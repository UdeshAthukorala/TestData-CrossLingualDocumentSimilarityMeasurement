[
    {
        "content": "ජනාධිපති මෛත්‍රිපාල සිරිසේන, ජනාධිපති ලේකම් කාර්යාලයේදී අද (12) පෙරවරුවේ සිය රාජකාරි කටයුතු ආරම්භ කලා. එම අවස්ථාවට හිටපු අමාත්‍යවරුන් වන නියෝමාල් පෙරේරා, ලලිත් දිසානායක, ෆිිලික්ස් පෙරේරා, දයාශ්‍රිත තිසේරා, මිල්රෝයි ප්‍රනාන්දු සහ ඒ.ආර්.එම්.ඒ. කාදර් එක්ව සිටි බවයි එහි ගිය අප වාර්තාකරු කියා සිටියේ. මේ අතර ඊයේ දිනයේදී ජනාධිපති මෛත්‍රීපාල සිරිසේන ගේ කොළඹ නිවසේදී රැස්වූ ශ්‍රී ලංකා නිදහස් පක්ෂ හිටපු ඇමතිවරුන් කණ්ඩායමක් කියා සිටියේ පක්ෂයේ නව සභාපතිවරයා ලෙස නව ජනාධිපතිවරයාව සිය මධ්‍යම කාරක සභාව විසින් තෝරා පත් කරගනු ලැබු බවයි. ඒ සම්බන්ධයෙන් දැනුම්දීමේ මාධ්‍ය හමුවට ජනක බණ්ඩාර තෙන්නකෝන්, සරත් අමුණුගම, පියසේන ගමගේ, ෆයිසර් මුස්තාපා, එස්.බී. නාවින්න, රෙජිනෝල්ඞ් කුරේ, විජිත් විජයමුණි සොයිසා, ජගත් පුෂ්පකුමාර, එන්.කේ.ඞී.එස්. ගුණවර්ධන, දුමින්ද දිසානායක, නිල්වලා විජේසිංහ, අතාවුද සෙනෙවිරත්න සහ වයඹ පළාත් ප්‍රධාන අමාත්‍ය දයාසිරි ජයසේකර ද  එක්ව සිටියා. මෙහිදී අදහස් දක්වමින් හිටපු අමාත්‍ය විජිත් විජයමුණි සොයිසා ප්‍රකාශ කළේ පක්ෂයේ නව ලේකම්වරයා ලෙස හිටපු අමාත්‍ය දුමින්ද දිසානායක පත් කර ගත් බවයි. ඊට අමතරව පක්ෂයේ ජාතික සංවිධායකවරයා ලෙස හිටපු අමාත්‍ය ජනක බණ්ඩාර තෙන්නකෝන්, භාණ්ඩාගාරිකවරයා ලෙස හිටපු ජ්‍යෙෂ්ඨ අමාත්‍ය එස්.බී. නාවින්න පත් කර ගත් බව ද ඔහු මෙහිදී සදහන් කළා. එමෙන්ම තමන් ජනාධිපති මෛත්‍රිපාල සිරිසේනට සහය පළ කිරීමට තීරණය කළ බව ගාල්ල දිස්ත්‍රික් පාර්ලිමේන්තු මන්ත්‍රී මනූෂ නානායක්කාර අද කියා සිටියා."
    },
    {
        "content": "හිටපු අමාත්‍ය ආරුමුගම් තොණ්ඩමන් නායකත්වය දරණ ලංකා කම්කරු කොංග්‍රසයද  ජනාධිපති මෛත්‍රීපාල සිරිසේනට සහය දැක්වීමට තීරණය කර තිබෙනවා. ඊයේ රාත්‍රියේ ලංකා කම්කරු කොංග්‍රසයේ ප්‍රධාන ලේකම් ආරුමුගම් තොණ්ඩමන් ඇතුලූ පිරිසක් ජනාධිපති මෛත්‍රීපාල සිරිසේන හමුවුණා.   මේ අතර දෙමළ ජාතික සන්ධානය අද දහවල් ජනාධිපති මෛත්‍රිපාල සිරිසේන මුණගැසීමට නියමිතයි. දින 100 වැඩපිළිවෙල පිළිබඳ එහිදී සාකච්ඡා කරන බවයි එම සන්ධානයේ ජ්‍යෙෂ්ඨ ප්‍රකාශකයෙකු සඳහන් කළේ."
    },
    {
        "content": "අධිකරණයෙන් වරෙන්තු ලැබූ සබරගමුව පළාත් සභා මන්ත්‍රී නිලන්ත ජයකොඩි සහ කහවත්ත ප්‍රාදේශීය සභා සභාපති වජිර සිල්වා අද පැල්මඩුල්ල මහේස්ත්‍රාත් අධිකරණයට භාරවීමෙන් පසුව මේ මස 20 වැනිදා දක්වා රක්ෂිත බන්ධනාගාර ගතකර තිබෙනවා.  කහවත්ත ප්‍රදේශයේදී පසුගිය 5 වැනිදා සිදුවූ වෙඩි තැබීමේ සිද්ධියක් සම්බන්ධයෙනුයි මොවුන් දෙදෙනා අත්අඩංගුවට ගන්නා ලෙස අධිකරණය වරෙන්තු නිකුත් කර තිබුණේ. ජනාධිපති මෛත්‍රිපාල සිරිසේන එවකට පොදු අපේක්ෂකයා ලෙස ජනාධිපතිවරණයට ඉදිරිපත්ව සිටි අවස්ථාවේදී කහවත්ත ප්‍රදේශයේ ඔහු සහභාගිවීමට නියමිතව තිබූ  ප්‍රචාරක රැලියක සැරසිලි කරමින් සිටි තිදෙනෙකුට වෙඩි තබා එක් අයෙකු ඝාතනයට ලක්වුණා. එම සිද්ධිය සම්බන්ධයෙන් දැනට මොවුන් දෙදෙනාට අමතරව හිටපු නියෝජ්‍ය අමාත්‍ය ප්‍රේමලාල් ජයසේකරද රක්ෂිත බන්ධනාගාර ගතකර තිබෙනවා."
    },
    {
        "content": "ජනාධිපතිවරණයෙන් පසුව රට තුළ උද්ගත වී ඇති තත්වය පැහැදිලි කිරීමටත් ජනතා විමුක්ති පෙරමුණේ ඉදිරි ක්‍රියාමාර්ග පිළිබඳව දැනුවත් කිරීමට පැලවත්තේ පිහිටි ජ.වි.පෙ. ප්‍රධාන කාර්යාලයේදී අද මාධ්‍ය හමුවක් පවැත්වුණු අතර එහිදී මාධ්‍ය වෙත අදහස් දැක් වූ ජ.වි.පෙ. නායක අනුර දිසානායක මහතා.. මේ ජනාධිපතිවරණයට ප්‍රවේශ වීමේදී සටන් පාඨ දෙකක් අපි ඉදිරිපත් කළා. ඒවගේම අරමුණු දෙකක් ඉදිරිපත් කළා. ඒකාධිපති වියරු රාජපක්‍ෂ පාලනය පළවා හැරීම මේ වනවිට සාර්ථක ඉටුකර තිබෙනවා. ජනතා විමුක්ති පෙරමුණ ඒ වෙනුවෙන් ඉමහත් කැපවීමකින් විශාල කාර්යභාරයක් කළා. ඒ ජයග්‍රහණය පිළිබඳව අපට සතුටක් තිබෙනවා.  දැන් එහි දෙවන කොටස ආරම්භ කළ යුතුව තිබෙනවා. යහ පාලනය ඇතිකිරීම, ප්‍රජාතන්ත්‍රවාදී අයිතීන් තහවුරු කර ගැනීම වැනි කටයුතු යෙදී තිබෙන්නේ, ජනවාරි 08 වැනිදායින් පසුව ඉදිරිපත් කළ සටන් පාඨයටයි. මේ සඳහා විශාල කාර්යභාරයක් අපි හැම දෙනාටම පැවරී තිබෙනවා. ජාතික ආණ්ඩුවකට එක්වන ලෙස අපේ පක්‍ෂයට ප්‍රසිද්ධියේ ආරාධනා කර තිබුණා. නමුත් අපි කිසිසේත්ම ආණ්ඩුවට සම්බන්ධ වෙන්නේ නැහැ. ඇමතිධුර බාර ගන්නෙත් නැහැ. දින 100ක කාලයක් තුළ කෘෂිකර්ම අමාත්‍යාංශයට කළ හැක්කේ එක් කන්නයක් වගා කිරීමට පමණයි. අධ්‍යාපන අමාත්‍යාංශය නම් එක් පාසැල් වාරයක්වත් පැවැත්විය නොහැකියි. නිවාස අමාත්‍යාංශය ගතහොත් නිවාස අත්තිවාරම් දැමීමක් විතරයි කළ හැකි වන්නේ. මේ අනුව සැලකුවහොත් ජනතාවට දැනෙන කිසිවක් කරන්න බැහැ. ඒවගේම දින 100ක් තුළ ඉතාම පටු සහ කුඩා කැබිනට් මණ්ඩලයකට ඇතුල්වීමට සමහර අය දරන ප්‍රයත්න ගැන අපට අප්‍රසන්න බවක් ඇතිවෙනවා. මේ දින සියයේ කැබිනට් මණ්ඩලය ගැන අපට හොඳ අවබෝධයක් තියෙනවා."
    },
    {
        "content": "ජනාධිපති ලේකම් කාර්යාලයේදී නව ජනාධිපති මෛත්‍රිපාල සිරිසේන මහතා ඉදිරියේ දැන් දිවුරුම් දීම පැවැත්වෙයි. මෙහිදී නව අමාත්‍ය මණ්ඩලය   රනිල් වික්‍රමසිංහ - අග්‍රාමාත්‍ය හා ආර්ථික සංවර්ධන හා ප්‍රතිපත්ති සම්පාදන අමාත්‍ය ජෝන් අමරතුංග - මහජන සාමය හා ක්‍රිස්තියානු ආගමික කටයුතු අමාත්‍ය ජෝශෆ් මයිකල් පෙරේරා -  ස්වදේශ කටයුතු ගාමිණී ජයවික්‍රම පෙරේරා -  ආහාර හා සුරක්ෂිතතාව අමාත්‍ය මංගල සමරවීර - විදේශ කටයුතු කරු ජයසූරිය - බුද්ධ ශාසන අමාත්‍ය ලක්ෂ්මන් කිරිඇල්ල - වැවිළි කර්මාන්ත අමාත්‍ය රවී කරුණානායක - මුදල් අමාත්‍ය රවුෆ් හකීම් - නාගරික සංවර්ධන, ජල සම්පාදන හා ජලප්‍රවාහන පාඨලී චම්පික රණවක - විදුලිබල හා බලශක්ති අමාත්‍ය රාජිත සේනාරත්න - සෞඛ්‍ය හා දේශීය වෛද්‍ය අමාත්‍ය දුමින්ද දිසානායක - වාරිමාර්ග කබීර් හෂීම් - මහාමාර්ග හා අයෝජන ප්‍රවර්ධන එම්.කේ.ඞී.එස්. ගුණවර්ධන - ඉඩම් අමාත්‍ය සජිත් ප්‍රේමදාස - නිවාස හා සමෘද්ධි විජේදාස රාජපක්ෂ - අධිකරණ ගයන්ත කරුණාතිලක - ජනමාධ්‍ය අමාත්‍ය නවීන් දිසානායක - සංචාරක අර්ජුණ රණතුංග - වරාය හා නාවික රිෂාද් බදියුදීන් - කර්මාන්ත හා වාණිජ කටයුතු පී. දිගම්බරන් - වතු යටිතල පහසුකම් ස්වාමි නාදන් - නැවත පදිංචි කිරීම් පුනරුත්ථාපන හා හින්දු කටයුතු අකිල විරාජ් - අධ්‍යාපන තලතා අතුකෝරළ - විදේශ රැකියා රංජිත් මද්දුම බණ්ඩාර - අභ්‍යන්තර ප්‍රවාහන පී. හැරිසන් - සමාජ සේවා හා සුබසාධන චන්ද්‍රානි බණ්ඩාර - කාන්තා කටයුතු රාජ්‍ය අමාත්‍යවරුන් නන්දිමිත්‍ර ඒකනායක - සංස්කෘතික කටයුතු හා කලා කටයුතු වී. රාධක්‍රිෂ්ණන් - අධ්‍යාපන මොහොමඞ් ෆයිසර් මුස්තාෆා -  ගුවන් සේවා පාලිත රංගේබණ්ඩාර - විදුලිබල හා බලශක්ති දිලිප් වෙදආරච්චි - ධීවර රෝසි සේනානායක - ළමා කටයුතු රජිව් විජේසිංහ - උසස් අධ්‍යාපන රුවන් විජේවර්ධන - ආරක්ෂක කේ. වේලායුදන් - වැවිළි කර්මාන්ත නිරෝෂන් පෙරේරා - තරුණ නියෝජ්‍ය අමාත්‍යවරු චම්පික ප්‍රේමදාස - කර්මාන්ත හා වාණිජ හර්ෂ ද සිල්වා - ප්‍රතිපත්ති සම්පාදන හා ආර්ථික එරාන් වික්‍රමරත්න - මහාමාර්ග හා  ආයෝජන, ප්‍රවර්ධන සුජීව සේනසිංහ - අධිකරණ නියෝජ්‍ය"
    },
    {
        "content": "දේශපාලන නායකත්වය රාජ්‍ය සේවයටත්, රටට ආදර්ශමත්වත් කටයුතු කිරීම තුළින් සැවොම එක්ව ප්‍රාර්ථනය කරන ‘යහපාලනය’ ළගා කර ඇති බව ජනාධිපති මෛත්‍රීපාල සිරිසේන පවසනවා. ජනාධිපතිවරයා මේ බව ප්‍රකාශ කළේ අද (12) පෙරවරුවේ ජනාධිපති කාර්යාලයේදී සිය ධුරයේ රාජකාරි කටයුතු ආරම්භ කිරීමේ උත්සවයට එක්වෙමින්. එහිදී ජනාධිපතිවරයා වැඩිදුරටත් කියා සිටියේ මින් ඉදිරියට රාජ්‍ය සේවකයන් මැතිවරණ වලට යොදා ගැනීම වැළැක්වීම සඳහා නීති සම්පාදනය කිරීම අත්‍යාවශ්‍ය කාරණයක් වී ඇති බවයි. අද පෙරවරුවේ පැවති මෙම උත්සවයට අග්‍රාමාත්‍ය රනිල් වික්‍රමසිංහ, හිටපු අමාත්‍යවරුන් වන රවුෆ් හකීම්, රිෂාඞ් බදියුදින්, පාඨලී චම්පික රණවක සහභාගි වුණා. එමෙන්ම දෙමළ ජාතික සන්ධානයේ නායක ආර්. සම්බන්ධන් සහ හිටපු නියෝජ්‍ය අමාත්‍යවරුන් වන පී. දිගම්බරන් මෙන්ම වී. රාධක්‍රිෂ්ණන් ද මෙම අවස්ථාවට එක්ව සිටි අතර, පාර්ලිමේන්තු මන්ත්‍රී රජිව් විජේසිංහ ද ඊට සහභාගි වුණා.   මීට අමතරව මෛත්‍රීපාල සිරිසේන ජනාධිපති ධුරයට තේරී පත්වූ පසු ඔහුට සහය පළ කිරීමට ඉදිරිපත් වූ හිටපු අමාත්‍යවරුන් වන ෆීලික්ස් පෙරේරා, දයාශ්‍රීත තිසේරා සහ නියොමාල් පෙරේරා, ලලිත් දිසානායක යන හිටපු නියෝජ්‍ය අමාත්‍යවරුන් ද මීට එක්ව සිටියා. එමෙන්ම පාර්ලිමේන්තු මන්ත්‍රී අරුන්දික ප්‍රනාන්දු ඇතුළු විශාල පිරිසක් ද මෙම අවස්ථාවට සහභාගි වුණා."
    },
    {
        "content": "නව ජනාධිපති මෛත්‍රීපාල සිරිසේනට සහාය පළ කිරීමට ආණ්ඩු පක්ෂයේ මැති ඇමතිවරුන් රැසක් තීරණය කිරීමත් සමඟ අද වන විට පාර්ලිමේන්තුවේ ආණ්ඩු පක්ෂයේ බහුතර බලය ගිලිහී තිබෙනවා. ඒ අනුව කථානායකවරයා ද සමඟ 225කින් සමන්විත පාර්ලිමේන්තුවේ හිටපු ජනාධිපති මහින්ද රාජපක්ෂට සහාය පළ කරන එක්සත් ජනතා නිදහස් සන්ධානයේ මන්ත්‍රීවරුන් සංඛ්‍යාව 112ක්. ජනාධිපති මෛත්‍රීපාල සිරිසේනට මේ වන විට පාර්ලිමේන්තුවේ මන්ත්‍රීවරුන් 112 දෙනෙකු සහය පළ කරනවා. ජනාධිපති මෛත්‍රීපාල සිරිසේන තමන් පොදු අපේක්ෂකයා බව ප්‍රකාශ කරන අවස්ථාවේ එම්.කේ.ඞී.එස්. ගුණවර්ධන, රාජිත සේනාරත්න, දුමින්ද දිසානායක, රජිව් විජේසිංහ යන ආණ්ඩුවේ මන්ත්‍රීවරුන් ඔහුට සහය පළ කළා. අනතුරුව පළමුවෙන්ම ආණ්ඩුවෙන් ඉවත් වූ හෙළ උරුමයේ පාඨලී චම්පික රණවක සහ අතුරලියේ රතන හිමියන්ගේ සහාය ද පොදු අපේක්ෂකයාට හිමි වුණා. පසුව වසන්ත සේනානායක මන්ත්‍රීවරයා සහ නවීන් දිසානායක අමාත්‍යවරයා ආණ්ඩුවෙන් ඉවත් වූ අතර, රිෂාඞ් බදියුදීන්, අමීර් අලි, හුනයිස් ෆාරුක්, පී. රාජතුරෙයි, පී. දිගම්බරන්, වී. රාධක්‍රිෂ්ණන්, අචල ජාගොඩ සහ නන්දිමිත්‍ර ඒකනායක පොදු අපේක්ෂයාට සහාය පළ කළා. ජනාධිපතිවරණයේදී අමාත්‍ය රවුෆ් හකීම් ඇතුළු මුස්ලිම් කොංග්‍රසයේ මන්ත්‍රීවරුන් 8 දෙනාගේ සහාය ද හිමි වුණේ පොදු අපේක්ෂක මෛත්‍රීපාල සිරිසේනටයි. පොදු අපේක්ෂක මෛත්‍රීපාල සිරිසේනට ජය හිමි කර දෙමින් ජනාධිපතිවරණය අවසන් වීමත් සමඟ ජනක බණ්ඩාර තෙන්නකෝන්, සරත් අමුණුගම, පියසේන ගමගේ, එස්.බී. නාවින්න, රෙජිනෝල්ඞ් කුරේ, විජිත් විජයමුණි සොයිසා, ජගත් පුෂ්පකුමාර, නිල්වලා විජේසිංහ, අතාවුද සෙනෙවිරත්න සහ මනූෂ නානායක්කාර නව ජනාධිපතිවරයාගේ දින සියයයේ වැඩපිළිවෙලට සහාය පළ කළා. අද දිනයේ ජනාධිපති මෛත්‍රීපාල සිරිසේන, ජනාධිපති ලේකම් කාර්යාලයේදී සිය රාජකාරී ආරම්භ කරන අවස්ථාවට මිල්රෝයි ප්‍රනාන්දු, අබ්දුල් කාදර්, දයාශ්‍රිත තිසේරා, ෆීල්ක්ස් පෙරේරා, ලලිත් දිසානායක, නියොමාල් පෙරේරා, අරුන්දික ප්‍රනාන්දු සහ තවත් ආණ්ඩු පක්ෂයේ මන්ත්‍රීවරයෙකු එක්ව සිටියා. අද පස්වරුවේ වාර්තා වූයේ මාතර දිස්ත්‍රික්කය නියෝජනය කරන තවත් ආණ්ඩු පක්ෂයේ මන්ත්‍රීවරයෙකු නව ජනාධිපතිවරයාට සහාය පළ කිරීමට තීරණය කර ඇති බවයි. හිටපු අමාත්‍ය අරුමුගම් තොණ්ඩමන් නියෝජනය කරන ලංකා කම්කරු කොංග්‍රසය ද ජනාධිපති මෛත්‍රීපාල සිරිසේනට සහාය පළ කරන අතර, ඔවුන් සතු පාර්ලිමේන්තු මන්ත්‍රී  ධුර සංඛ්‍යාව 2ක්. එමෙන්ම වාසුදේව නානායක්කාර, තිස්ස විතාරණ සහ ඩිව් ගුණසේකර නියෝජනය කරන ආණ්ඩුවේ වමේ පක්ෂ සතු මන්ත්‍රීවරුන් 5 දෙනා ද දින සියයේ වැඩපිළිවෙලට සහාය පළ කරනවා. ජනාධිපතිවරණයට පෙර, ආණ්ඩු පක්ෂය නියෝජනය කළ නිදහස් සන්ධානය, මන්ත්‍රීවරුන් 161 දෙනෙකුගෙන් සමන්විත වූ අතර විපක්ෂයේ සිටි මන්ත්‍රීවරුන් සංඛ්‍යාව 63ක්. පසුව තිස්ස අත්තනායක සහ ජයන්ත කැටගොඩ යන මන්ත්‍රීවරුන් ආණ්ඩුවට එක්වීමත් සමඟ එම සංඛ්‍යාව 61 දක්වා පහත වැටුණු අතර, ආණ්ඩුවේ සංඛ්‍යාව 163 දක්වා ඉහළ ගියා. මේ වන විට නව ජනාධිපතිවරයාට සහාය පළ කරන සන්ධාන ආණ්ඩුවේ මන්ත්‍රීවරුන් සංඛ්‍යාව 51ක්. එම සංඛ්‍යාව සමඟ විපක්ෂය නියෝජනය කරන මන්ත්‍රීවරුන්ගේ සංඛ්‍යාව 112 දක්වා ඉහළ ගොස් තිබෙනවා. ඒ අනුව තවත් එක් මන්ත්‍රීවරයෙකු පමණක් ජනාධිපති මෛත්‍රීපාල සිරිසේනට සහාය පළ කළහොත් ඔහුට පාර්ලිමේන්තුවේ බහුතර බලය ද හිමි වනු ඇති."
    },
    {
        "content": "මූලික කරුණු 5ක් සම්බන්ධයෙන් ජනාධිපති මෛත්‍රීපාල සිරිසේන සමග ජනාධිපති ලේකම් කාර්යාලයේදී අද (12) පෙරවරුවේ සාකච්ඡා කළ බව දෙමළ ජාතික සන්ධානය පවසනවා. එම සන්ධානයේ පාර්ලිමේන්තු මන්ත්‍රී එම්.ඒ සුමන්දිරන් හිරු ප්‍රවෘත්ති අංශයට සදහන් කළේ ජනාධිපතිවරයා සමඟ පැවැති සාකච්ඡාවට දෙමළ ජාතික සන්ධානය නායක ආර්. සම්බන්ධන්, මාවෙයි සේනාධිරාජා, සෙල්වම් අඩෙක්කලනාදන් සහ ධර්මලිංගම් සිද්ධාර්ථන් ඇතුළු පාර්ලිමේන්තු මන්ත්‍රීවරුන් 5 දෙනෙකු සහභාගි වූ බවයි. ඊට අමතරව එම සාකච්ඡාව සදහා අග්‍රාමාත්‍ය රනිල් වික්‍රමසිංහ සහ හිටපු අමාත්‍ය රාජිත සේනාරත්න ද එක්ව සිටියා. මෙම සාකච්ඡාවේදී උතුරේ දෙමළ ජනතාව සිය මුල් ඉඩම්වල යළි පදිංචි කිරීම ඇතුළු මූලික කරුණු 5ක් පිළිබදව අවදානය යොමු කළ බවයි එම සාකච්ඡාවට එක්ව සිටි දෙමළ සන්ධාන පාර්ලිමේන්තු මන්ත්‍රී එම්.ඒ. සුමන්දිරන් හිරු ප්‍රවෘත්ති අංශයට සඳහන් කළේ."
    },
    {
        "content": "දෙමළ සන්ධානයට බලය හිමි උතුරු පළාත් සභාව හැර එක්සක් ජනතා නිදහස් සන්ධානයට බලය හිමි සියලූ පළාත් සභාවල බල පෙරළියක් සිදුවිය හැකි බවට දේශපාලන ආරංචි මාර්ග පවසනවා. ඒ අනුව උතුරුමැද, බස්නාහිර, ඌව, වයඹ, නැගෙනහිර පළාත් සභා මෙන්ම දකුණ, සබරගමුව, මධ්‍යම පළාත් සභාවල ද ඉදිරියේදී බලය විපක්ෂයේ පොදු සන්ධානයකට හිමිවනු ඇති බවයි එම ආරංචි මාර්ග සඳහන් කළේ. ජනාධිපතිවරණයේදී පොදු අපේක්ෂක මෛත්‍රීපාල සිරිසේනට සහාය දැක්වීම සඳහා මුස්ලිම් කොංග්‍රසය තීරණය කිරීමත් සමඟ පළාත් සභාවේ බහුතර ආසන සංඛ්‍යාවක් විපක්ෂයට හිමි වුණා. නැගෙනහිර පළාත් සභා ඡුන්ද විමසීමේදී එක්සත් ජනතා නිදහස් සන්ධානය බලය හිමි කර ගත්තේ ආසන 22ක් ලබා ගනිමින්. ඊට මුස්ලිම් කොංග්‍රසයට ආසන 7ක්, ජාතික නිදහස් පෙරමුණේ එක් මන්ත්‍රී ධුරයක් ඇතුළත්. විපක්ෂයට ආසන 15ක් හිමි වුණා. පසුගිය ජනාධිපතිවරණයේදී මුස්ලිම් කොංග්‍රසය, හෙළ උරුමය, දෙමළ සන්ධානය සහ රිෂාඞ් බදියුදීන් ජනාධිපති මෛත්‍රීපාල සිරිසේනට සහාය දැක්වීමත් සමග එක්සත් ජාතික පක්ෂයත්  සමග විපක්ෂයේ මන්ත්‍රීවරුන් සංඛ්‍යාව 26 දක්වා ඉහළ ගොස් තිබෙනවා. නැගෙනහිර පළාත් සභාවේ එක්සත් ජාතික පක්ෂ කණ්ඩායම් නායක දයා ගමගේ අද පළාත් සභා පරිශ්‍රයේ පැවැති මාධ්‍ය හමුවකට එක්වෙමින් කියා සිටියේ ලබන 20 වන දාට පෙර එම පළාත් සභාවේ බලය වෙනස් කරන බවයි. මෙම මාධ්‍ය හමුවට දයා ගමගේ මන්ත්‍රීවරයාට අමතරව නැගෙනහිර පළාත් සභාවේ විපක්ෂ නායක, දෙමළ සන්ධාන මන්ත්‍රී සී. තන්ඩායුදපානි, මුස්ලිම් කොංග්‍රසයේ කණ්ඩායම් නායක මොහොමඞ් ජෙමීල් ද එක්ව සිටියා. මන්ත්‍රී ධුර 104කින් සමන්විත බස්නාහිර පළාත් සභාවේද ඉදිරියේදී බල පෙරළියක් සිදුකිරීම සදහා සාකච්ඡා කරමින් සිටින බවයි එහි විපක්ෂ නායක මංජු ශ්‍රී අරංගල සදහන් කළේ. පළාත් සභාවේ පාලන බලය හොඹවන නිදහස් සන්ධානයට මන්ත්‍රී ආසන 60ක් හිමිව ඇති අතර, ඊට ජාතික හෙළ උරුමයේ මන්ත්‍රීවරුන් 03 දෙනෙක්, මුස්ලිම් කොංග්‍රසයේ මන්ත්‍රීවරුන් දෙදෙනෙක්, අමාත්‍ය රිෂාඞ් බදියුදීන්ගේ සමස්ත ලංකා මහජන කොංග්‍රසයේ මන්ත්‍රීවරයෙක් සහ සරත් ෆොන්සේකාගේ ප්‍රජාතන්ත්‍රවාදී පක්ෂයෙන් ඉවත් වූ මන්ත්‍රීවරයෙකු ද ඇතුළත්. බස්නාහිර පළාත් සභාවේ විපක්ෂයට හිමි මුළු මන්ත්‍රී ආසන සංඛ්‍යාව 44 ක්. එය එක්සත් ජාතික පක්ෂයේ මන්ත්‍රී ආසන 29 කින්, ජනතා විමුක්ති පෙරමුණේ මන්ත්‍රී ආසන 06 කින්, ප්‍රජාතන්ත්‍රවාදී පක්ෂයේ මන්ත්‍රී ආසන 07 කින් සහ මනෝ ගනේෂන් නායකත්වය දරන ප්‍රජාතන්ත්‍රවාදී ජනතා පෙරමුණේ මන්ත්‍රී ආසන දෙකකින් සමන්විතයි. පසුගිය ජනාධිපතිවරණයේදී සන්ධානයේ පළාත් සභා මන්ත්‍රීවරුන් දෙදෙනෙකු ජනාධිපති මෛත්‍රීපාල සිරිසේනට සහාය දැක්වීමට තීරණය කළා. කෙසේ වෙතත්, බස්නාහිර පළාත් සභාවේ බහුතර බලය ලබා ගැනීම සදහා මන්ත්‍රීවරුන් සමග සාකච්ඡා කරමින් සිටින බවයි පළාත් සභාවේ විපක්ෂ නායක මංජු ශ්‍රී අරංගල සදහන් කළේ. මේ අතර, සන්ධානයට බලය හිමි අනෙකුත් පළාත් සභාවල ද ඉදිරියේදී බල පෙරළියක් සිදුකිරීමට සාකච්ඡා පවත්වමින් සිටින බව එම පළාත් සභාවල විපක්ෂ ආරංචි මාර්ග සදහන් කළා. මීට අමතරව වයඹ පළාත් සභා මහඇමති දයාසිරි ජයසේකර, ජනාධිපති මෛත්‍රීපාල සිරිසේනට සහාය දැක්වීමට ඉදිරිපත් වීමත් සමඟ එම පළාත් සභාව තුළ ද බලයේ වෙනසක් සිදුවනු ඇති බවයි දේශපාලන ආරංචි මාර්ග ප්‍රකාශ කළේ."
    },
    {
        "content": "හිටපු අමාත්‍ය මර්වින් සිල්වා ගෝඨාභය රාජපක්ෂට සහ බැසිල් රාජපක්ෂට එරෙහිව අපරාධ පරීක්ෂණ දෙපාර්තමේන්තුවට සිදුකළ පැමිණිල්ල, පොලිස්පතිවරයාගේ උපදෙස් ලබා ගැනීම සඳහා යොමුකර තිබෙනවා. මහනුවර ඊයේ (17) පැවති මාධ්‍ය හමුවකට එක්වෙමින් පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මේ බව කියා සිටියා. ඝාතන සිද්ධීන් සහ මූල්‍ය වංචා වලට අදාළ කරුණු කිහිපයක් පදනම් කර ගනිමින් හිටපු අමාත්‍ය මර්වින් සිල්වා මෙම පැමිණිල්ල සිදුකළා."
    },
    {
        "content": "ශ්‍රී ලංකා ක්‍රිකට් ආයතනයේ දූෂණ අක්‍රමිකතා සම්බන්ධ ලිපිගොනු අස්ථානගත කිරීම වැළැක්වීමට පියවර ගන්නා ලෙස ජනතා විමුක්ති පෙරමුණ ඉල්ලීමක් කරනවා. එහි පාර්ලිමේන්තු මන්ත්‍රී සුනිල් හඳුන්නෙත්ති ශ්‍රී ලංකා ක්‍රිකට් ආයතනයේ සභාපතිවරයා වෙත මේ සම්බන්ධයෙන් කරුණු දක්වමින් ලිපියක් ද යොමුකළා. අදාළ ලිපිගොනු අස්ථානගත කිරීමට කිසිවෙකු හෝ පියවර ගන්නේ නම් ඊට එරෙහිව නීතිමය ක්‍රියාමාර්ග ගන්නා බවයි ඊයේ යොමුකළ අදාළ ලිපියේ දැක්වෙන්නේ."
    },
    {
        "content": "පැවති ආණ්ඩුව බලය අයුතු ලෙස යොදා ගත් අයුරු පියවරෙන් පියවර හෙළි කිරීමට පියවර ගන්නා බව නව ජනමාධ්‍ය අමාත්‍ය එක්සත් ජාතික පක්ෂ පාර්ලිමේන්තු මන්ත්‍රී, ගයන්ත කරුණාතිලක පවසනවා. අම්බලන්ගොඩ ප්‍රදේශයේ ඊයේ පැවති ජනහමුවකට එක්වෙමින් ඔහු කියා සිටියේ පසුගියදා අග්‍රාමාත්‍ය රනිල් වික්‍රමසිංහ අරලියගහ මන්දිරයේ වැඩ භාර ගන්නා අවස්ථාවට තමන්ද එක්වූ බවයි. එහිදී විවිධ දෑ නිරීක්ෂණය කළ බව ද ඔහු සඳහන් කළා."
    },
    {
        "content": "පිළියන්දල නගරයට ආසන්න නිවසක තිබී ධාවන තරඟ සඳහා භාවිත කරන රේසිං වර්ගයේ මෝටර් රථයක් පොලිසිය සොයාගෙන තිබෙනවා. පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ සඳහන් කළේ මිතුරෙකු විසින් තමන්ට එය ලබාදුන් බවට අදාළ නිවසේ හිමිකරු පොලිසියට ප්‍රකාශයක් සිදුකර ඇති බවයි. කෙසේ වෙතත්, ඒ පිළිබඳව තවදුරටත් පරීක්ෂණ ක්‍රියාත්මක බව පොලිස් මාධ්‍ය ප්‍රකාශකවරයා සඳහන් කළා."
    },
    {
        "content": "එල්.ටී.ටී.ඊ. සංවිධානයේ හිටපු ජාත්‍යන්තර කටයුතු පිළිබඳ ප්‍රධානියා වූ කුමරන් පද්මනාදන් හෙවත් කේ.පී. ට එරෙහිව අභියාචනාධිකරණයට පැමිණිල්ලක් ඉදිරිපත් කරන බව ජනතා විමුක්ති පෙරමුණ පවසනවා. එම පෙරමුණේ මධ්‍යම කාරක සභික නීතිඥ සුනිල් වටගල කියා සිටියේ හෙට දිනයේදී පාර්ලිමේන්තු මන්ත්‍රී විජිත හේරත්, කේ.පී. ට එරෙහි අදාළ චෝදනා ගොනු කිරීමට නියමිත බවයි.   කුමරන් පද්මනාදන් හෙවත් කේ.පී. 2009 වසරේ සැප්තැම්බරයේ මැලේසියාවේදී ජාත්‍යන්තර පොලීසිය මගින් අත්අඩංගුවට ගෙන මෙරට රැගෙන එනු ලැබුවා. පසුව මෙරට ආරක්ෂක අංශ යටතේ පුනරුත්ථාපනය ලැබූ ඔහු මේ දක්වා කිලිනොච්චියේ පිහිටි සෙන්චෝලෙයි ළමා නිවාසයේ ප්‍රධාන භාරකරු ලෙස කටයුතු කරනවා."
    },
    {
        "content": "පසුගිය රාජපක්ෂ පාලනය තුළ ඉන්දියාවට එරෙහිව චීනය භාවිත කිරීමේ ප්‍රවණතාවක් පැවති බව අග්‍රාමාත්‍ය රනිල් වික්‍රමසිංහ පවසනවා. ඉන්දීය එන්.ඞී.ටී.වී ප්‍රවෘත්ති සේවාව සමඟ සාකච්ඡාවකට සහභාගි වෙමින් අග්‍රාමාත්‍යවරයා කියා සිටියේ ඉන්දියාව සමඟ සාම්ප්‍රදායික මිතුරු සබඳතා වර්ධනය කරලීමට පියවර ගන්නා බවයි. ‘‘ඉන්දියාව සමග සාම්ප්‍රදායික මිතුරුදම ප්‍රතිපත්තියක් ලෙස ඉදිරියට ගෙන යාමට අපි කටයුතු කරනවා චීනය, ජපානය සහ අනෙකුත් රටවල් සමඟ සබඳතා පවත්වා ගනිමින්. රාජපක්ෂ රෙජීමය ඉන්දියාවට එරෙහිව චීනය පාවිච්චි කරන්න උත්සාහ කළා. ඒ වගේම චීනයට එරෙහිව ඉන්දියාවත්. චීනය සමග පමණක් නොවෙයි පසුගිය පාලනයේ සියලූම විදේශීය කොන්ත්‍රාත්තු ගැන අප සොයා බැලීමට සූදානම්. දැවැන්ත මුදල් සම්භාරයක් වැය කෙරෙන කොළඹ - පෝට් සිටි ව්‍යාපෘතියේ පාරිසරික බලපෑම් සහ ශක්‍යතාව පිළිබඳව වාර්තාවක් ලබා ගන්නවා. එහි දූෂණයක් සිදුව ඇත්දැයි කිව හැක්කේ එම වාර්තා ලැබීමෙන් පසුවයි.’’                              මෙරට සිදුව ඇතැයි කියන යුද අපරාධ සම්බන්ධයෙන් ජාත්‍යන්තර සංවිධාන එල්ල කරන චෝදනා පිළිබඳව ද අග්‍රාමාත්‍ය රනිල් වික්‍රමසිංහ වෙත එහිදී පැනයක් යොමුවුණා. අග්‍රාමාත්‍යවරයා එහිදී පෙන්වා දුන්නේ ශ්‍රී ලංකාව යුද අපරාධ පිළිබඳ ජාත්‍යන්තර ආයතනයේ පාර්ශවකරුවෙකු නොවන බවයි. ‘‘යුද අපරාධ පිළිබඳ ජාත්‍යන්තර ආයතනික ව්‍යූහයේ ශ්‍රී ලංකාව පාර්ශවකරුවෙකු නොවෙයි. එම නිසා එවැනි සිදුවීම් සම්බන්ධයෙන් විනිශ්චය කළ හැක්කේ දේශීය යාන්ත්‍රණයක් තුළ පමණයි. එක්සත් ජාතීන්ගේ සංවිධානය ඇතුළු ජාත්‍යන්තර ව්‍යූහයන් සමඟ එක්ව කටයුතු කිරීමට අප සූදානම්. එහෙත් ජාත්‍යන්තර වශයෙන් එල්ල වන චෝදනාවකදී හෝ මෙරට සිදුවූ  ඕනෑම අපරාධයක් සම්බන්ධයෙන් විනිශ්චය ලබාදිය හැක්කේ ශ්‍රී ලාංකික අධිකරණයකට පමණයි.’’ මේ අතර, විදේශ කටයුතු අමාත්‍ය මංගල සමරවීර තම ප්‍රථම විදේශ සංචාරය ලෙස ඉන්දියාවට ඊයේ පැමිණි බව එරට මාධ්‍ය වාර්තා කළා. මංගල සමරවීර අමාත්‍යවරයා මෙම සංචාරයේදී ඉන්දීය විදේශ කටයුතු ඇමතිනි සුෂ්මා ස්වරාජ්, අග්‍රාමාත්‍ය නරේන්ද්‍ර මෝදි, එරට ජාතික ආරක්ෂක උපදේශක අජිත් දොවාල් මෙන්ම කොංග්‍රස් පක්ෂ නායිකා සෝනියා ගාන්ධිද මුණ ගැසීමට නියමිතයි. ඉන්දියාව සමඟ සබඳතා ප්‍රකෘතිමත් කිරීමට නව රජය සූදානම් බව විදේශ අමාත්‍ය මංගල සමරවීර ඉන්දීය සංචාරය ආරම්භ කිරීමට පෙර ප්‍රකාශ කළේ යැයි හින්දු පුවත්පත වාර්තා කළා. මේ අතර, විදේශ අමාත්‍ය මංගල සමරවීර සමග පවත්වන සාකච්ඡාවේදී ඉන්දු - ශ්‍රී ලංකා ධීවර සාකච්ඡා යළි ආරම්භ කිරීම පිළිබඳව අවධානය යොමුකරන ලෙස තමිල්නාඩු ධීවර සංගම් ඉන්දීය විදේශ කටයුතු ඇමතිනිය වෙතින් ඉල්ලා තිබෙනවා."
    },
    {
        "content": "සියලූම කැබිනට් සහ රාජ්‍ය අමාත්‍යාංශ ලේකම්වරුන් හෙට (19) පත් කරන බව ජනාධිපති ලේකම් පී.බී.අබේකෝන් පවසනවා. හිරු ප්‍රවෘත්ති අංශය කළ විමසීමකදී ඔහු කියා සිටියේ විශ්‍රාමික ජ්‍යෙෂ්ඨ පරිපාලන නිලධාරීන්ගෙන් සැදුම්ලත් සම්මුඛ පරීක්ෂණ මණ්ඩලයක් සිදුකළ පරීක්ෂණවලින් පසුව මෙම පිරිස තෝරාගත් බවයි. ඒ අනුව කැබිනට් අමාත්‍යාංශ 27 ක් සහ රාජ්‍ය අමාත්‍යාංශ 10 ක් සඳහා නව ලේකම්වරු පත් කරනු ඇති."
    },
    {
        "content": "ප්‍රජාතන්ත්‍රවාදී පක්ෂයේ නායක සරත් ෆොන්සේකා පාර්ලිමේන්තුවට යැවීම සඳහා තම ධුරයෙන් ඉල්ලා අස්වීමට සූදානම් බව පාර්ලිමේන්තු මන්ත්‍රී ජයන්ත කැටගොඩ පවසනවා. ඔහු පාර්ලිමේන්තුවට පිවිසුනේ සරත් ෆොන්සේකාට හමුදා අධිකරණයක් මගින් සිර දඩුවම් නියම කිරීමෙන් පසු පුරප්පාඩු වූ මන්ත්‍රී අසුනටයි. එම මන්ත්‍රී ධුරය එම අවස්ථාවේ එය නීත්‍යානුකුළව හිමිව තිබූ  ජනතා විමුක්ති පෙරමුණ භාර නොගැනීම විශේෂත්වයක්. කෙසේ නමුත් ජයන්ත කැටගොඩ මන්ත්‍රීවරයා කියා සිටියේ තමාට මන්ත්‍රී ධුරය සරත් ෆොන්සේකා වෙත පිරිනමන ලෙස ඉල්ලීමක් ඉදිරිපත්ව ඇති බවයි. ප්‍රජාතන්ත්‍රවාදී පක්ෂයේ නායක සරත් ෆොන්සේකාගේ හිටපු ලේකම්වරයෙකු කළ ඉල්ලීමකට අනුව මන්ත්‍රී ධුරයෙන් ඉල්ලා අස්වීමට තමන් සූදානම් බව ජයන්ත කැටගොඩ මන්ත්‍රීවරයා සඳහන් කළා. පසුගිය ජනාධිපතිවරණයේදී හිටපු ජනාධිපතිවරයාට සහය දැක්වීමට ගත් තීරණය පිළිබඳව තමන් තුළ පසුතැවීමක් නොමැති බවද  ඔහු ප්‍රකාශ කළා."
    },
    {
        "content": "ඉදිරි පාර්ලිමේන්තු මහ මැතිවරණයේදී කිසිදු පක්ෂයක් වෙනුවෙන් පෙනී නොසිටිමින් ස්වාධීනව කටයුතු කරන බවට ජනාධිපති මෛත්‍රීපාල සිරිසේන ප්‍රකාශ කළේ යැයි විදුලිබල හා බලශක්ති රාජ්‍ය අමාත්‍ය පාලිත රංගේ බණ්ඩාර පවසනවා. රාජ්‍ය අමාත්‍ය ධුරයේ වැඩභාරගැනීමෙන් අනතුරුව මාදම්පේ සහ හලාවත ඊයේ (17) පැවති පිළිගැනීමේ උත්සවවලට එක්වෙමිනුයි පාලිත රංගේ බණ්ඩාර අමාත්‍යවරයා ඒ බව කියා සිටියේ."
    },
    {
        "content": "හිටපු ජනපතිගේ රුව සහිත බිත්ති ඔරලෝසු 68,000ක් සපුගස්කන්දේ ගබඩාවකින් මතුවේ."
    },
    {
        "content": "ගලේවෙල - දේවහූව යුද හමුදා කඳවුර ආසන්නයේ කුඩා ඇළක තිබී යුද හමුදා සෙබලෙකුගේ මළ සිරුරක් සොයාගෙන තිබෙනවා. පොලිස් මාධ්‍ය ප්‍රකාශක කාර්යාලය සදහන් කළේ මෙලෙස මිය ගොස් ඇත්තේ දේවහූව යුද හමුදා කදවුරට අයත් යුද හමුදා සෙබලෙකු  බවයි. ඊයේ රාත්‍රී කාලයේදී මොහුගේ සිරුර සොයාගෙන ඇති අතර එම අවස්ථාවේදී ඔහුගේ නාසයෙන් රුධිරය වහනය වෙමින් තිබී ඇති බවයි වාර්තා වන්නේ."
    },
    {
        "content": "ලබන 14 වන බදාදා රජයේ සහ බැංකු විශේෂ නිවාඩු දිනයක් ලෙස ප්‍රකාශයට පත් කර ඇති බව රාජ්‍ය පරිපාලන හා ස්වදේශ කටයුතු අමාත්‍යාංශය පවසනවා. ශුද්ධෝත්තම ෆ්‍රැන්සිස් පාප් වහන්සේගේ ශ්‍රී ලංකා සංචාරය නිමිති කරගෙන ලබන 14 වන දා කොළඹ ගාලූමුවදොර පිටියේදී විශේෂ දේව මෙහෙයක් පැවැත්වීමට නියමිතයි. එම උත්සවය හේතුවෙන් මෙලෙස විශේෂ නිවාඩු දිනයක් ප්‍රකාශයට පත් කිරීමට තීරණය කළ බවයි රාජ්‍ය පාරිපාලන හා ස්වදේශ කටයුතු අමාත්‍යාංශය පවසන්නේ."
    },
    {
        "content": "‘මහනුවර’ ගාල්ල වරායේ නෞකාවකින් සොයා ගැනුණු අවි තොග ගැන තවදුරටත් පරීක්ෂණ. ගාල්ල වරායේ නැවක තිබී අවි තොගයක් සොයා ගැනේ."
    },
    {
        "content": "කල්පිටිය පොලීසිය ඉදිරිපිට මේ වන විට විරෝධතාවක් ආරම්භ කර තිබෙනවා. එම ස්ථානයේ සිටින අප ප්‍රාදේශීය වාර්තාකරු සඳහන් කළේ ස්ථාන මාරු ලැබූ හිටපු පොලිස් ස්ථානාධිපතිවරයා නැවත කල්පිටිය පොලිස් ස්ථානයේ සේවයේ පිහිටුවන ලෙස ඉල්ලමින් මෙම විරෝධතාව ආරම්භ කර ඇති බවයි. ඊට කල්පිටිය, කන්දකුලිය යන ප්‍රදේශවල ප්‍රදේශවාසින් එක්ව සිටියා."
    },
    {
        "content": "ඉකුත් ජනාධිපතිවරණ සමයේදී පොදු අපේක්ෂක මෛත්‍රීපාල සිරිසේනගේ කාර්යාලයට පහරදීම සම්බන්ධයෙන් අධිකරණය මගහැර සිටින හිටපු අග්‍රාමාත්‍ය දි.මු. ජයරත්නගේ පුත් මධ්‍යම පළාත් සභා මන්ත්‍රී අනුරාධ ජයරත්නට රටින් පිටවීම අධිකරණය තහනම් කර තිබෙනවා. ගම්පොල මහේස්ත්‍රාත් උපුල් රාජකරුණා මෙම නියෝගය නිකුත් කර ඇත්තේ ගම්පොල පොලීසිය කළ කරුණු දැක්වීමක් සලකා බැලීමෙන් අනතුරුවයි. පළාත් සභා මන්ත්‍රීවරයාට අමතරව ගම්පොල නගර සභාවේ නිදහස් සන්ධාන මන්ත්‍රි තරංග විට්ටච්චි, උඩපළාත ප්‍රාදේශීය සභාවේ නිදහස් සන්ධාන මන්ත්‍රී සුමුදු බණ්ඩාර සහ තවත් ප්‍රභූ ආරක්ෂක නිලධාරියෙකුටද මෙලෙස රටින් පිටවීම තහනම් කර තිබෙනවා. පසුගිය දෙසැම්බර් 31 වැනිදා රාත්‍රියේ ඩිපෙන්ඩරයකින් පැමිණි සැකකරුවන් අදාළ කාර්යාලය ගිනි තැබීමට උත්සාහ කර ඇති බව සඳහන්. එම අවස්ථාවේදී රාත්‍රි මුර සංචාරයේ යෙදී සිටි උප පොලිස් පරික්ෂකවරයෙකු ඇතුලූ පොලිස් නිලධාරීන් තිදෙනෙකු මෙම ක්‍රියාව වැළැක්වීමට උත්සාහ කිරීමේදී ඔවුන්ව බියගන්වා සැකකරුවන් අහසට වෙඩි තබා ඇති බව පොලීසිය අධිකරණයට දැනුම් දුන්නා.  සිද්ධිය සම්බන්ධයෙන් ගම්පොල එක්සත් ජාතික පක්ෂ සමසංවිධායක සමන්ත අරුණ කුමාර පොලීසියට පැමිණිල්ලක්ද ගොනු කර තිබූ අතර එමගින් ඔහු දක්වා තිබුණේ සැකකරුවන් විසින් අදාළ කාර්යාලයේ තිබූ රුපියල් 40 000 ක් වටිනා පුවරුවකටද හානිකර තිබූ බවයි."
    },
    {
        "content": "http://goo.gl/4OpdGQ"
    },
    {
        "content": "මධ්‍යම පළාත් ආණ්ඩුකාර ටිකිරි කොබ්බෑකඩුව තම ධුරයෙන් ඉල්ලා අස්වී තිබෙනවා. ඔහු ආණ්ඩුකාර ධුරයට 2005 වසරේදී පත්වූ අතර මේ වසරේ දෙසැම්බර් මාසයේදී ඔහුගේ ධුර කාලය අවසන්වීමට නියමිතයි. ටිකිරි කොබ්බෑකඩුව මහනුවර මහ නගර සභාවේ මන්ත්‍රීවරයෙකු ලෙස කටයුතු කර තිබෙනවා. හිරු ප්‍රවෘත්ති අංශයට අදහස් දක්වමින් ඔහු සඳහන් කළේ ආණ්ඩුකාරවරුන් සියලූදෙනාට ඉල්ලා අස්වන ලෙස ලිපි ලැබී  ඇති බවයි.  ඒ අනුව තමාගේ ඉල්ලා අස්වීමේ ලිපිය ජනාධිපතිවරයා වෙත යොමු කළ බවද ඔහු වැඩිදුරටත් සඳහන් කළා."
    },
    {
        "content": "නීතිවිරෝධී ලෙස මෙරටට  ගෙන ආ රුපියල් කෝටි 13 ක වටිනාකමකින් යුත් දුම්වැටි ලක්ෂ 44 ක් ඔරුගොඩවත්ත රේගු අංගනයේ කන්ටේනරයක බහා තිබියදී සොයාගත්තා. අද (19) පෙරවරුවේ සැකකටයුතු කන්ටේනරයක් පරික්ෂා කළ අවස්ථාවේදී සොයාගත් මෙම දුම්වැටි ඩුබායි හි ජෙබල් අලි වරායේ සිට මෙරටට ගෙනවිත් ඇති බවයි පරීක්ෂණවලදී අනාවරණ වී ඇත්තේ. එහිදී  රජයට අහිමිවී ඇති බදු ආදායම රුපියල් මිලියන 247 ක්. රෙදි සේදුම් කුඩු බවට පවසා මෙම දුම්වැටි තොගය මෙරටට ගෙනවිත් තිබෙනවා."
    },
    {
        "content": "තෙවරප්පෙරුමට නිතිය ඉදිරියට යන්න වෙයිද ?"
    },
    {
        "content": "විධායකයේ බලතල අභිබවා පාර්ලිමේන්තු බලතල ශක්තිමත් කිරීමේ ක්‍රියාවලිය නව රජය දැනටමත් ආරම්භ කර ඇති බව අග්‍රාමාත්‍ය රනිල් වික්‍රමසිංහ පවසනවා. ඒ සඳහා අදහස් ප්‍රකාශ කිරීමේ නිදහස තහවුරු කිරීමේ පනත් කෙටුම්පත ඇතුලූ කෙටුම්පත් පාර්ලිමේන්තුව වෙත ඉදිරිපත් කරන අතර, ස්වාධීන කොමිෂන් සභා පිහිටුවීමටද පියවර ගැනෙනවා. අග්‍රාමාත්‍ය රනිල් වික්‍රමසිංහ මේ බව ප්‍රකාශ කළේ ශ්‍රී ලංකාවේ නීතිපති ධුරයේ 130 වන සංවත්සරය නිමිත්තෙන් කොළඹ බණ්ඩාරනායක සම්මන්ත්‍රණ මාලාවේ අද (19) ආරම්භ වූ දකුණු, නැගෙනහිර සහ අග්නිදිග ආසියානු නීතිපතිවරුන්ගේ සමුළුව අමතමින්. ‘‘සාක්ෂිකරුවන් ආරක්ෂා කිරීමේ පනත, අදහස් ප්‍රකාශ කිරීමේ නිදහස පිළිබඳ පනත, ජාතික විගණන පනත ආදී පනත් කෙටුම්පත් පාර්ලිමේන්තුව වෙත ඉදිරිපත් කිරීමේ ක්‍රියාවලියකයි අප නිරතව සිටින්නේ. එය යහපාලනය ඇති කිරීමේ මුල් පියවරක් පමණයි. එම පනත් පිළිබඳව පාර්ලිමේන්තුවේදී ඉදිරියේදී සාකච්ඡා කිරීමට අප අදහස් කරනවා. එමෙන්ම මෙය අප සාධනය කළ යුතු ක්‍රියාවලියක් සහ ඉලක්කයක්. එහිදී ස්වාධීන කොමිෂන් පිහිටුවීමද සිදු කෙරෙනවා. එමඟින් විධායකය අභිබවා ව්‍යවස්ථාදායකයේ බලය තහවුරු කළ හැකියි. අප විශේෂයෙන් කිව යුතු කරුණක් නම් ශ්‍රී ලංකාව රෝම සම්මුතියේ පාර්ශවකරුවෙකු නොවන බව. මේ නිසා  ඕනෑම ශ්‍රී ලාංකිකයෙකුට එරෙහි විනිශ්චයක් ලබාදිය යුත්තේ ශ්‍රී ලංකාව තුළදීමයි. එයින් අදහස් කරන්නේ නැහැ අප ජාත්‍යන්තර සංවිධාන මගහරින බව. ඒවා සමග ධනාත්මකව කටයුතු කරන්න අප සූදානම්. ඒ තුළින් මෙතෙක් පැවති ගැටළු නිරාකරණය කරගන්න හැකිවේවි. මේ සියල්ල තුළින් මෙරට නීතියේ ආධිපත්‍ය තහවුරු කරන්න හැකිවන බව අපේ විශ්වාසයයි.’’ මෙම අවස්ථාවට ජනාධිපති මෛත්‍රීපාල සිරිසේන, අධිකරණ අමාත්‍ය විජේදාස රාජපක්ෂ, රවුෆ් හකීම් සහ නවීන් දිසානායක අමාත්‍යවරුන් මෙන්ම ශ්‍රීී ලංකා නීතීඥ සංගමයේ සභාපති උපුල් ජයසූරියද එක්ව සිටියා. මෙහිදී නීතිපති ධුරයේ සංවත්සර සැමරුම නිමිත්තෙන් මුල්දින කවරයක් සහ මුද්දරයක්ද එළිදැක්වුණා."
    },
    {
        "content": "ශ්‍රී ලංකාවේ නව රජය මෙතෙක් ගෙන ඇති පියවර ඇමරිකාවේ ප්‍රසාදයට ලක්වී තිබෙනවා. එමෙන්ම ජනාධිපති මෛත්‍රීපාල සිරිසේන සහ අග්‍රාමාත්‍ය රනිල් වික්‍රමසිංහගේ පරිපාලනය සමග එක්ව කටයුතු කිරීමට සූදානම් බවයි ඇමරිකාව ප්‍රකාශ කර ඇත්තේ. ශ්‍රී ලංකාවේ නව රජය පිළිබඳ ඇමරිකාවේ බලාපොරොත්තුව වන්නේ ශ්‍රී ලංකාවේ ජනතාව එම රජයෙන් අපේක්ෂා කරන ඒවායි. මැතිවරණ ව්‍යාපාරයේදී ජනතාවට ලබාදුන් පොරොන්දු ඉටුකිරීම සඳහා ලක් රජයට සහයවීමට සූදානම් බවයි එක්සත් ජනපද රාජ්‍ය දෙපාර්තමේන්තුවේ මධ්‍යම සහ දකුණු ආසියානු කටයුතු භාර සහකාර රාජ්‍ය ලේකම් නීශා බිස්වාල් කියා සිටියේ. නව රජයේ මුල් දින කිහිපය තුළ ගෙන ඇති පියවර පිළිබඳවද ඇමරිකාව අතිශයින් සතුටට පත්වන බවත් ඇය සඳහන් කළා. එමෙන්ම ශ්‍රී ලංකාවේ ප්‍රජාතන්ත්‍රවාදය ශක්තිමත්වීම ඇමරිකාව අපේක්ෂාවක් බවද නීශා බිස්වාල් ප්‍රකාශ කර තිබෙනවා. සාමකාමී බල හුවමාරුවකින් පසු බලයට පැමිණි නව රජය ජනතාවට ලබාදුන් පොරොන්දු ඉටු කිරීම දැනටමත් ආරම්භ වී ඇති බවයි ඇය ප්‍රකාශ කළේ."
    },
    {
        "content": "නව සභා නායක අමාත්‍ය ලක්‍ෂ්මන් කිරිඇල්ල අද පාර්ලිමේන්තු සංකීර්ණයේදී එම ධුරයේ වැඩභාරගනු ලැබුවා. එහිදී අදහස් දැක්වූ සභානායක අමාත්‍ය ලක්‍ෂ්මන් කිරිඇල්ල කියා සිටියේ පාර්ලිමේන්තුවේ නැතිවූ උත්තරීතර භාවය ඉදිරි කාලසීමාවේදී ඇති කරලීමට පියවර ගන්නා බවයි."
    },
    {
        "content": "හිටපු නියෝජ්‍ය අමාත්‍ය දුලිප් විජේසේකර සහ බියගම ප්‍රාදේශීය සභාවේ සභාපති ආනන්ද ගනේපොල කඩවත පොලීසිය අද අත්අඩංගුවට ගත්තා. ඒ, ජනාධිපතිවරණය පැවති පසුගිය 8 වැනිදා කඩවත -  පහළ බියන්වල ප්‍රදේශයේදී සිදුකළ පහරදීමක් සම්බන්ධයෙන්. මෙම පහරදීමෙන් එක් පුද්ගලයෙකු තුවාල ලැබුවා."
    },
    {
        "content": "දේශහිතෛෂී ජාතික ව්‍යාපාරයේ ප්‍රධාන ලේකම් වෛද්‍ය වසන්ත බණ්ඩාර අද (19) පස්වරුවේ පොලිසිය විසින් අත්අඩංගුවට ගෙන තිබෙනවා. ඒ, පසුගියදා සිරිකොත පක්ෂ මූලස්ථානය ඉදිරිපිට සිදුකළ විරෝධතාවක් අතරතුරදී පහරදීමේ සිද්ධියක් හේතුවෙන්. අත්අඩංගුවට ගැනීම පිළිබදව කොළඹ අද පැවති මාධ්‍ය හමුවකදීයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මේ බව කියා සිටියේ.  මේ අතර, පහරදීමේ සිද්ධියක් සම්බන්ධයෙන් අත්අඩංගුවට ගත් හිටපු ආපදා කළමනාකරණ නියෝජ්‍ය අමාත්‍ය දුලිප් විජේසේකර සහ බියගම ප්‍රාදේශීය සභාවේ සභාපති ආනන්ද ගනේපොළ රුපියල් ලක්ෂය බැගින් වූ ශරීර ඇප මත මුදා හැර තිබෙනවා. ඒ, සැකකරුවන් ගම්පහ මහේස්ත්‍රාත් අධිකරණ හමුවට ඉදිරිපත් කිරීමෙන් අනතුරුවයි. ජනාධිපතිවරණය පැවැති පසුගිය ජනවාරි 8 වන දා කඩවත - පහළබියංවල ප්‍රදේශයේ සිදුකළ පහරදීමක් සම්බන්ධයෙන් හිටපු නියෝජ්‍ය අමාත්‍යවරයා සහ ප්‍රාදේශීය සභා සභාපතිවරයා පොලීසිය අද අත්අඩංගුවට ගනු ලැබුවා. සිද්ධිය සම්බන්ධයෙන් වන නඩු විභාගය මාර්තු මස 23 වන දා යළි කැදවීමටයි ගම්පහ මහේස්ත්‍රාත් අධිකරණය නියෝග කළේ. මේ අතර, උතුරුමැද ප්‍රධාන අමාත්‍ය එස්.එම්. රංජිත්ගේ පෞද්ගලික කාර්ය මණ්ඩලයේ රියදුරෙකු ඇතුළු ආධාරකරුවන් 5 දෙනෙකු හෙට දක්වා රක්ෂිත බන්ධනාගාර ගත කර තිබෙනවා. ඒ, පසුගිය මැතිවරණ සමයේ වාරිමාර්ග අමාත්‍ය දුමින්ද දිසානායක, අනුරාධපුර - ඥානික්කුලමදී සංවිධාන කර තිබූ ජන හමුවකට ආයුධ සන්නද්ධව බලහත්කාරයෙන් කඩා වැදීම සම්බන්ධයෙන් වන චෝදනා යටතේයි. ඊට අදාළ චෝදනාව තිරප්පනේ පොලීසිය විසින් අධිකරණය හමුවේ ගොනු කර තිබුණා. එය අද විභාගයට ගත් අවස්ථාවේදියි අධිකරණය මෙම නියෝගය නිකුත් කළේ.  Update: Monday, 19 January 2015 - 06:58 PM ------------------------------------------------------------- දේශහිතෛෂී ජාතික ව්‍යාපාරයේ ප්‍රධාන ලේකම් වෛද්‍ය වසන්ත බණ්ඩාර අත්අඩංගුවට. දේශහිතෛෂී ජාතික ව්‍යාපාරයේ ප්‍රධාන ලේකම් වෛද්‍ය වසන්ත බණ්ඩාර අද (19) පස්වරුවේ පොලිසිය විසින් අත්අඩංගුවට ගෙන තිබෙනවා. ඒ, පසුගියදා සිරිකොත පක්ෂ මූලස්ථානය ඉදිරිපිට සිදුකළ විරෝධතාවක් අතරතුරදී පහරදීමේ සිද්ධියක් හේතුවෙන්. අත්අඩංගුවට ගැනීම පිළිබදව කොළඹ අද පැවති මාධ්‍ය හමුවකදීයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මේ බව කියා සිටියේ."
    },
    {
        "content": "දැයට කිරුළෙහි උත්සව කටයුතු තාවකාලිකව අත්හිටුවීමට රජය තීරණය කර ඇති බව ස්වදේශ කටයුතු අමාත්‍ය ජෝසෆ් මයිකල් පෙරේරා මහතා හිරු ප්‍රවෘත්ති අංශයට පැවසුවේය. කෙසේ වෙතත් මෙහිදී වැඩිදුරටත් අදහස් දක්වමින් ඔහු සඳහන් කළේ, දැයට කිරුළ මඟින් දැනට ආරම්භ කර ඇති සංවර්ධන කටයුතු ඒ ආකාරයෙන්ම ඉදිරියට කරගෙන යන බවත් ය."
    },
    {
        "content": "තමා නැවත සේවයේ පිහිටුවීමට පියවර ගන්නා ලෙස ඉල්ලා වදුරඹ හිටපු පොලිස් ස්ථානාධිපති පොලිස් පරීක්ෂක ඞී.එල්. කීර්තිසිංහ පොලිස්පතිවරයාට අභියාචනයක් ඉදිරිපත් කර තිබෙනවා. හිටපු සුළු අපනයනභෝග ප්‍රවර්ධන නියෝජ්‍ය අමාත්‍ය නිශාන්ත මුතුහෙට්ටිගම පොලිස් අත්අඩංගුවේ සිටි සැකකරුවන් 3 දෙනෙකු බලහත්කාරයෙන් මුදාගෙන යාම සම්බන්ධයෙන් වදුරඹ පොලිස් ස්ථානාධිපතිවරයා පසුගිය දෙසැම්බර් 22 වන දා සේවයෙන් ඉල්ලා අස්වුණා. හිටපු නියෝජ්‍ය අමාත්‍යවරයා එසේ මුදාගෙන යනු ලැබුවේ ජනාධිපති අපේක්ෂක මෛත්‍රීපාල සිරිසේනට සහාය පළ කිරීම සඳහා වදුරඹ නගරයේ සංවිධාන කර තිබූ ප්‍රචාරක රැළියක වේදිකාවට ගිනි තැබූ බවට සැකපිට අත්අඩංගුවට ගත් පුද්ගලයන් 3 දෙනෙකුයි. සැකකරුවන් 3 දෙනා බද්දේගම මහේස්ත්‍රාත් අධිකරණයට රැගෙන යාමට සූදානම්ව සිටි අවස්ථාවේ වදුරඹ පොලිස් ස්ථානයට පැමිණි හිටපු නියෝජ්‍ය අමාත්‍යවරයා ඔවුන් මුදාගෙන යනු ලැබුවා. පසුව නියෝජ්‍ය අමාත්‍යවරයා ලූහුබැදි පොලීසිය එම සැකකරුවන් යළි අත්අඩංගුවට ගෙන අධිකරණය හමුවට ඉදිරිපත් කළා. පොලිස් රාජකාරියට බාධා කිරීම හේතුවෙන් හිටපු නියෝජ්‍ය අමාත්‍යවරයාට අධිකරණයෙන් වරෙන්තු නිකුත් කර තිබියදී ඔහු සිංගප්පූරුවට ගොස් තිබුණා. පසුව ඔහු යළි දිවයිනට පැමිණෙන විට පොලිස් අත්අඩංගුවට පත්වූයේ පසුගිය මස 28 වැනිදායි. අනතුරුව හිටපු නියෝජ්‍ය අමාත්‍යවරයා බද්දේගම මහේස්ත්‍රාත් අධිකරණයට ඉදිරිපත් කිරීමෙන් අනතුරුව ඇප මත මුදා හැරුණා."
    },
    {
        "content": "කිරිපිටි මිල ඉහළ දැමීම සම්බන්ධයෙන් අවසන් තීරණය ජනවාරි මුල් සතියේ රැස්වන පාරිභෝගික සේවා අධිකාරියේ මිල කමිටුව තීරණය කරන බව එහි අධ්‍යක්ෂ ජනරාල් ජේ.එම්.යූ. ඩග්ලස් පවසනවා. ඔහු කියා සිටියේ ලෝක වෙළදපොළේ කිරිපිටි ටොන් එකක මිල මේ වන විට ඇමරිකානු ඩොලර් 3600 සිට 5400 දක්වා වැඩිවීමක් සිදුව ඇති බවයි. මේ වනවිට කිරිපිටි සමාගම් 5 ක් මිල වැඩිකිරීම සඳහා ඉල්ලූම් කර ඇති බව ද ඔහු ප්‍රකාශ කළා. එමෙන්ම, වෙළඳපොලේ මේ වනවිට කිරිපිටි හිගයක් පවතින බවයි අධ්‍යක්ෂ ජනරාල්වරයා වැඩිදුරටත් කියා සිටියේ."
    },
    {
        "content": "එකම පවුලේ හතර දෙනෙකුව මරා එකම වළක වළලලා."
    },
    {
        "content": "මාර්තු 8 වන දා පැවැත්වීමට නියමිතව තිබූ දකුණු සහ බස්නාහිර පළාත් සභා මැතිවරණය බොහෝදුරට මාර්තු 22 වන දා හෝ 29 වන දා පැවැත්වීමට නියමිත බව රජයට සමීප ආරංචි මාර්ග සඳහන් කළා. ඒ අනුව බස්නාහිර සහ දකුණු පළාත් සභා එළඹෙන ජනවාරි 8, 11 හෝ 12 වන දා විසුරුවා හැරෙනු ඇති. එම පළාත් සභා මේ මස 28 වන දා විසුරුවා හරිනු ඇති බවට මීට පෙර වාර්තා පළ වුණා. එහෙත් එළඹෙන නත්තල් සමය සැලකිල්ලට ගෙන විසුරුවා හැරීම කල් දමා ඇති බවයි එම ආරංචි මාර්ග වැඩිදුරටත් සදහන් කළේ.  මේ අතර, නියෝජ්‍ය මැතිවරණ කොමසාරිස් එම්.එම්. මොහොමඞ් සඳහන් කළේ පළාත් සභා විසුරුවා හැර සතියක් ඇතුළත නාමයෝජනා කැඳවීමේ ගැසට් නිවේදනය මැතිවරණ කොමසාරිස්වරයා විසින් ප්‍රකාශයට පත් කළ යුතු බවයි. පළාත් සභා විසුරුවා හැර සති 10 ත් 12 ත් අතර කාලය තුළ ඡන්ද විමසීම සිදුකළ යුතුයි.   2013 ඡන්ද නාම ලේඛනය මේ මස 31 වැනිදා සහතික කිරීමට නියමිතයි. නියෝජ්‍ය මැතිවරණ කොමසාරිස්වරයා සඳහන් කළේ එහි කටයුතු අවසන් අදියරයේ පවතින බවයි. ඒ අනුව මෙම පළාත් සභා ඡන්ද විමසීම 2013 ඡන්ද නාම ලේඛනයට අනුව සිදු කෙරෙනු ඇති."
    },
    {
        "content": "පෝක් සමුද්‍ර සන්ධියේ මසුන් මැරීමේ නිරත ඉන්දීය සහ ශ්‍රී ලාංකික ධීවරයන්ගේ ගැටළු සම්බන්ධයෙන් දෙරටේ ධීවර සංගම් අතර සාකච්ඡාව ලබන ජනවාරි 20 වන දා චෙන්නායි හිදී පැවැත්වීමට තීරණය කර තිබෙනවා. ඊට පෙර දෙරටේ අත්අඩංගුවේ පසුවන ඉන්දීය සහ ශ්‍රී ලාංකික ධීවරයන් සියලූ දෙනා නිදහස් කිරීමට නියමිතයි. ඉන්දීය විදේශ කටයුතු අමාත්‍ය සල්මාන් කුර්ෂිඞ් විසින් ඊයේ මේ බව ප්‍රකාශ කර ඇත්තේ දකුණු ඉන්දියාවේ පුදුචේරි ප්‍රදේශයේ ධීවර සමුළුවක් අමතමින්. දකුණු ඉන්දියානු රාජ්‍ය සභා නියෝජිතයෙකු වන මනිශංකර් අයියර් ඉන්දීය විදේශ අමාත්‍යවරයා මෙම සමුළුවට කැදවාගෙන ආ බව ඉන්දීය මාධ්‍ය සඳහන් කළා. තමිල්නාඩු රජයේ අනුමැතිය ඇතිව ඉන්දු - ලංකා ධීවර සාකච්ඡා ජනවාරි 20 වන දා පැවැත්වෙන බව ඉන්දියාවේ ජාතික ධීවර සංසදයේ සභාපති එම්. ඉලංගෝන් ද සහතික කළා. සාකච්ඡාවලට පෙර දෙරටේ රදවාගෙන ඇති ධීවරයන් සහ බෝට්ටු මුදා හැරිය යුතු බව ඉන්දීය විදේශ අමාත්‍ය සල්මාන් කුර්ෂිඞ් පැවසී යැයි ඔහු සදහන් කළා. එය සිදුවනු ඇත්තේ පියවර වශයෙන්. දැනට ඉන්දීය ධීවරයන් 200කට අධික පිරිසක් මෙරට අත්අඩංගුවේ පසුවන අතර, රදවාගෙන ඇති ධීවර බෝට්ටු සංඛ්‍යාව 70ක් පමණ වන බව ඉන්දීය මාධ්‍ය වාර්තා කළා.   මේ වනවිට ශ්‍රී ලාංකික ධීවරයන් 120 දෙනෙකු සහ යාත්‍රා 40 ක් ඉන්දියාව විසින් රඳවාගෙන සිටිනවා.  UPDATE: Saturday, 28 December 2013 - 12:56 PM --------------------------------------------------------- ඉන්දීය විදේශ ඇමතිගෙන් ප්‍රතිඥාවක්. ශ්‍රී ලංකා අත්අඩංගුවේ පසුවන ඉන්දීය ධීවරයන් මුදා ගැනීම සඳහා කඩිනම් පියවර ගන්නා බව එරට විදේශ අමාත්‍ය සල්මාන් කුර්ෂිඞ් ප්‍රකාශ කළා. ඒ, තමිල්නාඩු ධීවරයන් පිරිසක් සමඟ ඊයේ (27) පැවැති සාකච්ඡාවකදීයි. ඞී.එම්.කේ. පක්ෂයේ පාර්ලිමේන්තු කණ්ඩායම් නායක ටී.ආර්. බාලූගේ ප්‍රධානත්වයෙන් යුත් ධීවර නියෝජිතයින් පිරිසක් සාකච්ඡාවට එක්ව සිටියා. එහිදී ටී.ආර්. බාලූ සදහන් කර ඇත්තේ ධීවරයන් 227 දෙනෙකු සහ යාත්‍රා 77ක් ශ්‍රී ලංකා අත්අඩංගුවේ පසුවන බවයි. ඔවුන් මුදා ගැනීම සඳහා විධිමත් පියවරක අවශ්‍යතාව ඔහු ඉන්දීය විදේශ අමාත්‍යවරයාට අවධාරණය කර තිබෙනවා. එහිදී විදේශ අමාත්‍ය සල්මාන් කුර්ෂිඞ් සදහන් කර ඇත්තේ ජනවාරි මස 3 වන සතියේ මේ සම්බන්ධයෙන් සාකච්ඡාවක් පැවැත්වෙන බවයි. අනතුරුව ලක් රජය සමඟ සාකච්ඡා පවත්වා කඩිනමින් ධීවරයන් මුදා ගැනීමට කටයුතු කරන බව ඉන්දීය විදේශ අමාත්‍යවරයා ප්‍රකාශ කළේ යැයි එරට මාධ්‍ය ඊයේ (27) වාර්තා කළා."
    },
    {
        "content": "අලව්ව ප්‍රාදේශීය සභාවේ ලබන වසර සඳහා වන අයවැය පරාජය වී නොමැති බව වයඹ පළාත් ප්‍රාදේශීය සභා සභාපතිවරුන්ගේ සංගමය පවසනවා. එම සංගමය කුරුණෑගල දී ඊයේ කැදවා තිබූ මාධ්‍ය හමුවට එක්වෙමින් අදහස් දැක්වූ ජ්‍යෙෂ්ඨ නීතිඥ උපාලි ජයමාන්න සඳහන් කළේ 1987 අංක 15 දරණ ප්‍රාදේශීය සභා පනතට අනුව එය නීත්‍යානුකූල බවයි. අයවැය ඉදිරිපත් කිරීමේදී යෝජනා වන සංශෝධන පිළිගන්නේ නම්, සභාපතිවරයා ඡුන්දයකින් ඉවත් කළ නොහැකි බවයි ඔහු පෙන්වා දෙන්නේ. 2014 වර්ෂය සඳහා වන අලව්ව ප්‍රාදේශීය සභාවේ අය වැය පරාජය වීම නිසා තනතුරු අහිමි වූ අලව්ව ප්‍රාදේශීය සභාවේ සභාපති සන්ධ්‍යා කුමාර නැවතත්, පසුගිය සිකුරාදා සභාවට පැමිණ තම අසුනේ අසුන් ගත්තා. එම අවස්ථාවේදී අනෙකුත් ප්‍රාදේශීය සභා මන්ත්‍රීවරුන් ඊට විරෝධය එල්ල කිරීමත් සමඟ සභාවේ උණුසුම් තත්ත්වයක් ඇති වුණා. අලව්ව ප්‍රාදේශීය සභාව, දෙවරක් අයවැය පරාජයට පත්වූ අතර නව පළාත් පාලන පනතට අනුව දෙවරක් පරාජයට පත්වූ පළාත් පාලන ආයතනවල සභාපතිවරුන්ට සිය තනතුරු අහිමි වනවා. කෙසේ වෙතත් අලව්ව ප්‍රාදේශීය සභාවේ සභාපති සන්ධ්‍යා කුමාර පසුගිය සිකුරාදා හිරු ප්‍රවෘත්ති අංශයට අදහස් දක්වමින් සදහන් කළේ ජනාධිපතිවරයා හෝ සන්ධාන මහලේකම්වරයා මීළඟ සභාපති කවුරුන්ද යන්න නම් කරන තුරු තමන් සභාපතිවරයා බවයි. මේ අතර, පළාත් පාලන ආයතනවල අයවැය ලේඛන පරාජයවීමට මූලික හේතුව බලය සහ ධනය බව ශ්‍රී ලංකා නිදහස් පක්ෂ මහලේකම් අමාත්‍ය මෛත්‍රීපාල සිරිසේන පවසනවා. අයවැය සම්මත කර ගැනීමේ දී ඇතිව තිබෙන තත්ත්වය පුද්ගලයින්ගේ වරදක්ම නොව එය මෙරට දේශපාලන ක්‍රමය තුළ තිබෙන වරදක් බවයි හික්කඩුව නගර සභාවේ නව ශ්‍රවණාගාරය විවෘත කිරීමේ උත්සවයට ඊයේ එක්වෙමින් ඔහු කියා සිටියේ.   දේශපාලනයේ දිගු ගමනක් යාමට නම් පක්ෂයේ ප්‍රතිපත්ති නායකයන් ගන්නා තීන්දු, තීරණ සහ විනයගරුකභාවය තුළින් ඉදිරියට යා යුතු බවයි මහලේකම්වරයා කියා සිටියේ. තමාට  ශ්‍රී ලංකා නිදහස් පක්ෂයේ වසර 47ක් කටයුතු කිරීමට හැකිවූයේ පක්ෂ නායකත්වයට ගරු කරමින් එහි ප්‍රතිපත්ති ආරක්ෂා කළ නිසා බව ද ඔහු මෙහිදී මතක් කර සිටියා."
    },
    {
        "content": "දෙමළ ජාතික සන්ධාන වාර්ෂික මහ සමුළුව අද (24) පෙරවරු 9. 30 ට පමණ වවුනියාව නගර සභා සංස්කෘතික රංග ශාලාවේදී එහි නායක ආර්. සම්බන්ධන්ගේ ප්‍රධානත්වයෙන් ආරම්භ වුණා. එය තවමත් අවසන්වී නොමැති බවයි එම ස්ථානයේ සිටින හිරු වාර්තාකරු ප්‍රකාශ කළේ. උතුර පළාත් මහ ඇමතිවරයා, පාර්ලිමේන්තු මන්ත්‍රීවරුන් සහ උතුර, නැගෙනහිර පළාත් නියෝජනය කරන දෙමළ ජාතික සන්ධානයේ සියලූ පළාත් සභා සහ පළාත්පාලන ආයතන නියෝජිතයන් මෙම සමුළුවට එක්ව සිටිනවා. ඒ, දෙමළ සන්ධානය නියෝජනය කරන සියලූ පක්ෂවල නායකයන්ද සමගයි. කෙසේ වෙතත් දෙමළ ජාතික සන්ධානයේ හවුල්කාර පක්ෂයක් වන දෙමළ එක්සත් විමුක්ති පෙරමුණේ නායක වී. ආනන්ද සංගරීට මෙම සමුළුවට ආරාධනා කර නැහැ. හිරු ප්‍රවෘත්ති අංශය කළ විමසීමකදී ඔහු කියා සිටියේ තමා මෙම සමුළුවට සහභාගිවීමට බලාපොරොත්තුවෙන් සිටි බවයි. මේ වනවිට දෙමළ ජාතික සන්ධානය තුළ ප්‍රජාතන්ත්‍රවාදයක් නොමැති බවටද ඔහු චෝදනා කළා."
    },
    {
        "content": "ඉදිරි පළාත් සභා මැතිවරණයේදී කොළඹ දිස්ත්‍රික්කයෙන් තරග වදින අපේක්ෂකයින් සඳහා වැඩි මැතිවරණ කාර්යාලය සංඛ්‍යාවක් පිහිටුවීමට අවසර දෙන්නැයි ජාතික හෙළ උරුමය මැතිවරණ කොමසාරිස්වරයාගෙන් ඉල්ලීමක් කර තිබෙනවා. අද (31) උදෑසන එහි නියෝජ්‍ය ප්‍රධාන ලේකම් නීතීඥ උදය ගම්මන්පිල මැතිවරණ කොමසාරිස්වරයා මුණ ගැසුණා. එම අවස්ථාවේදී තමන් මැතිවරණ කොමසාරිස්වරයාගෙන් මෙම ඉල්ලීම සිදුකළ බවයි බස්නාහිර පළාත් අමාත්‍ය උදය ගම්මන්පිල හිරු ප්‍රවෘත්ති අංශයට කියා සිටියේ.   මැතිවරණ නීතියට අනුව, අපේක්ෂකයෙකුට කාර්යාලයක් පවත්වාගෙන යා හැක්කේ තම නිවසේ පමණයි. මේ අතර, දේශපාලන පක්ෂවල ලේකම්වරු මැතිවරණ කොමසාරිස්වරයා ජනවාරි මස 3 වැනිදා හමුවීමට ද නියමිතයි."
    },
    {
        "content": "එක්සත් ජාතික පක්ෂයට සහ එක්සත් ජනතා නිදහස් සන්ධානයට බලය හිමි තවත් ප්‍රාදේශීය සභා දෙකක අයවැය අද (26) පරාජයට පත්වුණා. එක්සත් ජාතික පක්ෂයට බලය හිමි පස්සර ප්‍රාදේශීය සභාවේ අයවැය පරාජයට පත්වූයේ වැඩි ඡන්ද 4 කින්. අයවැයට විරුද්ධව බලය හිමි එක්සත් ජාතික පක්ෂයේ උප සභාපතිවරයා ඇතුලූ මන්ත්‍රීවරුන් දෙදෙනෙකු සන්ධාන මන්ත්‍රීවරුන් සිව්දෙනා සහ කඳුරට ජනතා පෙරමුණේ මන්ත්‍රීවරයෙකු ඡන්දය භාවිතා කළා. අයවැයට පක්ෂව ඡන්දය ලබාදුන්නේ සභාපතිවරයා ඇතුලූ එක්සත් ජාතික පක්ෂ මන්ත්‍රීවරුන් තිදෙනෙකු පමණයි. එක්සත් ජාතික පක්ෂයේ තවත් මන්ත්‍රීවරයෙකු අයවැයට ඡන්දය දීමෙන් වැළකී සිටියා. පස්සර ප්‍රාදේශීය සභාවේ මන්ත්‍රීවරුන් 11 දෙනෙකු සිටින අතර බලය හිමි එක්සත් ජාතික පක්ෂයට  මන්ත්‍රී ධුර 6 ක්, එක්සත් ජනතා නිදහස් සන්ධානයට මන්ත්‍රී ධුර 4 ක් සහ කඳුරට ජනතා පෙරමුණට එක් මන්ත්‍රි ධුරයක් හිමියි.  එමෙන්ම, මීට පෙර එක්සත් ජාතික පක්ෂයට බලය හිමි සීතාවකපුර නගර සභාවේ අයවැයද පළමුවර පරාජයට පත්වූ අතර පසුව දෙවන වර එය සම්මත වුණා.   මේ අතර එක්සත් ජනතා නිදහස් සන්ධානයට බලය හිමි පොළොන්නරුව - ලංකාපුර ප්‍රාදේශීය සභාවේද අයවැය පළමුවරට අද වැඩි ඡන්ද එකකින් පරාජයට පත්වුණා. අයවැයට විරුද්ධව ඡන්ද 6 ක් ලැබුණු අතර පක්ෂව 5 ක් හිමිවුණා. විපක්ෂය නියෝජනය කරන එක්සත් ජාතික පක්ෂයේ මන්ත්‍රීවරුන් තිදෙනා සමග උප සභාපතිවරයා ඇතුලූ සන්ධාන මන්ත්‍රීවරුන් 6 දෙනෙකු අයවැයට එරෙහිව ඡන්දය භාවිතා කර තිබෙනවා. සභාපතිවරයා ඇතුලූ සන්ධාන මන්ත්‍රීවරු 5 දෙනෙකු අයවැයට පක්ෂව ඡන්දය ලබාදුන්නා. මෙම ප්‍රාදේශීය සභාවේ මන්ත්‍රීවරුන් 11 දෙනෙකු සිටින අතර බලය හොබවන එක්සත් ජනතා නිදහස් සන්ධාන මන්ත්‍රීවරුන් 8 දෙනෙකු සහ එක්සත් ජාතික පක්ෂ මන්ත්‍රීවරුන් තුන්දෙනෙකු ඊට අයත්.   කුණ්ඩසාලේ ප්‍රාදේශීය සභාවේ අයවැයද අද සභාවට ඉදිරිපත් කෙරුණු අතර එය ඒකමතිකව සම්මතවීම විශේෂත්වයක්. අයවැය යෝජනාව එහි විපක්ෂ නායකවරයා විසින්  ස්ථිර කළ බවයි අප වාර්තාකරු ප්‍රකාශ කළේ. එම ප්‍රාදේශීය සභාව මන්ත්‍රීවරුන් විසි දෙදෙනෙකුගෙන් සමන්විත වන අතර ඉන් 14 දෙනෙකු එක්සත් ජනතා නිදහස් සන්ධානයද  6 දෙනෙකු එක්සත් ජාතික පක්ෂය සහ දෙදෙනෙකු ජනතා විමුක්ති පෙරමුණද නියෝජනය කරනවා."
    },
    {
        "content": "උතුරු, නැගෙනහිර ඉඩම් සම්බන්ධයෙන් පැමිණිලි එක් ලක්ෂ 32,000 ක් ලැබී ඇති බව ඉඩම් අමාත්‍යාංශය පවසනවා. එහි ලේකම් අශෝක පීරිස් සඳහන් කළේ ඉන් පැමිණිලි 22,000ක් මේ වන විට නිරාකරණය කර ඇති බවයි.  ලබන වසර තුළ දී උතුරු, නැගෙනහිර සියලූ ඉඩම් ගැටළු වලට විසඳුම් ලබාදීමට කටයුතු කරන බවයි ලේකම්වරයා වැඩිදුරටත් කියා සිටියේ. මේ අතර, උතුරු, නැගෙනහිර ඉඩම්වල වළ දමා තිබූ බිම් බෝම්බ ඉවත් කිරීම මේ වන විට සියයට 95කින් අවසන් බව ආර්ථික සංවර්ධන අමාත්‍යාංශයේ බිම් බෝම්බ ඉවත් කිරීමේ අංශයේ ප්‍රධානී මොන්ටි රණතුංග කියා සිටියා."
    },
    {
        "content": "ස්වයංරැකියා නියුක්තිකයන්ගේ උද්ඝෝෂණ ව්‍යාපාරයක් හේතුවෙන් කොළඹ - ටෙලිකොම් මංසන්ධියේ සිට පිටකොටුව දෙසට ඇති ප්‍රධාන මාර්ගයේ මේ වනවිට දැඩි රථවාහන තදබදයක් පවතිනවා."
    },
    {
        "content": "මන්නාරම - ඒ 32 ප්‍රධාන මාර්ගයේ තිරුකේදීෂ්වරම් කෝවිලට පිවිසුම් මාර්ගයේ අද (22) දිනයේ දී  සිදුකළ කැණීම්වලදීත්  තවත් මිනිස් හිස්කබල් 3ක් හමුවී ඇති බව පොලීසිය පවසනවා. ඊයේ දිනයේ දී සිදුකළ කැණීම්වලදී මිනිස් හිස්කබල් 7ක් සහ තවත් අස්ථි කොටස් කිහිපයක් සොයා ගෙන ඇති බවයි පොලිස් මාධ්‍ය ප්‍රකාශක කාර්යාලය සදහන් කළේ.  පෙරේදා දිනයේ මෙම මාර්ගයේ ජලනල සවි කරමින් සිටි කොන්ත්‍රාත්කරුවන් පිරිසකට මෙලෙස මිනිස් අස්ථි කොටස් කිහිපයක් හමුවී තිබුණා. ඉන්පසුව මේ පිළිබදව පොලීසිය වෙත දැනුවත් කිරීමෙන් අනතුරුවයි කැණීම් කටයුතු සිදුකිරීම ආරම්භ කළේ.  මේ අතර, මාතලේ රෝහල් භූමියෙන් හමුවූ සමූහ මිනීවළේ දන්ත කොටස් පරීක්ෂා කිරීම සඳහා විශේෂ පරීක්ෂණයක් ආරම්භ කර තිබෙනවා. කුරුණෑගල මහරෝහලේ අධිකරණ විශේෂඥ වෛද්‍ය  අජිත් ජයසේකර සඳහන් කළේ මේ වන විටත් අදාළ දන්ත කොටස් රැසක පරීක්ෂණ සිදුකර අවසන් බවයි. මාතලේ සමූහ මිනීවලෙන් හමුවූ අස්ථි කොටස් කාලනිර්ණය කිරීම සඳහා චීනයේ බීජිං නුවර වෙත යැවීමට ද අධිකරණ නියෝග මත මීට පෙර කටයුතු කළා.  ඒ අනුව මාතලේ සමූහ මිනීවලෙන් හමුවූ අස්ථි කොටස් 154 න් අහඹු ලෙස තෝරාගත් අස්ථි කැබලි 6ක්  බීජිං නුවර පිහිටි පරීක්ෂණාගාරයක් වෙත යැවීමට කටයුතු කර තිබෙනවා.    2012 වසරේ නොවැම්බර් 23 වැනි දා මාතලේ රෝහල් භූමියෙන් මෙම සමූහ මිනීවළ සොයා ගත්තේ එහි ජීව වායු ඒකකයක් ඉදිකිරීම සඳහා සිදුකළ කැණීම්වලදියි. ඒ සම්බන්ධයෙන් කැලණිය විශ්වවිද්‍යාලයේ පශ්චාත් උපාධි ආයතනයේ මහාචාර්ය රාජ් සෝමදේව ඇතුළු කණ්ඩායමක් කළ පරීක්ෂණවලදී අනාවරණ වුණේ මෙම අස්ථි කොටස් 1987 - 1990 කාලයට අයත් බවයි.   Update : Sunday, 22 December 2013 - 6:52 ------------------------------------------------------------------------------------- මන්නාරමේ පොළව යටින් මිනිස් හිස් කබල් 6 ක් මතුවේ. Saturday, 21 December 2013 - 14:24 මන්නාරම - ඒ 32 ප්‍රධාන මාර්ගයේ තිරුකේදීෂ්වරම් කෝවිලට පිවිසුම් මාර්ගයේ  සිදුකළ කැණීමේදී මිනිස් හිස්කබල් 6 ක් සහ තවත් අස්ථි කොටස් කිහිපයක් මේ වනවිට සොයා ගෙන ඇති බව පොලිසිය පවසනවා. පොලිස් මාධ්‍ය ප්‍රකාශක, ජ්‍යෙෂ්ඨ පොලිස් අධිකාරී අජිත් රෝහණ හිරු ප්‍රවෘත්ති අංශයට සදහන් කළේ ඒ පිළිබඳ මහේස්ත්‍රාත් පරීක්ෂණ ද ආරම්භ කර ඇති බවයි. ඊයේ (20) මෙම මාර්ගයේ ජලනල සවි කරමින් සිටි කොන්ත්‍රාත්කරුවන් පිරිසකට මෙලෙස මිනිස් අස්ථි කොටස් කිහිපයක් හමුවී තිබුණා."
    },
    {
        "content": "මාතර - කනංකේ - පුහුලහේන ප්‍රදේශයේදී මවකට සහ ඇගේ දියණියට ඇසිඞ් ප්‍රහාරයක් එල්ල කිරීම සම්බන්ධයෙන් කනංකේ පොලීසිය විසින් පරීක්ෂණයක් ආරම්භ කර තිබෙනවා. ඊයේ (17) රාත්‍රියේ කනංකේ - පුහුලහේන ප්‍රධාන මාර්ගයේ ගමන් කරමින් සිටියදී පීල්ල ගාව මංසන්ධිය ප්‍රදේශයේදී ඔවුන්ට මෙම ඇසිඞ් ප්‍රහාරය එල්ල වී ඇති බවයි පොලීසිය සඳහන් කළේ.  ඇසිඞ් ප්‍රහාරයට ලක්වූ මව කරාපිටිය රෝහලට ඇතුළත් කිරීමෙන් පසු බරපතල තත්ත්වයේ පසුවීම හේතුවෙන් අද පස්වරුවේ ඇයව කොළඹ ජාතික රෝහල වෙත මාරුකර යවා තිබෙනවා. පුහුලහේන ප්‍රදේශයේ පදිංචි 56 හැවිරිදි එම මවගේ මුහුණ සම්පූර්ණයෙන්ම පිළිස්සී ඇති අතර චමිලා ලක්මාලි නැමති 27 හැවිරිදි ඇගේ දියණිය මේ වනවිට ප්‍රතිකාර ලබන්නේ කරාපිටිය ශික්ෂණ රෝහලේ දැඩි සත්කාර ඒකකයේයි. ඇඟළුම් කර්මාන්තශාලාවේ සේවය නිම කර සිය මව සමග නැවත නිවස වෙත පැමිණෙමින් සිටියදී මෙම ඇසිඞ් ප්‍රහාරයට ලක්ව තිබෙනවා. වැන්දඹු කාන්තාවක් වන ඇයට අවුරුදු 10 ක පමණ කුඩා දියණියක්ද සිටින බවයි පොලීසිය ප්‍රකාශ කළේ. ඇසිඞ් ප්‍රහාරයට ලක්වූ චමිලා ලක්මාලිගේ සොහොයුරෙකු වන අජිත් කුමාර කියා සිටියේ ඇසිඞ් ප්‍රහාරයට ලක්වූ දෙදෙනා මාර්ගයේ එමින් සිටියදී යතුරුපැදියක සිටි පුද්ගලයින් දෙදෙනෙකු මෙම ඇසිඞ් ප්‍රහාරය එල්ල කර ඇති බවයි."
    },
    {
        "content": "දෙවරක් අයවැය පරාජයට පත්වු පළාත් පාලන ආයතනවල නව සභාපතිවරු නම් කර එවන ලෙස මැතිවරණ කොමසාරිස් මහින්ද දේශප්‍රිය එක්සත් ජනතා නිදහස් සන්ධාන මහ ලේකම් සුසිල් ප්‍රේමජයන්ත වෙත ලිඛිතව දැනුම් දී තිබෙනවා. මැතිවරණ මහ ලේකම් කාර්යාලයේ ප්‍රකාශකයෙකු සඳහන් කළේ නව සභාපතිවරුන් නම් කිරීම සඳහා මාසයක කාලයක් ලබා දී ඇති බවයි."
    },
    {
        "content": "කොළඹ මහ නගර සභාවේ ජන සෞඛ්‍ය දෙපාර්තමේන්තුව විසින් වැටලූ පිටකොටුව පරණ යෝන් වීදියේ පිහිටි මහල් 4 කින් යුත් කල් ඉකුත් වූ ආහාර ගබඩාව තවදුරටත් පරීක්ෂා කරමින් පවතිනවා. මේ දක්වා සිදුකළ පරීක්ෂා කිරීම්වලදී වෙළඳ නාම 25 කට පමණ අයත් විවිධ වියලි ආහාර වර්ග දස දහසක් පමණ සොයාගෙන ඇති බවයි කොළඹ මහ නගර සභාවේ ජන සෞඛ්‍ය දෙපාර්තමේන්තුව සඳහන් කළේ. මෙම ගබඩාව තුළ පිහිටි තවත් කුඩා ප්‍රමාණයේ ගබඩා කිහිපයක් පරීක්ෂා කිරීමට ඉතිරිව ඇති බවයි කොළඹ මහ නගර සභාවේ ප්‍රධාන වෛද්‍ය නිලධාරී ප්‍රදීප් කාරියවසම් සඳහන් කළේ. රුපියල් මිලියන ගණනක් වටිනා කල් ඉකුත් වූ ආහාර ද්‍රව්‍ය මෙහි අඩංගු වන අතර වටිනාකම මේ වනතුරුත් නිශ්චිතව තක්සේරු කොට නැහැ.  පසුගියදා මෙලෙස මහා පරිමාණයෙන් අලෙවිය සඳහා සූදානම් කර තිබූ කල් ඉකුත් වූ ආහාර ද්‍රව්‍ය තොග රැසක් ප්‍රදේශ කිහිපයකදී සොයාගනු ලැබුවා. කෝටි 08 කට අධික වටිනාකමකින් යුත් කල් ඉකුත් වූ කිරිපිටි කිලෝග්‍රෑම් 12,500 ක් පසුගියදා සොයා ගත්තේ වැලිසර ප්‍රදේශයෙන්. මීට අමතරව ජාඇල තුඩැල්ල ප්‍රදේශයේ ගබඩාවක තිබී කල් ඉකුත්වීම හේතුවෙන් සුපිරි වෙළඳ සැල්වලින් ඉවත් කරන ලද කුකුල් මස් කන්ටේනරයක්ද පාරිභෝගික අධිකාරිය විසින් පසුගියදා අත්අඩංගුවට ගැනුනා. එම කන්ටේනරයේ තිබී ඌරු මස්, හරක් මස් සහ  අර්තාපල් සහ ලොකු ළූණු ඇතුලූ ආහාර තොගයක්ද අත්අඩංගුවට ගැනුනු අතර වත්තල - මාබෝල ප්‍රදේශයේ පිහිටි කර්මාන්තශාලාවක ගබඩා කර තිබූ කල් ඉකුත් වූ කෑලි මිරිස් සහ මිරිස් කුඩු කිලෝග්‍රෑම් 8,000 ක්ද පසුගියදා අත්අඩංගුවට ගැනුනා. මේ අතර පරිභෝජනයට නුසුදුසු අර්තාපල් කිලෝග්‍රෑම් 5,000 ක් අද දඹුල්ල මහ නගර සභාවේ සෞඛ්‍ය ඒකකය විසින් සොයාගනු ලැබුවේ දඹුල්ල ආර්ථික මධ්‍යස්ථානය ආසන්නයේ පිහිටි ගබඩාවක තිබියදීයි.    වෙළඳපොලේ අලෙවි වන පරිභෝජනයට නුසුදුසු ආහාර ද්‍රව්‍ය හඳුනා ගැනීමට පාරිභෝගිකයන් අනුගමනය කළ යුතු පියවර කුමක්ද යන්න පිළිබඳව හිරු ප්‍රවෘත්ති අංශය කොළඹ මහ නගර සභාවේ ප්‍රධාන වෛද්‍ය නිලධාරී ප්‍රදීප් කාරියවසම්ගෙන් විමසීමක් කළා. මිලදී ගනු ලබන භාණ්ඩයේ කල් ඉකුත් වූ දිනය සටහන් වන ලේබලය පිළිබඳව විශේෂයෙන් සැළකිලිමත් විය යුතු බවයි. මීට අමතරව මිලදි ගනු ලබන භාණ්ඩයේ ස්වභාවය තමන් මිලදී ගැනීම සිදුකරන ව්‍යාපාරික ස්ථානයේ ප්‍රමිතිය පිළිබඳවද අවධානය යොමු කළ යුතු බවයි වෛද්‍ය ප්‍රදීප් කාරියවසම් තවදුරටත් සඳහන්කළේ."
    },
    {
        "content": "එක්සත් ජනතා නිදහස් සන්ධානයට බලය හිමි පළාත් පාලන ආයතනවල අයවැය පරාජය කිරීම සඳහා ඡන්දය භාවිත කළ ශ්‍රී ලංකා නිදහස් පක්ෂයේ මන්ත්‍රීවරුන්ට එරෙහිව විනය පියවර ගැනීමට එම පක්ෂය තීරණය කර තිබෙනවා. එම පක්ෂයේ මහ ලේකම් අමාත්‍ය මෛත්‍රීපාල සිරිසේන කියා සිටියේ ඔවුන්ගෙන් නිදහසට කරුණු විමසීමටද නිදහස් පක්ෂය තීරණය කළ බවයි.  අදත් පළාත් පාලන ආයතන කිහිපයක ලබන වසර සඳහා වන අයවැය ඉදිරිපත් කෙරුණු අතර නිදහස් සන්ධානයට බලය හිමි අත්තනගල්ල, මාවනැල්ල, පැල්මඩුල්ල සහ කැකිරාව - පලාගල යන පළාත් පාලන ආයතනවල අයවැය ජයග්‍රහණය කිරීමට හැකිවුණා. නමුත්, මාතලේ - අඹන්ගඟ කෝරලේ ප්‍රාදේශීය සභාවේ අයවැය එහි සභාපතිවරයා විසින් ඉදිරිපත් කළ අවස්ථාවේදී පක්ෂ විපක්ෂ මන්ත්‍රීවරුන් අයවැය යෝජනාවට විරෝධය පළ කළ බවයි එම ප්‍රාදේශීය සභාවේ නිදහස් සන්ධාන මන්ත්‍රී ඒ. රත්නායක හිරු ප්‍රවෘත්ති අංශයට කියා සිටියේ.  මේ අතර, පළමු වරට අයවැය පරාජයට පත්වු ඉඹුල්පේ ප්‍රාදේශීය සභාවේ අයවැය දෙවන වරටත් අද (19) පරාජය වුණේ වැඩි ඡන්ද 04 කින්. එය පළමු වර ඡන්ද විමසීමේදී විරුද්ධව ලද ඡන්ද ගණනට වඩා ඡන්ද 3 ක වැඩිවීමක්. පසුගිය වර අයවැයට පක්ෂව ඡුන්දය දුන් ආණ්ඩු පක්ෂ මන්ත්‍රීවරයෙකු වන ඉන්දික රෝහණ ජයමාන්න සභාපතිවරයාගේ මේසය මත තිබූ ලිපි ගොනුවක්ද රැගෙන අද පළාගොස් තිබෙනවා. ඒ, තමන් ඉදිරිපත් කළ යෝජනාවක් සාකච්ඡාවට නොගත් බවට විරෝධය පළ කරමින්.   ඉඹුල්පේ ප්‍රාදේශීය සභාවේ අයවැය පරාජයවීමත් සමග දෙවරක් අයවැය පරාජයට පත්වු නිදහස් සන්ධානයට බලය හිමි පළාත් පාලන ආයතන සංඛ්‍යාව 09 දක්වා ඉහළ ගොස් තිබෙනවා. පළාත් පාලන ආයතන 335 න් සන්ධානයට බලය හිමි ආයතන 09 ක අයවැය මේ වනවිට එක්වරක් පරාජයට පත්ව ඇති බවයි පළාත් පාලන හා පළාත් සභා අමාත්‍යාංශයේ ලේකම් ආර්.ඒ.ඒ.කේ. රණවක සඳහන් කළේ.  කෙසේ වෙතත්, නිදහස් පක්ෂයේ මහ ලේකම් අමාත්‍ය මෛත්‍රීපාල සිරිසේන සඳහන් කළේ මෙලෙස අයවැය පරාජයට පත් කරන මන්ත්‍රීවරුන් දැනට දරන තනතුරුවලින්ද නෙරපා හැරීමට තීරණය කර ඇති බවයි. ඒ අනුව අයවැය පරාජයට පත් කිරීම සඳහා සහය වන උප සභාපතිවරයෙකු වේ නම් ඔහුටද එම තනතුර අහිමි වී යනු ඇති. තවද අයවැයට විරුද්ධව ඡන්දය පාවිච්චි කළ කිසිවෙකු පළාත් පාලන ආයතනවල තනතුරු සඳහා මින් පසු පත් නොකිරීමටත්, නව සභාපති ධුර පිරවීමේදී පක්ෂව ඡන්දය පාවිච්චි කළ මන්ත්‍රීවරයෙකු පමණක් පත් කිරීමටත් නිදහස් පක්ෂය තීරණය කළ බවයි එහි මහ ලේකම් අමාත්‍ය මෛත්‍රීපාල සිරිසේන කියා සිටියේ. Update : Wednesday, 18 December 2013 - 07:00 PM -------------------------------------------------------------- අයවැයට විරුද්ධවූ ප්‍රාදේශීය මන්ත්‍රීවරුන් සන්ධානයෙන් ඉවත් කෙරේ.  එක්සත් ජනතා නිදහස් සන්ධානයට බලය හිමි ජාඇල නගර සභාවේ සහ දොම්පේ ප්‍රාදේශීය සභාවේ අයවැය අද පරාජයට පත්වුණා. දොම්පේ ප්‍රාදේශිය සභාවේ සභාපති මිලාන් ජයතිලක විසින් ඉදිරිපත් කළ අයවැය පරාජයට පත්වුණේ වැඩි ඡන්ද 6 කින්. විසි දෙදෙනෙකුගෙන් යුත් ප්‍රාදේශීය සභාවේ විපක්ෂ මන්ත්‍රීවරුන් 9 දෙනා සමග එක්ව ප්‍රාදේශීය සභාවේ උප සභාපතිවරයා ඇතුලූ ආණ්ඩු පක්ෂ මන්ත්‍රීවරුන් පස්දෙනෙකුද අයවැයට විරුද්ධව ඡන්දය භාවිතා කළා.   මේ අතර ජාඇල නගර සභාවේ අයවැය පරාජයට පත්වුණේ වැඩි ඡන්ද 7 කින්. අද ඉදිරිපත් කෙරුණු එම අයවැයට පක්ෂව ඡන්දය භාවිතා කරනු ලැබුවේ එම නගර සභාවේ සභාපතිවරයා පමණයි. විපක්ෂ මන්ත්‍රීවරුන් තුන්දෙනා සමග ඉතිරි ආණ්ඩු පක්ෂ මන්ත්‍රීවරුන් පස්දෙනා අයවැයට විරුද්ධව ඡන්දය භාවිතා කර තිබෙනවා.     කෙසේ වෙතත් අයවැය පරාජය වීමෙන් පසු අදහස් දැක්වූ ජාඇල නගර සභාවේ සභාපති උපාලි අරඹවත්ත කියා සිටියේ තමන් මින් ඉදිරියට නගර සභාව තුළ නිර්පාක්ෂිකව කටයුතු කරන බවයි."
    },
    {
        "content": "දිවයිනේ ප්‍රධාන පාසල් කිහිපයක පහ ශ්‍රේණිය ශිෂ්‍යත්ව විභාගයට අදාළ කඩඉම් ලකුණු ප්‍රකාශයට පත් නොකිරීමට එරෙහිව දැඩි විරෝධය පළ කරන බව ලංකා ගුරු සේවා සංගමය පවසනවා. එහි ප්‍රධාන ලේකම් මහින්ද ජයසිංහ සඳහන් කළේ අධ්‍යාපන අමාත්‍යාංශය විසින් ගාල්ල - රිච්මන්ඞ්, මාතර - රාහුල, කොළඹ - ඉසිපතන සහ අශෝක යන විද්‍යාලවල කඩඉම් ලකුණු ප්‍රකාශයට පත් කර නොමැති බවයි. පහ ශ්‍රේණිය ශිෂ්‍යත්ව විභාගයේ ප්‍රතිඵල මත පාසල් තෝරා ගැනීමේ කඩඉම් ලකුණු ඊයේ නිකුත් කෙරුණා.  කෙසේ වෙතත් මෙම විද්‍යාලවල කඩඉම් ලකුණු ප්‍රකාශයට පත් නොකිරීම නිසා දරුවන්ගේ මූලික අයිතිවාසිකම් වෙනුවෙන් නීතිමය ක්‍රියාමාර්ග ගැනීමට සූදානම් වන බවයි ඔහු ප්‍රකාශ කළේ.    අධ්‍යාපන අමාත්‍යාංශය විසින් ඊයේ නිකුත් කෙරුණු ශිෂ්‍යත්ව විභාගයේ ප්‍රතිඵල මත පාසල් තෝරාගැනීමේ කඩඉම් ලකුණු ලේඛනයේ පිරිමි පාසල් අතර මෙම විද්‍යාලවල නම් සඳහන් වුයේ නැහැ. මේ සම්බන්ධයෙන් හිරු ප්‍රවෘත්ති අංශය අධ්‍යාපන අමාත්‍යාංශයේ පාසල් කටයුතු ශාඛාවේ අධ්‍යක්‍ෂ ඩබ්ලිව්.කේ.එන්. විජේතුංග ගෙන් විමසීමක් කළා. අදාළ පාසල්වලට පහේ ශිෂ්‍යත්වය සමතුන් ඇතුලත් කරගැනීමේ කඩඉම් ලකුණු නිකුත් නොකළ බව ඔහු මෙහිදී පිළිගනු ලැබුවා.  වැඩිදුරටත් අදහස් දැක්වූ අධ්‍යක්‍ෂකවරයා කියා සිටියේ මෙම එක් එක් පාසලට මේ වසරේදී පහේ ශිෂ්‍යත්වය සමතුන් 45 ට අඩු සංඛ්‍යාවක් ගැනීමට සිදුව ඇති බැවින් මෙලෙස අදාළ පාසල්වල කඩඉම් ලකුණු නිකුත් නොකළ බවයි. දැනට කඩඉම් ලකුණු ප්‍රකාශයට පත් කර ඇති පාසල්වලට පහේ ශිෂ්‍යත්වය සමතුන් 45 ට වැඩි සංඛ්‍යාවක් ඇතුළත් කරගන්නා බවද ඔහු ප්‍රකාශ කළා. මෙම පාසල්වල සාම්ප්‍රදායිකව ශිෂ්‍යත්ව සමතුන් සඳහා පන්ති එකක් හෝ දෙකක් තිබූ බවයි අධ්‍යක්‍ෂවරයා කියා සිටියේ. එහෙත් පසුගිය කාලයේ ප්‍රාථමික අංශය පිරිහීම හේතුවෙන් 6 වසර පන්ති සංඛ්‍යාව සීමා කර  ඇති බවද ඔහු ප්‍රකාශ කළා.   කෙසේ වෙතත් අදාළ පාසල්වලට කඩඉම් ලකුණු නිකුත් නොකර ළමයින් සංඛ්‍යාවක් යොමු කර ඇති බවද පාසල් කටයුතු අංශයේ අධ්‍යක්‍ෂවරයා සඳහන් කළා."
    },
    {
        "content": "අතීතයේ පටන් ශ්‍රී ලාංකික කාන්තාවන්ගේ විමුක්තිය සමාජයට දැවැන්ත ආශිර්වාදයක් වූ බව ජනාධිපති මහින්ද රාජපක්ෂ මහතා පවසනවා. ජනාධිපතිවරයා පෙන්වා දෙන්නේ පවුල් සංස්ථාවේ වගකීම සහ සුරක්ෂිතභාවය කාන්තාව මත රදා පවතින බවයි. සංඝමිත්තා දිනය නිමිත්තෙන් කොළඹ ඊයේ නිදහස් චතුරස‍්‍රයේ පැවැති උත්සවයකට එක්වෙමින් ජනාධිපති මහින්ද රාජපක්ෂ මහතා මේ බව සදහන් කළා. ජනාධිපතිවරයා පෙන්වා දෙන්නේ පවුල් සංස්ථාව තුළ කාන්තාවට වැදගත් තැනක් හිමිවී ඇති බවයි."
    },
    {
        "content": "දෙවරක් අයවැය පරාජයට පත්වූ පළාත් පාලන ආයතනවලට නව සභාපතිවරයෙකු  තෝරා පත් කිරීමේදී අයවැයට පක්ෂව ඡන්දය ලබාදුන් මන්ත්‍රීවරුන් අතරින් කෙනෙකු නම් කිරීමට නිදහස් සන්ධානය තීරණය කර තිබෙනවා. එහි මහ ලේකම් සුසිල් ප්‍රේමජයන්ත කියා සිටියේ පරාජයට පත්වන පළාත් පාලන ආයතනවල උප සභාපති සෑමවිටම සභාපති ලෙස පත්කිරීමට සන්ධානය තීරණයක් ගෙන නොමැති බවයි.   එමෙන්ම චේතනාත්මකව අයවැය පරාජය කිරීමට ඡන්දය ලබාදුන් සන්ධාන මන්ත්‍රීවරුන් අයත් දේශපාලන පක්ෂයේ ලේකම්වරයාට දන්වා එම පක්ෂය ගන්නා විනය ක්‍රියාමාර්ග මත සන්ධාන සාමාජිකත්වයෙන් අදාළ මන්ත්‍රීවරයාව ඉවත් කිරීමටද නිදහස් සන්ධානය තීරණය කර තිබෙනවා.     තවද නිදහස් සන්ධානය හෝ අදාළ පක්ෂයේ ලේකම්වරයා විසින් උපදෙස් ලබාදීමෙන් පසුවද එම උපදෙස්වලට පටහැනිව පළාත් පාලන ආයතනවල අයවැය පරාජය කිරීමට කටයුතු කරන මන්ත්‍රීවරුන්ට එරෙහිව දැඩි විනය ක්‍රියාමාර්ග ගැනීමටද සන්ධානය තීරණය කළ බවයි එහි මහ ලේකම්වරයා සඳහන් කළේ."
    },
    {
        "content": "එක්සත් ජනතා නිදහස් සන්ධානයට බලය හිමි අම්පාර - දමන ප්‍රාදේශීය සභාවේ සහ හෝමාගම ප්‍රාදේශීය සභාවේ අයවැය දෙවන වරටත් අද පරාජයට පත්වුණා. දමන ප්‍රාදේශීය සභාවේ අයවැය වැඩි ඡන්ද 5 කින් පරාජයට පත්වුණා. අයවැයට විපක්ෂව ඡන්ද 5 ක් ලැබුණු අතර අයවැයට පක්ෂව එක ඡන්දයක්වත් ප්‍රකාශ වූයේ නැහැ. අයවැයට විරුද්ධව ඡන්දය ලබාදුන් උප සභාපතිවරයා ඇතුලූ මන්ත්‍රීවරුන් 5 දෙනාම එක්සත් ජනතා නිදහස් සන්ධාන මන්ත්‍රීවරුන් වීම විශේෂත්වයක්. ඡන්දය විමසන අවස්ථාවේ සභාවේ සිටි නිදහස් සන්ධාන මන්ත්‍රීවරයෙකු ඡන්දය දීමෙන් වැළකි සිටි අතර එක්සත් ජාතික පක්ෂ මන්ත්‍රීවරුන් දෙදෙනාද අයවැයට ඡන්දය ලබා නොදී සභාවෙන් පිටව ගියා. දමන ප්‍රාදේශීය සභාව මන්ත්‍රීවරු 9 දෙනෙකුගෙන් යුක්ත වන අතර එක්සත් ජනතා නිදහස් සන්ධානයට මන්ත්‍රි ධුර 7ක් සහ එක්සත් ජාතික පක්ෂයට මන්ත්‍රී ධුර 2ක් හිමිවනවා. පළමුවර ඡන්ද විමසීමේදී මෙම අයවැය ඡුන්ද 5 කින් පරාජයට පත්වුණා.   අයවැය ඡන්ද විමසීමට පෙර ප්‍රාදේශීය සභා ගොඩනැගිල්ල ඉදිරිපිට දමන සභාපතිවරයාට සහය දක්වන පිරිසක් උද්ඝෝෂණයක නිරතවුණා. ඔවුන් ඇමතීම සඳහා එම ස්ථානයට පැමිණි දමන ප්‍රාදේශීය සභාවේ සභාපති මංගල මහින්ද ගුණවර්ධන හදිසි අසනීප තත්ත්වයක් හේතුවෙන් ඇද වැටුණා. එහිදී ඔහු ඇතුළත් කෙරුණේ අම්පාර මහ රෝහලටයි. සභාපතිවරයාගේ තත්ත්වය බරපතල නොවන බවයි  රෝහල් ප්‍රකාශකයෙකු සඳහන් කළේ.   අනතුරුව උප සභාපතිවරයාගේ ප්‍රධානත්වයෙන් දමන ප්‍රාදේශීය සභාව රැස්වූ අතර එහිදී ලබන වසර සඳහා වන අයවැයට අදාළ ඡන්ද විමසීම සිදු කෙරුණු අතර එහිදී අයවැය පරාජයට පත්වුණා. ඡන්දය විමසීමෙන් අනතුරුව සභාවේ සිටි මන්ත්‍රිවරුන් පොලිස් ආරක්ෂාව මධ්‍යයේ පිටතට ගිය බවයි එහි සිටි හිරු වාර්තාකරු සඳහන් කළේ. මේ අතර, හෝමාගම ප්‍රාදේශීය සභාවේ අයවැය අද දෙවන වරටත් පරාජයට පත්වුණා. ඒ වැඩි ඡන්ද 2 කින්.   මේ අතර අම්පාර - උහන ප්‍රාදේශීය සභාවේද  අයවැය දෙවන වර ඡන්ද විමසීම සඳහා අද රැස්වුණු අතර සභාව ආරම්භයේදී සභාපතිවරයා සභාවට නොපැමිණීම හේතුවෙන් විපක්ෂය විසින් වැඩබලන සභාපතිවරයෙකු පත්කරගනිමින් සභාව පවත්වාගෙන ගියා. නමුත් පසුව සභාව වෙත පැමිණි සභාපතිවරයා සභාව කල් තබා ඡන්ද විමසීම නොපවත්වා එම ස්ථානයෙන් පිටව ගියා. එම අවස්ථාවේ සභාව තුළ ඇතිවූයේ උණුසුම් තත්ත්වයක්. කෙසේ වෙතත්  එක්සත් ජනතා නිදහස් සන්ධානයට බලය හිමි දොම්පේ ප්‍රාදේශීය සභාවේ අයවැය අද ඒකමතිකව සම්මත වුණා. මීට පෙර එය පළමුවරට ඉදිරිපත් කළ අවස්ථාවේ වැඩි ඡන්ද 6කින් පරාජයට පත්වුණා. Update : Monday, 30 December 2013 - 16:06 ---------------------------------------------------------- අයවැයට පෙර දමන සභාපතිට හෘදයාබාධයක්. Monday, 30 December 2013 - 16:06 දමන ප්‍රාදේශීය සභාවේ 2014 වසර සඳහා වූ අයවැය දෙවන වරට ඡන්ද විමසීමට ගන්නා අවස්ථාවේ සභාපතිවරයා අසනීපවීම හේතුවෙන් ප්‍රමාද කර තිබෙනවා. අද දහවල් 2.30ට පමණ සභාව ආරම්භ කිරීමට නියමිතව තිබූ අතර ප්‍රාදේශීයට සභා සභාපති මංගල මහින්ද ගුණවර්ධන ප්‍රාදේශීය සභා ගොඩනැගිල්ල අසල තම ආධාරකරුවන් සමග සාකච්ඡාවක යෙදී සිටියදී හදිසි හෘදයාබාධයකට ලක්වී ඇද වැටී තිබුණා. අනතුරුව සභාපතිවරයා අම්පාර රෝහල වෙත රැගෙන ගිය බවයි ප්‍රදේශයේ හිරු වාර්තාකරු ප්‍රකාශ කළේ. මේ වනවිට එහි උප සභාපති වෙනුර ප්‍රගීත් හෙට්ටිගමගේ පළාත් පාලන පනතට අනුව සභා රැස්වීම ආරම්භ කර තිබෙනවා. දමන ප්‍රාදේශිය සභාවේ අයවැය පසුගිය 23 වැනිදා පළමුවරට ඉදිරිපත් කළ අවස්ථාවේ වැඩි ඡන්ද 5 කින් පරාජයට පත්වුණා."
    },
    {
        "content": "දින 13 ක් තිස්සේ ඉල්ලීම් 6 ක් මුල් කර ගනිමින් මිල්කෝ සේවකයන් ආරම්භ කළ වර්ජනය අද (30* අවසන් වුණා. ඒ මොවුන්ගේ ඉල්ලීම්වලට මාසයක් ඇතුළත විසඳුම් ලබාදීමට ජනාධිපතිවරයා පොරොන්දු වීම හේතුවෙන්. මේ සම්බන්ධයෙන් හිරු ප්‍රවෘත්ති අංශයට පැහැදිලි කරන මිල්කෝ ආයතනයේ ශ්‍රී ලංකා නිදහස් සේවක සංගමයේ උප සභාපති සුමිත් අත්තනායක කියා සිටියේ ගරුතර සංඝ රත්නය ජනාධිපතිවරයාගේ පණිවුඩයක් තමන් වෙත රැගෙන ආ බවත් ඊට ගරු කරමින් වර්ජනය අවසන් කිරීමට තමන් තීරණය කළ බවයි.    වර්ජනය අවසන්වීමත් සමග හෙට සිට මිල්කෝ ආයතනයේ නිෂ්පාදන කටයුතු ආරම්භ කරන බව  එහි උප සභාපති සංජය ලීලාරත්න හිරු ප්‍රවෘත්ති අංශය කළ විමසීමකදී සඳහන් කළා. හැකි ඉක්මණින් මිල්කෝ නිෂ්පාදන වෙළඳපළට නිකුත් කිරීමට කටයුතු කරන බවද උප සභාපතිවරයා එහිදී සඳහන් කළා.   මේ අතර වෙළඳපළේ මේ වනවිට කිරිපිටිවල හිඟයක් පවතින බවද වාර්තාවනවා. අප මේ සම්බන්ධයෙන් සමූපකාර හා අභ්‍යන්තර හා වෙළඳ කටයුතු අමාත්‍යාංශයෙන් විමසීමක් කළා. එහි ප්‍රකාශකයෙකු සඳහන් කළේ කිරිපිටි සමාගම් කිරිපිටි තොග සඟවාගෙන ඇත්ද යන්න පිළිබඳව තවදුරටත් පරික්ෂන සිදුකරන බවයි. ඒ අනුව රේගු දෙපාර්තමේන්තුවෙන් මෙරටට ආනයනය කළ කිරිපිටි තොග පිළිබඳව දත්ත ලබාගෙන අදාළ සමාගම් ඒවා වෙළඳපළට නිකුත් කර ඇද්ද යන්න පිළිබඳව සොයාබැලීමක් සිදුකරන බවයි ඔහු වැඩිදුරටත් සඳහන් කළේ. කිරිපිටි කිලෝවක මිල රුපියල් 250 කින් ඉහළ නැංවීමට සමාගම් ඉල්ලීම් ඉදිරිපත් කර ඇති නමුත් ඒ සම්බන්ධයෙන් තවමත් අවසන් තීරණයක් ගෙන නොමැති බවද වෙළඳ අමාත්‍යාංශ ප්‍රකාශකයා වැඩිදුරටත් කියා සිටියා. Update :Monday, 30 December 2013 - 9:20 ------------------------------------------------------------------ මිල්කෝ සේවක වර්ජනය අවසන්.  Monday, 30 December 2013 - 13:28 දින 13 ක් තිස්සේ ඉල්ලීම් 6 ක් මුල් කර ගනිමින් මිල්කෝ සේවකයන් ආරම්භ කළ වර්ජනය අත්හිටුවා තිබෙනවා. ඒ මොවුන්ගේ ඉල්ලීම්වලට මාසයක් ඇතුළත විසඳුම් ලබාදීමට ජනාධිපතිවරයා පොරොන්දු වීම හේතුවෙන්."
    },
    {
        "content": "රට බෙදීමට හෝ දෙකඩවීමට මුල්වන ආකාරයේ කිසිදු බලතලයක් ලබාදීමට කුමන අවස්ථාවත් සූදානම් නොමැති බව ජනාධිපති මහින්ද රාජපක්ෂ මහතා පවසනවා. ජනාධිපතිවරයා මේ බව ප්‍රකාශ කළේ දකුණු පළාත් සභා පරිපාලන ගොඩනැගිල්ල, ‘‘දක්ෂිණපාය’’ ජනතා අයිතියට පත්කිරීමේ අවස්ථාවට එක්වෙමින්. එහිදී ජනාධිපතිවරයා වැඩිදුරටත් සඳහන් කළේ පළාත් සභා ක්‍රමය පිළිබඳ යම් යම් මත ඇති නමුත් තමාගේ මතය නම් පළාත් සභා වේවා මධ්‍යම ආණ්ඩු වේවා කවුරු වුවත් සේවය කළ යුත්තේ ජනතාවගේ සුභසෙත සඳහා බවයි. [JPG]74449_1[/JPG] [JPG]74449_2[/JPG] [JPG]74449_3[/JPG] [JPG]74449_4[/JPG] [JPG]74449_5[/JPG] [JPG]74449_6[/JPG] [JPG]74449_7[/JPG] [JPG]74449_8[/JPG] [JPG]74449_9[/JPG]"
    },
    {
        "content": "කැනඩා මන්ත්‍රීවරිය නිවාස අඩස්සියේ බවට පළ වන වාර්තා බොරු. - ආරක්ෂක අංශ."
    },
    {
        "content": "ලොව පුරා තෙල් ප්‍රවාහනය කෙරෙන නෞකාවක ඇතිවූ ජල කාන්දුවීමක් හේතුවෙන් මුහුදුබත්වීමේ අවදානමකට ලක්ව තිබූ විශාල ප්‍රමාණයේ නෞකාවක් අලූත්වැඩියා කිරීමට ශ්‍රී ලාංකික තරුණයන් පිරිසක් සහ තරුණියක් සමත්වී තිබෙනවා. තූවාලූ රජයේ ධජය සහිතව දකුණු මුහුදු තීරයේ ගමන් ගනිමින් තිබූ තෙරේසා අත්ලාන්තික් නැමති මෙම නෞකාවේ එන්ජින් කාමරයට ජලය කාන්දුවීම හේතුවෙන් ගාල්ලට මුහුදු සැතපුම් 15 ක් ඈත මුහුදේ මුහුදුබත්වීමේ අවදානමට ලක්ව තිබුණේ පසුගිය 4 වැනිදායි.  නෞකාව අනතුරට පත්වන අවස්ථාවේ මුහුදේ ගැඹුර මීටර් 400 ක් පමණ වූ බවයි අලූත්වැඩියා කිරීමේ කටයුතුවල නියැලූණු ගාල්ල ප්‍රදේශයෙහි තරුණයන් සඳහන් කළේ. මෙම නෞකාවේ මෙටි‍්‍රක් ටොන් 43,000 කට ආසන්න සංඛ්‍යාවක් තෙල් ප්‍රවාහනය කිරීමේ හැකියාව පවතිනවා. කෙසේ වෙතත්, නෞකාවේ හිමිකරුවන් ඇතුළු පිරිස ශ්‍රී ලංකාවේ සහ තවත් ජාත්‍යන්තර නැව් සමාගම් කිහිපයකින් ඉල්ලා ඇත්තේ නෞකාවේ එන්ජින් කාමරයේ තිබූ ජලය ඉවත් කර දෙන ලෙසයි. එහෙත් කිසිදු සමාගමක් ඊට කැමැත්ත නොදක්වා ඇති බවයි එම සමාගමේ හිමිකරු ශ්‍රී ලාංකික තරුණ පිරිසට සඳහන් කර ඇත්තේ.   දියයටදී සිදුකරන පෑස්සුම් ක්‍රමවේදයක් භාවිතා කරමින් නෞකාවේ අලූත්වැඩියා කටයුතු සිදුකළ බවයි නෞකාව අලූත්වැඩියා කළ තරුණ කණ්ඩායමේ නායකත්වය දැරූ චතුර ලෙනින් කුඩච්චි හිරු ප්‍රවෘත්ති අංශයට සඳහන් කළේ."
    },
    {
        "content": "ශිෂ්‍යත්ව විභාගය අහෝසි කිරීමට ජාතික අධ්‍යාපන කොමිසම විසින් නිර්දේශ ඉදිරිපත් කර නොමැති බව ගුරු සංගම් පවසනවා. ලංකා ගුරු සංගමයේ ප්‍රධාන ලේකම් ජෝශප් ස්ටාර්ල්න් සඳහන් කළේ ඊයේ (30)  දිනයේ තම සංගමය ජාතික අධ්‍යාපන කොමිසමේ නිලධාරින් මුණ ගැසුණු බවයි. එහිදී ශිෂ්‍යත්ව විභාගය අහෝසි කිරීම සම්බන්ධයෙන් ජාතික අධ්‍යාපන කොමිසම නිර්දේශ ඉදිරිපත් කර නොමැති බව අනාවරණ වූ බවයි ඔහු කියා සිටියේ. කෙසේ වෙතත්, අධ්‍යාපන අමාත්‍ය බන්දුල ගුණවර්ධන මීට පෙර ප්‍රකාශ කළේ 2016 වසර වන විට 5 ශ්‍රේණිය ශිෂ්‍යත්ව විභාගය අහෝසි කිරීම සඳහා ජාතික අධ්‍යාපන කොමිසම විසින් නිර්දේශ ඉදිරිපත් කර ඇති බවයි. ඊයේ දිනයේ ද අධ්‍යාපන අමාත්‍යවරයාගේ ප්‍රධානත්වයෙන් කොළඹදී මාධ්‍ය හමුවක් පැවැත්වුණා. එහිදී ද අමාත්‍යවරයා සඳහන් කළේ ශිෂ්‍යත්ව විභාගය දරුවන්ට පීඩාවක් නොවන පරිදි පැවැත්විය යුතු නව ක්‍රමවේදය පිළිබඳව ජාතික අධ්‍යාපන කොමිසම නිර්දේශ ඉදිරිපත් කර ඇති බවයි.  Update : Tuesday, 31 December 2013 - 7:58 ---------------------------------------------------- ශිෂ්‍යත්වය ගැන විවාද කරන්න ඇමති බන්දුල සූදානම්. Monday, 30 December 2013 - 21:03 ශිෂ්‍යත්ව විභාගය පහ වසරේදි පැවැත්විය යුත්තේ 2014 සහ 2015 යන වර්ෂ දෙකේදී පමණක් බවට ජාතික අධ්‍යාපන කොමිෂන් සභාව නිර්දේශ කර තිබෙනවා. 2015 වසරෙන් පසු මෙම පරීක්ෂණය තවදුරටත් පැවැත්විය යුතුද යන්න පිළිබඳව ජාතික අධ්‍යාපන කොමිෂන් සභාව විසින් නිර්දේශ ඉදිරිපත් කරන බවද ඔවුන් විසින් ඉදිරිපත් කළ යෝජනාවලට ඇතුළත්. සෑම ප්‍රාදේශීය ලේකම් කොට්ඨාශයකම 2016 වසර වනවිට භෞතික හා මානව සම්පත්වලින් සමන්විත මහින්දෝදය ද්වීතියික පාසල් 1000 ක සංවර්ධනය කිරීමේ වැඩසටහන සාර්ථකව ක්‍රියාවට නැංවූ පසුව මෙම නිර්දේශ ඉදිරිපත් කරන බවද ජාතික අධ්‍යාපන කොමිෂන් සභාව පවසනවා.  ශිෂ්‍යත්ව පරීක්ෂණය එක් ප්‍රශ්න පත්‍රයක් විය යුතු අතර එය පැයක කාලයකට සීමාවිය යුතුයි. මේ වනවිට සෑම වසරකම අගෝස්තු මාසයේ විශේෂ වශයෙන් පවත්වන ශිෂ්‍යත්ව පරීක්ෂණය වසර අවසන් වාර විභාගය සමග පවත්වන පරීක්ෂණයක් බවට පත්කළ යුතු බවයි ජාතික අධ්‍යාපන කොමිසම නිර්දේශ කර ඇත්තේ. එය සාමාන්‍ය පෙළ සහ උසස් පෙළ විභාග ස්වභාවයේ පරීක්ෂණයක් නොවී සාමාන්‍ය පරීක්ෂණයක් විය යුතු බවද එහි තවත් යෝජනාවක්.  පහ වසර ශිෂ්‍යත්ව විභාගය වෙනුවට 2016 වසරේ සිට  සාධන මට්ටම් මැන බැලීමේ විභාගයක් පවත්වන බවට අධ්‍යාපන අමාත්‍ය බන්දුල ගුණවර්ධන පසුගියදා ප්‍රකාශ කළා. අධ්‍යාපන අමාත්‍යාංශය ගෙන ඇති මෙම තීරණය සම්බන්ධයෙන් මෙරට ප්‍රධාන දේශපාලන පක්ෂ මෙන්ම අධ්‍යාපන වෘත්තීය සමිතිද දැඩි විරෝධයක් එල්ල කරනවා. ජාතික හෙළ උරුමය නිවේදනයක් නිකුත් කරමින් අද කියා සිටියේ ශිෂ්‍යත්ව විභාගයේ යම් යම් දුර්වලතා තිබූ පමණින් එය සහමුලින්ම අහෝසි කර දැමීම සුදුසු ක්‍රියාවක් නොවන බවයි. ශිෂ්‍යත්ව විභාගයත්, උසස් පෙළ විභාගයත් සැළකිය යුත්තේ මෙරට අධ්‍යාපනයේ උසස්ම ඵලය සාමාන්‍ය පන්තියේ කුසලතා පූර්ණ දරුවන්ට අත්කරගැනීම සඳහා නිදහස් අධ්‍යාපන ක්‍රමය විසින් සකසා ඇති රන් දොරටු දෙකක් ලෙස බවද එම නිවේදනයේ දැක්වෙනවා. මේ නිසා කළයුත්තේ ඒවායේ දුර්වලතා හැකිතාක් දුරට මගහැරගනිමින් තවදුරටත් ඒවා රැකගැනීම බවයි හෙළ උරුමය නිකුත් කළ නිවේදනයේ දැක්වෙන්නේ. මේ අතර පහ ශ්‍රේණිය ශිෂ්‍යත්ව විභාගය සම්බන්ධයෙන් ජාතික අධ්‍යාපන කොමිසම ඉදිරිපත් කර ඇති යෝජනා පිළිබඳව මාධ්‍ය දැනුවත් කිරීම සදහා ඉසුරුපාය අධ්‍යාපන අමාත්‍යාංශය අද මාධ්‍ය හමුවක් කැඳවා තිබුණා. ඊට එක්වූ අධ්‍යාපන අමාත්‍ය බන්දුල ගුණවර්ධන මේ පිළිබඳ සංවාදයකට පැමිණෙන ලෙස බස්නාහිර පළාත් සභා අමාත්‍ය උදය ගම්මන්පිලට ආරාධනයක් කළා. අමාත්‍යවරයා වැඩිදුරටත් සඳහන් කළේ තමන් කියන දේ තේරුම් ගත හැකි පුද්ගලයෙකු සමග පමණක් තමන් විවාද කිරීමට සූදානම් බවයි.  අධ්‍යාපන අමාත්‍යවරයා කළ ආරාධනය පිළිගන්නා බවයි මේ සම්බන්ධයෙන් හිරු ප්‍රවෘත්ති අංශය කළ විමසීමකදී පළාත් අමාත්‍ය උදය ගම්මන්පිල සඳහන් කළේ එමෙන්ම මෙය ගුත්තිල මූසිල විවාදයක් නොවන ලෙස තමන් ප්‍රාර්ථනා කරන බවද ඔහු වැඩිදුරටත් කියා සිටියා."
    },
    {
        "content": "මෙරට මුහුදු සීමාව උල්ලංඝනය කරමින් ධීවර කටයුතුවල නියැලී සිටියදී ඩෙල්ෆ් දුපත ආසන්නයේදී ඊයේ (30) අත්අඩංගුවට ගත්  ඉන්දීය ධීවරයින් 18 දෙනා ලබන මස 10 වැනිදා දක්වා රක්ෂිත බන්ධනාගාර ගතකර තිබෙනවා. සැකකරුවන් ඊයේ කයිට්ස් මහේස්ත්‍රාත් අධිකරණයට ඉදිරිපත් කිරීමෙන් අනතුරුවයි මෙලෙස රක්ෂිත බන්ධනාගාර ගතකර ඇත්තේ.   මේ අතර සිය ධීවරයින් ශ්‍රී ලංකාවේදී අත්අඩංගුවට පත්වීම සම්බන්ධයෙන් සාකච්ඡා කිරීමට තමිල්නාඩුවේ රාමනාදපුරම් හි ධීවර නියෝජිත පිරිසක් ඊයේ ඉන්දීය අග්‍රාමාත්‍ය මන්මෝහන් සිං මුණගැසුණා. එහිදී ශ්‍රී ලංකා අත්අඩංගුවේ පසුවන ඉන්දීය ධීවරයින් නිදහස් කිරීම සඳහා කඩිනම් පියවර ගන්නා ලෙසයි එම නියෝජිත පිරිස ඉන්දීය අග්‍රාමාත්‍යවරයාගෙන් ඉල්ලා ඇත්තේ. එම සාකච්ඡාවේදී ඉන්දීය අග්‍රාමාත්‍යවරයා සඳහන් කර ඇත්තේ ශ්‍රී ලංකා අත්අඩංගුවේ පසුවන ඉන්දීය ධීවරයින් පමණක් නොව ධීවර බෝට්ටුද නිදහස් කරගැනීමට තමන් පියවර ගන්නා බවයි. මෙහිදී ඉන්දීය අග්‍රාමාත්‍යවරයා සහ ධීවර නියෝජිත පිරිස අතර පැයකට ආසන්න කාලයක් සාකච්ඡා පැවැත්වුණු බව ඉන්දීය මාධ්‍ය වාර්තා කරනවා. මේ අතර ඉන්දීය නාවික කටයුතු අමාත්‍ය ජී.කේ. වාසන් පවසන්නේ ඉන්දු - ශ්‍රී ලංකා ධීවර ගැටළු සම්බන්ධයෙන් ස්ථීරසාර විසඳුමක් ලබාදීමට මධ්‍යම රජය පියවර ගනිමින් තිබෙන බවයි. තමිල්නාඩුවේ පුදුච්චේරි ප්‍රදේශයේ පැවති මාධ්‍ය හමුවකට එක්වෙමින් ඔහු මේ බව සඳහන් කළා. ඉදිරි දින කිහිපය තුළදී ස්ථීර විසඳුමක් ලබාදීමට සිය රජය සූදානම් වන බවද ඔහු එහිදී වැඩිදුරටත් සඳහන් කර තිබෙනවා.   පැනනැගී ඇති ඉන්දු - ශ්‍රී ලංකා ධීවර ගැටළු සම්බන්ධයෙන් ගෙන ඇති පියවර පිළිබඳව හිරු ප්‍රවෘත්ති අංශය ධීවර නියෝජ්‍ය අමාත්‍ය සරත් කුමාර ගුණරත්නගෙන් විමසීමක් කළා. එහිදී ඔහු කියා සිටියේ  ඕනෑම කොන්දේසියක් යටතේ නීත්‍යානුකූලව මෙම ගැටළුව විසඳා ගැනීමට ලක් රජය සූදානම් බවයි."
    },
    {
        "content": "පළාත් සභා මන්ත්‍රී ධුරයක් දැරීමට හෝ පාර්ලිමේන්තු මන්ත්‍රී ධූරයක් දැරීමට තමන්ට කිසිදු අවශ්‍යතාවයක් නොමැති බව ජනතා විමුක්ති පෙරමුණේ දේශපාලන මණ්ඩල සභික හිටපු පාර්ලිමේන්තු මන්ත්‍රී කේ.ඞී. ලාල්කාන්ත පවසනවා. ඔහු මේ බව කියා සිටියේ ඊයේ (30) මොරටුවේ පැවති ජන හමුවකට එක්වෙමින්. ජනතා විමුක්ති පෙරමුණේ හිටපු පාර්ලිමේන්තු මන්ත්‍රීවරයා කියා සිටියේ මහමගට බැස වෘත්තීය සමිති ක්‍රියාමාර්ගවල යෙදීමට තමන් වැඩි කැමැත්තක් දක්වන බවයි."
    },
    {
        "content": "සේවක අර්ථසාධක අරමුදල ගැන සෙවීමට පාර්ලිමේන්තු විශේෂ කාරක සභාවක් පත්කරන ලෙස එක්සත් ජාතික පක්ෂය අද (20) පාර්ලිමේන්තුවේදී ඉල්ලීමක් කළා. මෙම ඉල්ලීම සිදුකළේ එම පක්ෂයේ පාර්ලිමේන්තු මන්ත්‍රී ආචාර්ය හර්ෂ ද සිල්වා විසින්. එමෙන්ම, තමන් රඹුක්වැල්ල නමින් පදනමක් පවත්වාගෙන යන බවට කරුණු තහවුරු කළහොත් අමාත්‍ය ධුරයෙන් මෙන්ම පාර්ලිමේන්තු මන්ත්‍රී ධුරයෙන්ද ඉවත් වන බව කෙහෙළිය රඹුක්වැල්ල අමාත්‍යවරයා අද පාර්ලිමේන්තුවේදී ප්‍රකාශ කළා. ඒ, එවැනි පදනමක් පවත්වාගෙන යන බවට එක්සත් ජාතික පක්ෂ මන්ත්‍රී රංජන් රාමනායක මීට පෙර කළ ප්‍රකාශයකට පිළිතුරු ලබාදෙමින්. පාර්ලිමේන්තු විවාද සජීවිව විකාශය කිරීම සිදුවනවා. මේ නිසා පාර්ලිමේන්තු වරප්‍රසාද උපයෝගී කරගනිමින් ඇතැම් මන්ත්‍රීවරුන් විවිධ චෝදනා එල්ල කරන බැවින් මේ පිළිබඳව අවධානය යොමුකරන ලෙස අමාත්‍ය කෙහෙළිය රඹුක්වැල්ල කතානායකවරයාගේ අවධානය යොමුකළා. එහිදී කතානායක චමල් රාජපක්ෂ කියා සිටියේ පාර්ලිමේන්තු විවාදවලට සහභාගීවීමේදී මන්ත්‍රීවරුන් ප්‍රවේශම් සහගත ලෙස අදහස් දැක්විය යුතු බවයි."
    },
    {
        "content": "රජය කේ.පී. ඇතුළු ඇතැම් පාර්ශව සමඟ ඇති කරගෙන තිබෙන ගිවිසුම් පිළිබද තොරතුරු අනාවරණය කළ යුතු බව සාධාරණ සමාජයක් සඳහා වූ ජනතා ව්‍යාපාරයේ කැදවුම්කරු පූජ්‍ය මාදුළුවාවේ සෝභිත හිමියන් පවසනවා. උන්වහන්සේ මේ බව අනාවරණ කළේ කොළඹ අද (02) පැවැති උත්සවයකට එක්වෙමින්. කොළඹ අද පැවැති රැස්වීමකදී හිටපු අමාත්‍ය පාඨලී චම්පික රණවක, රටේ දැනට ක්‍රියාත්මක බදු ක්‍රමය සම්බන්ධයෙන් මෙලෙස අදහස් පළ කළා. ඔහු කියා සිටියේ අසාධාරණ බදු ජනතාව මත පැටවී ඇති බවයි."
    },
    {
        "content": "රත්නපුර - පැල්මඩුල්ල ප්‍රදේශයේ පොදු අපේක්ෂක මෛත්‍රීපාල සිරිසේනට සහාය පළ කරමින් පැවති ජන හමුවකට ගල් සහ බෝතල් ප්‍රහාරයක් එල්ල වී ඇතැයි වාර්තා වුණා. පැල්මඩුල්ල පොලීසිය ප්‍රකාශ කළේ එහිදී එක් අයෙකු තුවාල ලබා ඇති බවට වාර්තා වන බවයි."
    },
    {
        "content": "උසස් ජාතික ගණකාධිකරණ ඩිප්ලෝමා පාඨමාලාව සම්බන්ධයෙන් පැන නැගී ඇති උපාධි සමානතා ගැටළුව පිළිබදව රාජ්‍ය පරිපාලන හා ස්වදේශ කටයුතු අමාත්‍යාංශය සහ සිසුන් අතර ඊයේ (02) පැවති සාකච්ඡාව විසඳුමකින් තොරව අවසන් වුණා. එහිදී අමාත්‍යාංශ බලධාරීන් ප්‍රකාශ කර ඇත්තේ ගැටළු විසදා ගැනීම සඳහා කාලයක් අවශ්‍ය බවයි. උසස් ජාතික ගණකාධිකරණ ඩිප්ලෝමා පාඨමාලාව කප්පාදු කිරීමට කටයුතු කරන බවට චෝදනා කරමින් එම පාඨමාලාව සුරැකීමේ ශිෂ්‍ය එකමුතුව විශ්වවිද්‍යාල ප්‍රතිපාදන කොමිෂන් සභාව ඉදිරිපිට පසුගිය 22 වන දා විරෝධතාවක් පැවැත්වුවා. ඊට පොලීසියෙන් කඳුළු ගෑස් ප්‍රහාරයක් ද එල්ල වුණා. පසුව උසස් අධ්‍යාපන අමාත්‍යාංශය මෙම ගැටළුව විසදා ගැනීම සඳහා කමිටුවක් පත් කළ අතර එහි කමිටු සාමාජිකයන් ලෙස රාජ්‍ය පරිපාලන සහ ස්වදේශ කටයුතු අමාත්‍යාංශය, උසස් අධ්‍යාපන අමාත්‍යාංශය සහ ශ්‍රී ලංකා උසස් තාක්ෂණ අධ්‍යාපන ආයතනයේ නිලධාරීන් මෙන්ම ශිෂ්‍ය නියෝජිතයන් 5 දෙනෙකු ද නම් කරනු ලැබුවා. ඒ අනුවයි ඊයේ (02) පස්වරුවේ ඊට අදාළ කමිටු සාකච්ඡාවක් රාජ්‍ය පරිපාලන අමාත්‍යාංශයේ පැවැත්වුණේ."
    },
    {
        "content": "ජාතිවාදයට, ආගම්වාදයට සහ පළාත්වාදයට එරෙහිව ජනවාරි 8 වන දා තම යුතුකම ඉටුකරන්නැයි ජනාධිපති මහින්ද රාජපක්ෂ මහතා ප්‍රකාශ කළා. බෙදී වෙන්වී දේශපාලනය කිරීමට තමාට කිසිදු අවස්ථාවක් නොමැති බවයි ජනාධිපතිවරයා කියා සිටියේ. ජනාධිපති මහින්ද රාජපක්ෂ මහතා මෙම අදහස් පළ කළේ ඊයේ (02) වව්නියාවේ පැවැති ජන හමුවක් අමතමින්. ජනාධිපති මහින්ද රාජපක්ෂ මහතා යාපනයේදී ඊයේ උතුරු පළාතේ වෘත්තීයවේදීන් ද හමුවුණා. අනතුරුව මන්නාරමට පැමිණි ජනාධිපතිවරයා මඩු දේවස්ථානය වෙත ගොස් ආශිර්වාද ලබා ගත්තා. මන්නාරමේ පැවති ජන හමුව අමතමින් ජනාධිපති මහින්ද රාජපක්ෂ මහතා මුස්ලිම් ජනතාවගේ ඉල්ලා සිටියේ මෙවර ජනාධිපතිවරණයේදී බුද්ධිමත්ව කටයුතු කරන ලෙසයි. ජනාධිපති මහින්ද රාජපක්ෂ මහතාගේ ප්‍රචාරක මෙහෙයුම් කාර්යාලය ප්‍රකාශ කළේ වව්නියාවේ පැවැති ජන හමුවකදී වව්නියාවේ ප්‍රාදේශීය සභාවේ දෙමළ ජාතික සන්ධාන මන්ත්‍රීවරුන් 3 දෙනෙකු සහ එක්සත් ජාතික පක්ෂ මන්ත්‍රීවරයෙකු ජනාධිපති මහින්ද රාජපක්ෂ මහතාට සහාය පළ කළ බවයි."
    },
    {
        "content": "යුද ජයග්‍රහණයේ ගෞරවය ඒ වෙනුවෙන් ජීවිත පූජා කළ රණවිරුවන්ට සහ කැපකිරීම් සිදුකළ ජනතාවට හිමිවිය යුතු බව පොදු අපේක්ෂක මෛත්‍රීපාල සිරිසේන ප්‍රකාශ කළා. ඔහු මෙම අදහස් පළ කළේ රත්නපුර - කලවාන ප්‍රදේශයේ ඊයේ (02) පැවති ජන හමුවක් අමතමින්. ජනවාරි 8 වන දා නව දේශපාලන සංස්කෘතියක් රට තුළ බිහි වන බවයි ඔහු කියා සිටියේ."
    },
    {
        "content": "http://goo.gl/3XHYXb"
    },
    {
        "content": "ශ්‍රී ලංකාවේ ස්වාධීන මැතිවරණ පැවැත්වීම සම්බන්ධයෙන් වෙනත් රටවල බලපෑමක් අනවශ්‍ය බව විදේශ කටයුතු අමාත්‍යාංශය ප්‍රකාශ කරනවා. ඒ, ඊට අදාළව යුරෝපා සංගමය ඊයේ (02) නිකුත් කර තිබූ නිවේදනයකට ප්‍රතිචාර දක්වමින්. ඉදිරි ජනාධිපතිවරණය නිදහස්ව සහ සාධාරණව පැවැත්විය යුතු බව යුරෝපා සංගමය ඊයේ ප්‍රකාශ කර තිබුණා. ඡන්ද දායකයන් සියල්ලන්ට තමන් කැමති අපේක්ෂකයෙකුට ඡුන්දය භාවිත කිරීමට ඉඩ හිමිවිය යුතු බවයි එමඟින් නිකුත් කළ නිවේදනයේ දැක්වෙන්නේ. ඊට ප්‍රතිචාර දක්වමින් විදේශ කටයුතු අමාත්‍යාංශය ප්‍රකාශ කළේ ශ්‍රී ලංකාවේ අතීතයේ පටන් සාමකාමී මෙන්ම ප්‍රජාතන්ත්‍රවාදී මැතිවරණ ක්‍රමවේදයක් පැවති බවයි. ස්වාධීන මැතිවරණ කොමසාරිස්වරයෙකු එම කටයුතු මෙහෙය වන බව ද විදේශ කටයුතු අමාත්‍යාංශය සදහන් කළා. දේශීය මැතිවරණ විදේශීය රාජ්‍ය තාන්ත්‍රිකන්යගේ විෂය සීමාවට ඇතුළත්වන කරුණක් නොවේ. යුරෝපා සංගමයේ මෙරට නියෝජිත ප්‍රධානියා ජනාධිපතිවරණය සම්බන්ධයෙන් සිදුකළ ප්‍රකාශය, ඊට ඔවුන්ගේ මැදිහත්වීමක් සළකුණු කරන බවයි විදේශ කටයුතු අමාත්‍යාංශය ප්‍රකාශ කළේ."
    },
    {
        "content": "වයඹ පළාත් සභා මන්ත්‍රී ලක්ෂ්මන් වෙඬරුවගේ පදිංචි කුරුණෑගල පිහිටි ඔහුගේ නිවසට ඊයේ (02) රාත්‍රියේ එල්ල වූ වෙඩි ප්‍රහාරය සම්බන්ධයෙන් පරීක්ෂණ ආරම්භ කර ඇති බව පොලීසිය පවසනවා. පොලිස් මාධ්‍ය ප්‍රකාශක, ජ්‍යෙෂ්ඨ පොලිස් අධිකාරී අජිත් රෝහණ සදහන් කළේ මෙම වෙඩි ප්‍රහාරයෙන් පුද්ගලයෙකු තුවාල ලබා රෝහල් ගත කර ඇති බවයි. එක්සත් ජනතා නිදහස් සන්ධානයේ වයඹ පළාත් සභා මන්ත්‍රී ලක්ෂ්මන් වෙඬරුවගේ පොදු අපේක්ෂක මෛත්‍රීපාල සිරිසේනට ඊයේ සහාය පළ කළ අතර, ඉන් අනතුරුවයි ඊයේ රාත්‍රියේ ඔහුගේ නිවසට වෙඩි ප්‍රහාරයක් එල්ල වී ඇත්තේ. මේ අතර, ජනාධිපතිවරණයට අදාළව මැතිවරණ නීති උල්ලංගණය කිරීම් සම්බන්ධයෙන් පැමිණිලි 240ක් ලැබී ඇති බව ද පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ සදහන් කළා. එහිදී පුද්ගලයන් 125 දෙනෙකු අත්අඩංගුවට ගනු ලැබූ බව පොලිස් මාධ්‍ය ප්‍රකාශකවරයා කියා සිටියේ."
    },
    {
        "content": "ත්‍රිකුණාමලයේ - කින්නියා ප්‍රදේශයේ සිට චීන වරාය දක්වා ගමන් ගත් යාත්‍රාවක් පෙරළීමෙන් එහි ගමන් ගත් තුන්දෙනෙකු ජීවිතක්ෂයට පත්වී තිබෙනවා. එම ඔරුවේ පිරිමි පුද්ගලයන් 4 දෙනෙකු සහ කාන්තාවන් තුන්දෙනකු ගමන් කර ඇති බව සදහන්. යාත්‍රාවේ සිටි තවත් දෙදෙනෙකු රෝහල්ගත කර ඇති අතර, දෙදෙනෙකු පිහිනා දිවි ගලවාගෙන තිබෙනවා. අද උදෑසන සිදුවූ මෙම අනතුරෙන් මිය ගොස් ඇත්තේ වයස අවුරුදු 13ක් හා 17ක් වන පිරිමි ළමයින් දෙදෙනෙකු සහ ගැබිණි කාන්තාවක්. මොවුන් වගා කටයුතුවල නිරතව සිටි පුද්ගලයන් බවයි හෙළි වී ඇත්තේ."
    },
    {
        "content": "එල්.ටී.ටී.ඊ. සංවිධානය වෙත පනවා තිබූ තහනම ඉන්දියාවේ තමිල්නාඩු ප්‍රාන්ත රජය මගින් යළි දීර්ඝ කර තිබෙනවා. නීතිවිරෝධී ක්‍රියාකාරකම් පිළිබද සොයා බැලීම සඳහා තමිල්නාඩු රජය පත් කළ විනිශ්චය සභාවේ නිර්දේශයකට අනුවයි ඔවුන් එම තීරණයට එළඹී ඇත්තේ. ඒ සම්බන්ධයෙන් තමිල්නාඩුවේ පරිපාලන ලේකම්වරයා අදාළ තීරණය ප්‍රකාශයට පත් කර ඇති බව ඉන්දීය මාධ්‍ය වාර්තා කළා. පසුගිය වසරේ මැයි 5 වන දා තමිල්නාඩුවේ රාමනාදපුරම් ප්‍රදේශයේදී එල්.ටී.ටී.ඊ. සැකකරුවන් 6 දෙනෙකු අත්අඩංගුවට ගැනුණා. පසුගිය පෙබරවාරියේ තමිල්නාඩුව නියෝජනය කරන ඉන්දීය මධ්‍යම රජයේ අමාත්‍යවරයෙකු වූ පී. චිදම්බරන්ගේ නිවස ඉදිරිපිට එල්.ටී.ටී.ඊ. හිතවාදීන් විරෝධතාවක නිරත වූ අතර බෝම්බ පිපිරීමක් ද වාර්තා වුණා. ශ්‍රී ලංකාව වෙනුවෙන් පෙනී සිටින තමිල්නාඩු දේශපාලනඥයෙකු වූ සුබ්‍රමනියම් ස්වාමිගේ වාහනයට බෝම්බ තැබීමේ සිද්ධිය සම්බන්ධයෙන් ද චෝදනා එල්ල වන්නේ එල්.ටී.ටී.ඊ. සංවිධානයටයි. පසුගිය නොවැම්බර් 26 වන දා ප්‍රභාකරන්ගේ ජන්ම දිනය සැමරීමේ උත්සව ද තමිල්නාඩුවේ සංවිධානය කර තිබුණා. එල්.ටී.ටී.ඊ. සංවිධානය තවදුරටත් තමිල්නාඩුවේ ක්‍රියාත්මක වන බව බවට මෙමගින් තහවුරු වී ඇති බවයි ප්‍රාන්ත රජය තීරණය කළේ. තමිල්නාඩුවේ නීතිවිරෝධී ක්‍රියාකාරකම් පිළිබද සොයා බැලීම සඳහා විනිශ්චය සභාවක් පත් කෙරුණේ මෙම සිද්ධීන්වලින් අනතුරුවයි."
    },
    {
        "content": "පොදු අපේක්ෂක මෛත්‍රීපාල සිරිසේනගේ ප්‍රතිපත්ති ප්‍රකාශයේ අධ්‍යාපනය සම්බන්ධයෙන් වන යෝජනා සකස් කර ඇත්තේ හිටපු ජනාධිපතිනිය, විපක්ෂ නායකවරයා සහ උතුරු පළාත් මහඇමතිවරයාගේ උපදෙස් මත බව අධ්‍යාපන අමාත්‍ය බන්දුල ගුණවර්ධන පවසනවා. ඔහු මේ බව කියා සිටියේ කොළඹ අද එක්සත් ජනතා නිදහස් සන්ධාන මාධ්‍ය හමුවට  එක්වෙමින්.            මෙම මාධ්‍ය හමුවට එක්වූ බස්නාහිර පළාත් සභා මන්ත්‍රී උදය ගම්මන්පිළ පොදු අපේක්ෂකයා වෙත පැණයක් ද ඉදිරිපත් කළා. ජනාධිපති ධුරයේ බලතල සංශෝධනය කිරීමට නම් ජනමත විචාරණයක් පැවැත්විය යුතු බවයි මන්ත්‍රීවරයා කියා සිටියේ. පොදු අපේක්ෂකයා ජනමත විචාරණයක් පවත්වන බව සදහන් කර නොමැති නිසා විධායක ජනාධිපති ධුරය අහෝසි කිරීමක් සිදුකරන්නේ කෙසේදැයි ඔහු ප්‍රශ්න කළා. මේ අතර, මහනුවර - උඩුනුවර ප්‍රදේශයේ අද පැවැති මාධ්‍ය හමුවකට එක්වූ උසස් අධ්‍යාපන අමාත්‍ය එස්.බී. දිසානායක මුස්ලිම් කොංග්‍රසය ආණ්ඩුවෙන් ඉවත්වීම පිළිබදව අදහස් පළ කළා. ඔහු කියා සිටියේ  මීට පෙර ජනාධිපතිවරණ මහින්ද රාජපක්ෂ මහතා ජය ගත්තේ මුස්ලිම් කොංග්‍රසයේ සහාය නොමැතිව බවයි."
    },
    {
        "content": "කවුරුන් කුමන පැතිවලට ගියත්, ජනතාවාදී නායකයෙකු ලෙස තමා සැමදා රටේ ජනතාව වෙනුවෙන් පෙනී සිටින බව ජනාධිපති මහින්ද රාජපක්ෂ මහතා ප්‍රකාශ කළා. කන්තලේ ඊයේ (02) පැවති ජන රැළියක් අමතමින් ජනාධිපතිවරයා කියා සිටියේ රටේ අනාගතය සුරක්ෂිත කිරීමට සියලූ දෙනා එක්විය යුතු බවයි."
    },
    {
        "content": "සංවර්ධනයේ මුවාවෙන් ජනතාවගේ කුසගින්න අමතක කර දැමූ ආණ්ඩුව මැතිවරණය ළංවත්ම ඔවුන්ට සියලූ පහසුකම් ලබාදීමට උත්සුක වී ඇති බව පොදු අපේක්ෂක මෛත්‍රීපාල සිරිසේන පවසනවා. රත්නපුර ප්‍රදේශයේ ඊයේ (02) පැවැති ජන හමුවකදී පොදු අපේක්ෂක මෛත්‍රීපාල සිරිසේන කියා සිටියේ ඒ සඳහා ග්‍රාම නිලධාරීන්, සමෘද්ධි නිලධාරීන් ආදී රාජ්‍ය යාන්ත්‍රණය යොදා ගන්නා බවයි. මේ අතර, පොතුහැර ප්‍රදේශයේ ඊයේ (02) පැවැති ජන හමුවකදී එක්සත් ජාතික පක්ෂයේ ජාතික නායක රනිල් වික්‍රමසිංහ ප්‍රකාශ කළේ මෛත්‍රී පාලනයක් යටතේ ජනතාව ධනවත් කිරීම තම ඒකායන අරමුණ බවයි."
    },
    {
        "content": "වෙන්නප්පුව - නයිනමඩම ප්‍රදේශයේදී වෛද්‍යවරියක, ඇගේ සැමියා සහ දරු දෙදෙනා ඝාතනය කිරීමේ සිද්ධිය සම්බන්ධයෙන් අත්අඩංගුවට ගත් සැකකරු මාඔයට පැන මියගොස් තිබෙනවා. ලූණුවිල ප්‍රාදේශීය රෝහලේ දන්ත වෛද්‍යවරියක, ඇගේ සැමියා සහ දරු දෙදෙනා ඝාතනය කිරීමේ සිද්ධිය වාර්තා වුණේ පසුගිය බ්‍රහස්පතින්දා දිනයේදීයි. ඒ, ඔවුන්ගේ සිරුරු නිවස ආසන්නයේ පොල් ලෙලි වළක තිබීයදී සොයා ගැනීමත් සමඟයි. ඝාතනයට ලක්වු පිරිමි දරුවාගේ වයස අවුරුදු 15 ක් වන අතර ගැහැණු දරුවාගේ වයස අවුරුදු 13 ක්. ඝාතනය අනාවරණය වීමෙන් පසු වෛද්‍යවරියට අයත් කොහුමෝලේ සේවය කළ මුරකරු අතුරුදන් වී තිබුණා. සිද්ධිය සම්බන්ධයෙන් පරීක්ෂණ පැවැත්වූ අපරාධ පරීක්ෂණ දෙපාර්තමේන්තුව මුරකරුගේ අතුරුදන්වීම පිළිබඳව වැඩි අවධානයක් යොමුකළා. ඒ අනුව හෙළි වූ තොරතුරු මත අතුරුදන් වූ මුරකරු ඊයේ පෙරවරුවේ අනුරාධපුර - ගල්කිරියාගම ප්‍රදේශයේ ඔහුගේ අනියම් බිරිඳගේ නිවසේ සිටියදී අත්අඩංගුවට ගනු ලැබුවා. අත්අඩංගුවට ගැනීමෙන් පසු සැකකරු අනාවරණය කළේ තමන් වෛද්‍යවරියගේ සැමියා සමඟ වැටුප සම්බන්ධයෙන් ඇතිකරගත් ආරවුලක් මත මෙම ඝාතන සිදුකළ බවටයි. එමෙන්ම, තමන්ගේ අනියම් බිරිඳද ඝාතනවලට සහයෝගය දැක්වූ බව සැකකරු අනාවරණය කළා. ඒ අනුව අනියම් බිරිඳ බව කියන කාන්තාවද අපරාධ පරීක්ෂණ දෙපාර්තමේන්තුව අත්අඩංගුවට ගත්තා. මෙම සැකකරු සිය පාපොච්චාරණය මගින් තවදුරටත් අනාවරණය කළේ වෛද්‍යවරිය, ඇයගේ සැමියා සහ දරු දෙදෙනා පොරවකින් පහරදී ඝාතනය කළ බවයි. ඝාතනයට යොදාගත් පොරව වෙන්නප්පුව - තෝප්පුව ප්‍රදේශයෙන් මාඔයට දැමූ බවද ඔහු අනාවරණය කළා. සැකකරුගේ අනාවරණයට අනුව අපරාධ පරීක්ෂණ දෙපාර්තමේන්තුවේ නිලධාරීන් ඔහු රැගෙන තෝප්පුව ප්‍රදේශයට පිටත්ව ගොස් තිබෙනවා. එහිදී සැකකරු පොලිස් නිලධාරීන්ටද පහරදී මාඔයට පැන ඇති අතර, ඔහු දියේ ගිලී හෝ වෙනයම් හේතුවක් මත ජීවිතක්ෂයට පත්වී ඇති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ සඳහන් කළා. මෙම සිද්ධියේදී තුවාල ලැබූ අපරාධ පරීක්ෂණ දෙපාර්තමේන්තුවේ නිලධාරීන් තුන් දෙනෙකු ප්‍රතිකාර සඳහා මාරවිල රෝහලට ඇතුළත් කර තිබෙනවා.    Update: Saturday, 03 January 2015 - 08:40PM ---------------------------------------------------- නයිනමඩමේ සිව් පුද්ගල ඝාතනය - මුරකරු අත්අඩංගුවට. වෙන්නප්පුව - නයිනමඩම ප්‍රදේශයේදී වෛද්‍යවරියක, ඇගේ සැමියා සහ දරු දෙදෙනා ඝාතනය කිරීමේ සිද්ධිය සම්බන්ධයෙන් අතුරුදන්ව සිටි ඔවුන්ගේ කොහුමෝලේ මුරකරු අත්අඩංගුවට ගෙන තිබෙනවා. අද (03) පෙරවරුවේ අනුරාධපුර - ගල්කිරියාගම ප්‍රදේශයේදී මොහු අත්අඩංගුවට ගත් බවයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ සඳහන් කළේ. අත්අඩංගුවට ගත් මුරකරු තමන් මෙම අපරාධය සිදුකළ බවට පාපොච්චාරණය කර ඇති බවයි පොලිසිය පවසන්නේ. අත්අඩංගුවට ගත් පුද්ගලයා දැදිගම ප්‍රදේශයේ පදිංචි 46 හැවිරිදි අයෙක්. මෙම ඝාතනය සිදුකිරීම සඳහා මුරකරු සමඟ වෛද්‍යවරියගේ නිවසේ නවාතැන්ගෙන සිටි මුරකරුගේ අනියම් බිරිඳද සහයෝගය ලබාදී ඇති බවට අනාවරණය වී තිබෙනවා. ඒ අනුව එම කාන්තාවද අත්අඩංගුවට ගෙන ඇති බවයි පොලිස් මාධ්‍ය ප්‍රකාශකවරයා සඳහන් කළේ. ඝාතනය සිදුකිරීමෙන් පසුව මුරකරු සැඟව සිට ඇත්තේ අනියම් බිරිඳගේ ගල්කිරියාගම ප්‍රදේශයේ පිහිටි නිවසේයී. ලූණුවිල ප්‍රාදේශීය රෝහලේ දන්ත වෛද්‍යවරියක, ඇගේ සැමියා සහ දරු දෙදෙනා ඝාතනය කිරීමේ සිද්ධිය වාර්තා වුණේ පෙරේදා දිනයේදීයි. ඔවුන්ගේ සිරුරු නිවස ආසන්නයේ පොල් ලෙලි වළක තිබී සොයා ගැණුනා. ඝාතනයට ලක්වු පිරිමි දරුවාගේ වයස අවුරුදු 15 ක් වන අතර ගැහැණු දරුවාගේ වයස අවුරුදු 13 ක්. මෙම ගැහැණු දරුවා ලිංගික අපයෝජනයකට ලක්කර ඝාතනය කර ඇති බවට තොරතුරු අනාවරණය වී ඇති බවද පොලිසිය පවසනවා.  ඝාතනය අනාවරණය වීමෙන් පසු කොහුමෝලේ මුරකරු අතුරුදන්වීම පිළිබඳ මේ සම්බන්ධයෙන් පරීක්ෂණ සිදුකළ අපරාධ පරීක්ෂණ දෙපාර්තමේන්තුවේ වැඩි අවධානයක් යොමුවී තිබුණා.  මෙම ඝාතනයට හේතුව මුරකරු තම වැටුප සම්බන්ධයෙන් වෛද්‍යවරියගේ සැමියා සමඟ ඇති කර ගත් ආරවුලක් බවට අනාවරණ වී ඇති බවයි පොලිස් මාධ්‍ය ප්‍රකාශකවරයා වැඩිදුරටත් සඳහන් කළේ.  Update: Saturday, 03 January 2015 - 07:15 PM ---------------------------------------------------- නයිනමඩමේ සිව් පුද්ගල ඝාතනයේ සැකකරු කොටුවෙයි. වෙන්නප්පුව - නයිනමඩම ප්‍රදේශයේදී වෛද්‍යවරියක, ඇගේ සැමියා සහ දරු දෙදෙනා ඝාතනය කිරීමේ සිද්ධිය සම්බන්ධයෙන් අතුරුදන්ව සිටි ඔවුන්ගේ කොහුමෝලේ මුරකරු අත්අඩංගුවට ගෙන තිබෙනවා. අද (03) පෙරවරුවේ අනුරාධපුර - ගල්කිරියාගම ප්‍රදේශයේදී මොහු අත්අඩංගුවට ගත් බවයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ සඳහන් කළේ. අත්අඩංගුවට ගත් මුරකරු තමන් මෙම අපරාධය සිදුකළ බවට පාපොච්චාරණය කර ඇති බවයි පොලිසිය පවසන්නේ. එමෙන්ම, මුරකරුගේ අනියම් බිරිඳ ද අත්අඩංගුවට ගත් බව පොලිස් මාධ්‍ය ප්‍රකාශකවරයා කොළඹදී දැන් පැවැත්වෙන මාධ්‍ය හමුවේදී ප්‍රකාශ කළා."
    },
    {
        "content": "ලෝකයට ලබාදිය හැකි උතුම්ම දායාදය ථෙරවාදී බුදු දහම බව ජනාධිපති මහින්ද රාජපක්ෂ මහතා පවසනවා. මාතර - තිහගොඩ - ඌරාපොල - සිරි රතනජෝති පිරිවෙන් විහාරස්ථානයේ ඉදිකල දෙමහල් ගොඩනැගිල්ල විවෘත කිරීමේ අවස්ථාවට ඊයේ (30) එක්වෙමින් ජනාධිපතිවරයා සඳහන් කළේ තරුණ භික්ෂූන් වහන්සේලාගේ භාෂා දැනුම වැඩිදියුණු කිරීමේ විධිමත් වැඩපිළිවෙලක අවශ්‍යතාවය මතුව ඇති බවයි.  එමෙන්ම, අනාගත පරපුර සුමගට ගැනීමට දෙමව්පියන් මෙන්ම මුළු මහත් සමාජයම කැපවිය යුතු බව ද ජනාධිපති මහින්ද රාජපක්ෂ මහතා මෙහිදී ප්‍රකාශ කළා. [JPG]74464_1[/JPG] [JPG]74464_2[/JPG] [JPG]74464_3[/JPG] [JPG]74464_4[/JPG] [JPG]74464_5[/JPG] [JPG]74464_6[/JPG] [JPG]74464_7[/JPG] [JPG]74464_8[/JPG] [JPG]74464_9[/JPG] [JPG]74464_10[/JPG]"
    },
    {
        "content": "මාලදිවයිනේ පිහිටි නිවාඩු නිකේතනයක් ආසන්නයේ වෙරළට ගොඩගසා තිබූ  ශ්‍රී ලාංකිකයෙකුගේ මළ සිරුරක් එරට පොලිසිය විසින් සොයා ගෙන තිබෙනවා. විදෙස් වාර්තා සඳහන් කළේ එංගලන්ත සුපිරි පාපන්දු ක්‍රීඩක ඬේවිඞ් බෙකම් නිවාඩුවක් ගත කිරීම සඳහා ඒ වනවිට එම නිවාඩු නිකේතනය වෙත පැමිණ සිටි බවයි. මියගොස් සිටින ශ්‍රී ලාංකිකයාගේ අනන්‍යතාවය මෙතෙක් තහවුරු වී නොමැති අතර, ඔහුගේ අනන්‍යතාවය තහවුරු කර ගැනීම සඳහා තවදුරටත් පරීක්ෂණ ක්‍රියාත්මක බව ද මාලදිවයිනේ පොලිස් ප්‍රකාශකවරයා විදෙස් මාධ්‍ය වෙත අනාවරණ කර තිබෙනවා."
    },
    {
        "content": "කොටහේන - පරමානන්ද විහාරමාවතේ රෙදි කර්මාන්තශාලාවක හට ගත් ගින්න සම්බන්ධයෙන් කොටහේන පොලිසිය විසින් වැඩිදුර පරීක්ෂණ මෙහෙයවන බව පොලිස් මාධ්‍ය ප්‍රකාශක කාර්යාලය පවසනවා. ඊයේ (30) රාත්‍රී 9 ට පමණ මෙම ගින්න හට ගත්තේ බතික් කර්මාන්ත ශාලාවකයි. කොටහේන පොලිසිය කොළඹ ගිනි නිවීමේ ඒකකය සහ ප්‍රදේශවාසීන් එක්ව ගින්න මැඩපැවැත්වුව ද කර්මාන්තශාලාවට දැඩි අලාභහානි සිදුවුණා. ගින්න ඇතිවීමට හේතුව හෝ සිදුවූ අලාභය සම්බන්ධයෙන් තවමත් සොයා ගෙන නොමැති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ සඳහන් කළා."
    },
    {
        "content": "ඊයේ (30)  පස්වරුවේ මාතලේ පොලිස් වසමේ හුන්නස්ගිරිය රක්ෂිතයෙහි ඇති වූ ගින්න පොලිසිය, ගිනි නිවීමේ ඒකකය සහ ප්‍රදේශවාසීන් එක්ව මැඩපැවැත්වූ බව පොලිස් මාධ්‍ය ප්‍රකාශක කාර්යාලය පවසනවා. මෙම ගින්න හේතුවෙන් හුන්නස්ගිරිය රක්ෂිතයේ හුන්නස් ෆෝල්ස් හෝටලය ආශ්‍රිත ප්‍රදේශයේ අක්කර 2 ක පමණ භූමි ප්‍රදේශයක් විනාශ වී ඇති බව පොලිසිය සඳහන් කළා. ගින්න ඇතිවීමට හේතුව අනාවරණ කර ගැනීම සඳහා මාතලේ පොලිසිය වැඩිදුර විමර්ශන සිදුකරනවා."
    },
    {
        "content": "අනුරාධපුර රෝහලේ කාන්තා වැසිකිලියේ කැමරාවක් සවි කිරීමේ සිද්ධිය සම්බන්ධයෙන් අත්අඩංගුවට ගැනුනු අනුරාධපුර ශික්ෂණ රෝහලේ වෛද්‍යවරයා ජනවාරි මස 6 වැනිදා දක්වා රක්ෂිත බන්ධනාගාර ගතකර තිබෙනවා. ඒ, සැකකාර වෛද්‍යවරයා අද (31) අනුරාධපුර ප්‍රධාන මහේස්ත්‍රාත් රුවන්දිකා මාරසිංහ හමුවට ඉදිරිපත් කිරීමෙන් පසුවයි. අසභ්‍ය වීඩියෝ දර්ශන පටිගත කිරීම මොහුට විරුද්ධව එල්ලවී චෝදනාවයි.    මේ අතර, මෙම සිද්ධියට විරෝධය පළ කරමින් ඊයේ දිනයේ අනුරාධපුර ශික්ෂණ රෝහලේ සෞඛ්‍ය කාර්ය මණ්ඩලයේ පිරිසක් ආරම්භ කළ වැඩවර්ජනය තවමත් ක්‍රියාත්මකයි. එම රෝහලේ ඒකාබද්ධ වෘත්තීය සමිති එකමුතුවේ සාමාජික ඞී.එම්. සුරවීර කියා සිටියේ සෞඛ්‍ය අමාත්‍යාංශය මේ සම්බන්ධයෙන් විධිමත් පරීක්ෂණයක් ආරම්භ කරන තුරු තම වැඩවර්ජනය අත් නොහරින බවයි. මේ අතර කොළඹ අද පැවති රජයේ වෛද්‍ය නිලධාරීන්ගේ සංගමයේ මාධ්‍ය හමුවේදීද මේ සම්බන්ධයෙන් අදහස් පළවුණ. එහිදී එම සංගමයේ මාධ්‍ය ප්‍රකාශක වෛද්‍ය නවීන් ද සොයිසා ප්‍රකාශ කර සිටියේ වරදකට එරෙහිව රටේ නීතිය ක්‍රියාත්මක කිරීමට තමන්ගේ කිසිදු විරෝධයක් නොමැති බවයි.   කෙසේ වෙතත් මේ සම්බන්ධයෙන් හිරු ප්‍රවෘත්ති අංශය සෞඛ්‍ය නියෝජ්‍ය අමාත්‍ය ලලිත් දිසානායකගෙන් විමසීමක් කළා.  සිද්ධියට අදාළව ගතහැකි සියලූම නීතිමය ක්‍රියාමාර්ග ගෙන ඇති හෙයින් යළි සේවයට පැමිණෙන ලෙස රෝහල් කාර්ය මණ්ඩලයෙන් නියෝජ්‍ය අමාත්‍යවරයා ඉල්ලීමක් කළා.  Update : Tuesday, 31 December 2013 - 7:25 --------------------------------------------------------------  අනුරපුර වෛද්‍යවරයා රිමාන්ඞ්. අනුරාධපුර රෝහලේ කාන්තා වැසිකිලියේ කැමරාවක් සවි කිරීමේ සිද්ධියට සම්බන්ධයෙන් අත්අඩංගුවට ගැනුනු අනුරාධපුර ශික්ෂණ රෝහලේ වෛද්‍යවරයා ජනවාරි මස 6 වැනිදා දක්වා රක්ෂිත බන්ධනාගාර ගතකර තිබෙනවා. ඒ, සැකකාර වෛද්‍යවරයා අද අනුරාධපුර ප්‍රධාන මහේස්ත්‍රාත් රුවන්දිකා මාරසිංහ හමුවට ඉදිරිපත් කිරීමෙන් පසුවයි. අසභ්‍ය වීඩියෝ දර්ශන පටිගත කිරීම මොහුට විරුද්ධව එල්ලවී චෝදනාවයි. පසුගිය 20 වැනිදා අනුරාධපුර ශික්ෂණ රෝහලේ කාන්තා වැසිකිළියේ සවිකර තිබූ කැමරාවක් සොයා ගනු ලැබුවා. පසුව, අනාවරණය වුණේ රෝහලේ සේවය කරන වෛද්‍යවරයෙකු මෙම කැමරාව කාන්තා වැසිකිළිය තුළ සවි කර තිබූ බවටයි. ඒ අනුවයි එම සිද්ධියට සම්බන්ධ වෛද්‍යවරයා අද අත්අඩංගුවට ගනු ලැබුවේ.   Tuesday, 31 December 2013 - 3:00 ------------------------------------------------------------------ කාන්තා වැසිකිලියක කැමරාවක් සවි කළ අනුරපුර දොස්තර අත්අඩංගුවට.  අනුරාධපුර රෝහලේ කාන්තා වැසිකිලියේ කැමරාවක් සවි කිරීමේ සිද්ධියට සම්බන්ධ වෛද්‍යවරයා අද (31) පෙරවරුවේ අත්අඩංගුවට ගනු ලැබුවා. ඒ අනුරාධපුර රෝහල් පොලිසිය විසින්. අත්අඩංගුවට ගත් වෛද්‍යවරයා වැඩිදුර පරීක්ෂණ සඳහා අනුරාධපුර මූලස්ථාන පොලිසිය වෙත භාර දී තිබෙනවා.  පසුගිය 20 වැනිදා අනුරාධපුර ශික්ෂණ රෝහලේ කාන්තා වැසිකිළියේ සවිකර තිබූ කැමරාවක් සොයා ගනු ලැබුවා. පසුව, අනාවරණය වුණේ රෝහලේ සේවය කරන වෛද්‍යවරයෙකු මෙම කැමරාව කාන්තා වැසිකිළිය තුළ සවි කර තිබූ බවටයි. අත්අඩංගුවට ගත් වෛද්‍යවරයා අද පස්වරුවේ අධිකරණය වෙත ඉදිරිපත් කිරීමට නියමිත බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ සඳහන් කළා.  මේ අතර, මෙම සිද්ධියට විරෝධය පළ කරමින් ඊයේ දිනයේ අනුරාධපුර ශික්ෂණ රෝහලේ වෛද්‍යවරු පිරිසක් සහ හෙදියන් ඇතුළු සෞඛ්‍ය කාර්ය මණ්ඩලයේ පිරිසක් වැඩවර්ජනයක් ආරම්භ කළා. එය මේ වනතුරුත් ක්‍රියාත්මක වනවා. මෙම වැඩවර්ජනයෙන් රෝහල් සේවාවලට බාධා එල්ල වී තිබේද යන්න පිළිබඳව හිරු ප්‍රවෘත්ති අංශය අනුරාධපුර රෝහලෙන් විමසීමක් කළා. එහිදී රෝහල් ප්‍රකාශකයෙකු සඳහන් කළේ ඇතැම් ප්‍රතිකාර සේවාවලට සුළු වශයෙන් බලපෑම් එල්ල වී තිබුණ ද රෝහල් කටයුතු අඛන්ඩව ක්‍රියාත්මක බවයි.   මෙම වැඩවර්ජනයට වෛද්‍යවරුන් කිහිපදෙනෙකු ද එක්ව සිටීම පිළිබඳව හිරු ප්‍රවෘත්ති අංශය රජයේ වෛද්‍ය නිලධාරින්ගේ සංගමයෙන් විමසීමක් කළා. එහි මාධ්‍ය ප්‍රකාශක වෛද්‍ය නවීන් ද සොයිසා කියා සිටියේ මෙම වැඩවර්ජනයට රජයේ වෛද්‍ය නිලධාරින්ගේ සංගමයේ කිසිදු අනුග්‍රහයක් නොමැති බවයි.  Tuesday, 31 December 2013 - 12:47 ---------------------------------------------------------------- කාන්තා වැසිකිලියේ කැමරාව සවි කළ වෛද්‍යවරයා අත්අඩංගුවට. Tuesday, 31 December 2013 - 9:50 අනුරාධපුර රෝහලේ කාන්තා වැසිකිලියේ කැමරාවක් සවි කිරීමේ සිද්ධියට සම්බන්ධ වෛද්‍යවරයා අත්අඩංගුවට ගෙන තිබෙනවා. අද (31) පෙරවරුවේ අනුරාධපුර රෝහලේ පොලිසිය විසින් අත්අඩංගුවට ගත් වෛද්‍යවරයා වැඩිදුර පරීක්ෂණ සඳහා අනුරාධපුර පොලිසිය වෙත භාරදී තිබෙනවා. පසුගිය 20 වැනිදා අනුරාධපුර ශික්ෂණ රෝහලේ කාන්තා වැසිකිළියේ සවිකර තිබූ කැමරාවක් සොයා ගනු ලැබුවා. පසුව, අනාවරණය වුණේ රෝහලේ සේවය කරන වෛද්‍යවරයෙකු මෙම කැමරාව කාන්තා වැසිකිළිය තුළ සවි කර තිබූ බවටයි. මෙම සිද්ධියට විරෝධය පළ කරමින් ඊයේ දිනයේ අනුරාධපුර ශික්ෂණ රෝහලේ ප්‍රධාන කාර්යාලයේ සේවකයන් වැඩවර්ජනයක් ද ආරම්භ කළා."
    },
    {
        "content": "Update : Tuesday, 31 December 2013 - 12:55"
    },
    {
        "content": "එක්සත් ජාතික පක්ෂ පාර්ලිමේන්තු මන්ත්‍රී මංගල සමරවීරගේ පානදුර - බොල්ගොඩ පිහිටි නිවසට මේ වනවිට පොලිස් ආරක්ෂාව යොදා ඇති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ පවසනවා. මන්ත්‍රීවරයාගේ නිවසට කිසියම් පුද්ගලයෙකු ඇතුළු වූ බවට නිවසේ සේවකයෙකු විසින් පානදුර - කෙසෙල්වත්ත පොලිසියට පැමිණිල්ලක් කර ඇත්තේ ඊයේ දහවල් කාලයේයි. පොලිසිය සඳහන් කළේ අදාළ පුද්ගලයා විසින් මන්ත්‍රීවරයාගේ නිවසෙහි උඩුමහලෙහි පිහිටි කාර්යාල කාමරයේ මේසයක ලාච්චුවක් විවෘත කර එය අවුස්සා ඇති බවට මූලික පරීක්ෂණවලදී අනාවරණය වී ඇති බවයි. කෙසේ වෙතත් පොලිස් මාධ්‍ය ප්‍රකාශකවරයා සඳහන් කළේ මේ සම්බන්ධයෙන් පරීක්ෂණ පැවැත්වීම සඳහා විශේෂ පොලිස් කණ්ඩායමක් පත් කර ඇති බවයි. නිවසට ඇතුළු වූ පුද්ගලයා එහි භාණ්ඩ රැගෙන ගොස් ඇති බවට මෙතෙක් පැමිණිල්ලක් ලැබී නොමැති බව ද ඔහු සඳහන් කළා"
    },
    {
        "content": "දෙමටගොඩ 45 වත්තේ ජීවත් වන අඩු ආදායම් ලාභී ජනතාව වෙනුවෙන් ඉදිවන නව නිවාස ව්‍යපෘතිය පිලිබද ඔවුන් දැනුවත් කිරීම සදහා පාර්ලිමේන්තු මන්ත්රීභවරුන් වන නාමල් රාජපක්ෂ සහ ආර්.දුමින්ද සිල්වා යන මහත්වරුන් අද එක්වුණා.  එහිදි 51 සහ 66  වතුවල ජනතාව වෙනුවෙන් දැනට ඉදිකර තිබෙන බේස්ලයින් මාවත නිවාස ව්යාසපෘතියද මන්ත්රීනවරුන්ගේ නිරීක්ෂණයට ලක්වුණා.  [JPG]73685_1[/JPG] [JPG]73685_2[/JPG] [JPG]73685_3[/JPG] [JPG]73685_4[/JPG] [JPG]73685_5[/JPG] [JPG]73685_6[/JPG]"
    },
    {
        "content": "ඉදිරි සති දෙක ඇතුළත බස්නාහිර සහ දකුණු පළාත් සභා විසුරුවා හැරීමට නියමිත බව එක්සත් ජනතා නිදහස් සන්ධානයේ මහ ලේකම් අමාත්‍ය සුසිල් ප්‍රේමජයන්ත පාර්ලිමේන්තුවේදි අද ප්‍රකාශ කළා. අමාත්‍යවරයා මේ බව කියා සිටියේ අයවැය කාරක සභා අවස්ථා විවාදයට අද එක්වෙමින්. අමාත්‍යාංශ 23 ක වැය ශීර්ෂයන් කාරක සභා අවස්ථාව යටතේ විවාදයට ගැනීම දෙවන දිනටත් පාර්ලිමේන්තුවේදී අද සිදුවුණා."
    },
    {
        "content": "විශ්වවිද්‍යාල සිසුවෙකුට නවකවදය දීම, ඒ අනුසාරයෙන් ලිංගික ක්‍රියාකාරකම් සිදුකිරීම හා එයට අනුබල දීම ඇතුලූ චෝදනා 6 ක් යටතේ වරදකරුවන් වූ සිසුන් තිදෙනෙකුට මහනුවර මහාධිකරණය විසින් දඬුවම් නියම කර තිබෙනවා. 2011 වසරේ ඔක්තෝම්බර් මස 26 හෝ 27 යන කාලසීමාව තුළදී පේරාදෙණිය විශ්වවිද්‍යාලයේ අධ්‍යයන කටයුතු සඳහා පැමිණි සිසුවෙකුටයි වරදකරුවන් වූ සිසුන් තිදෙනා මෙලෙස  නවක වදය ලබාදී ඇත්තේ. ඊට අදාළ නඩුව මහනුවර පළාත්බද මහාධිකරණයේ ඊයේ විභාගයට ගෙන තිබෙනවා. මෙහිදී පළමු හා දෙවන සැකකරුවන් විසින් නවක වදය සිදුකරන අතරම ලිංගික ක්‍රියාකාරකම්ද සිදුකිරීම සම්බන්ධයෙන් චෝදනා ගොනුකර තිබූ අතර තෙවන විත්තිකරුට ඊට අනුබල සහ සහය දීම සම්බන්ධයෙන් චෝදනා ගොනු කර තිබුණා. එහිදී මහාධිකරණ විනිසුරු මනිලාල් වෛද්‍යතිලක නියෝග කළේ අදාළ සිසුන් තිදෙනාට එක් එක් චෝදනාව යටතේ දඬුවම් නියම කිරීමටයි. ඒ අනුව පළමුවන වරදකරු වූ හම්බන්තොට පදිංචි සිසුවෙකුට බරපතල වැඩසහිතව මාස 6ක සිර දඩුවම් වසර 5 කට අත්හිටුවීමට හා තවත් චෝදනාවක් යටතේ බරපතල වැඩ සහිතව වසරක සිර දඬුවම් වසර 5 කට අත්හිටුවීමටත්, අගතියට පත් සිසුවාට වන්දි වශයෙන් රුපියල් තුන්ලක්ෂ තිස් පන්දහසක මුදලක් ගෙවන ලෙසටත් නියම කළා. දෙවැනි වරදකරු වූ යක්කලමුල්ලේ පදිංචි සිසුවාට බරපතල වැඩ සහිත මාස 6 ක සිර දඬුවම් වසර 5 කට අත්හිටුවීමටත්, තවත් චෝදනාවක් යටතේ බරපතල වැඩසහිත වසරක සිර දඬුවම වසර 5 කට අත්හිටුවීමටත් අගතියට පත් සිසුවාට තුන්ලක්ෂ 35,000ක මුදලක් ගෙවන ලෙස නියම කිරීමට මහාධිකරණ විනිසුරුවරයා පියවර ගත්තා. තෙවැනි විත්තිකරු වන ගෝනාපිනුවල පදිංචි විත්තිකරුට බරපතල වැඩසහිත මාස 6ක සිර දඬුවම වසර 5කට අත්හිටුවීමටත් අගතියට පත් සිසුවාට වන්දි වශයෙන් රුපියල් ලක්ෂ දෙකක මුදලක්ද ගෙවන ලෙසයි මහාධිකරණ විනිසුරුවරයා නියෝග කර ඇත්තේ. එහිදී මහනුවර පළාත්බද මහාධිකරණ විනිසුරු මනිලාල් වෛද්‍යතිලක සඳහන් කළේ විශ්වවිද්‍යාලවල ජ්‍යෙෂ්ඨයින් යැයි සිතමින් සිටින පිරිස් මවාගත් අසීමිත බලය යොදා නවක සිසුන්ට ලබාදෙන මෙම නවක වදය තුළින් ඔවුන්ගේ අනාගතය විනාශ කිරීමට කටයුතු කරන බවයි."
    },
    {
        "content": "රාජ්‍ය සේවා කොමිෂන් සභාවේ නිර්දේශ මත පොලිස් අධිකාරීවරුන් 42ක් ජ්‍යෙෂ්ඨ පොලිස් අධිකාරීවරුන් ලෙස උසස් කිරීමට පොලිස් මූලස්ථානය පියවර ගෙන තිබෙනවා. පොලිස් මාධ්‍ය ප්‍රකාශක, ජ්‍යෙෂ්ඨ පොලිස් අධිකාරී අජිත් රෝහණ හිරු ප්‍රවෘත්ති අංශයට සදහන් කළේ මේ මස 1 වන දා සිට බලපැවැත්වෙන පරිදි මෙම උසස්වීම් ක්‍රියාත්මක වන බවයි."
    },
    {
        "content": "රාජ්‍ය සේවයේ පවතින වැටුප් විෂමතා හඳුනාගැනීම සඳහා තොරතුරු කැඳවීමට වැටුප් විෂමතා කොමිසම තීරණය කර තිබෙනවා. එම කොමිසමේ සම සභාපති ජයලත් රවි දිසානායක හිරු ප්‍රවෘත්ති අංශයට සඳහන් කළේ තමන් වෙත වැටුප් විෂමතා සම්බන්ධයෙන් බොහෝ තොරතුරු ලැබී ඇති බැවින් මෙම පියවර ගත් බවයි. ඒ අනුව වැටුප් විෂමතා සම්බන්ධයෙන් ලිඛිතව තොරතුරු කැඳවීමටයි තීරණය කර ඇත්තේ. ඉන් පසුව ඒ සම්බන්ධයෙන් කරුණු සොයාබැලීම සඳහා කොමිසමක්ද පත් කිරීමට තීරණය කර තිබෙනවා. ඉදිරියේදී ඒ පිළිබඳව මහ ජනතාවට දැනුම් දෙන ආකාරය සම්බන්ධයෙන් පැහැදිලි කිරීමක් සිදුකරන බවයි සම සභාපති ජයලත් රවී දිසානායක වැඩිදුරටත් සඳහන් කළේ."
    },
    {
        "content": "පළාත් පාලන පනත අවශ්‍ය වුවහොත් සංශෝධනය කිරීමට බලාපොරොත්තු වන බව ජනාධිපති මහින්ද රාජපක්ෂ මහතා පවසනවා. ශ්‍රී ලංකා නිදහස් පක්ෂ මධ්‍යම කාරක සභා රැස්වීම ඊයේ (18) පස්වරුවේ අරලිය ගහ මන්දිරයේ දී පැවැත්වුණා. එහ හමුවට එක්වෙමින් ජනාධිපති මහින්ද රාජපක්ෂ මහතා මේ බව අවධාරණය කළ බවයි ජනාධිපති මාධ්‍ය අංශය සදහන් කළේ. ඇතැම් පළාත් පාලන ආයතනවල අය වැය පරාජයට පත්වීම තුළින් රජය තුළ අර්බුද ඇති බවට පෙන්වීමට උත්සාහ කරන බවයි ජනාධිපතිවරයා එහිදී සදහන් කර ඇත්තේ. නමුත් රජය තුළ කිසිදු අර්බුදයක් නොමැති බව ජනාධිපතිවරයා එහිදී ප්‍රකාශ කර තිබෙනවා. එහිදී වැඩිදුරටත් අදහස් දක්වමින් ජනාධිපති මහින්ද රාජපක්ෂ මහතා සදහන් කර ඇත්තේ පළාත් පාලන පනත සංශෝධනය කර යළි පෙර පැවැති පනතම ගෙන ඒමට වුවද කටයුතු කිරීමට සූදානම් බවයි. මේ අතර, දෙවරක් අයවැය පරාජයට පත්වූ පළාත් පාලන ආයතනවලට නව සභාපතිවරයෙකු  තෝරා පත් කිරීමේදී අයවැයට පක්ෂව ඡන්දය ලබාදුන් මන්ත්‍රීවරුන් අතරින් කෙනෙකු නම් කිරීමට නිදහස් සන්ධානය තීරණය කර තිබෙනවා. ඊට අමතරව පරාජයට පත්වන පළාත් පාලන ආයතනවල උප සභාපති සෑමවිටම සභාපති ලෙස පත්කිරීමට තීරණයක් ගෙන නොමැති බව ද මධ්‍යම කාරක සභාවේදී තීරණය වී ඇති බවයි වාර්තා වන්නේ. ලබන වසර තුළ බස්නාහිර, දකුණ සහ ඌව පළාත් සභාවන්හි මැතිවරණ අනිවාර්යෙන්ම පවත්වන බව ද මෙහිදී ජනාධිපතිවරයා ප්‍රකාශ කර තිබෙනවා. ඊට අමතරව ජාතික මැතිවරණයක් පිළිබදව මෙහිදී අවධානයක් යොමු නොවූ බවයි ජනාධිපති මාධ්‍ය අංශය වැඩිදුරටත් සඳහන් කළේ."
    },
    {
        "content": "අපරභාගයේ දී හෝ රාත්‍රී කාලයේ දී දිවයිනේ ප්‍රදේශ රැසකට ගිගුරුම් සහිතවැසි ඇති විය හැකි බව කාලගුණ විද්‍යා දෙපාර්තමේන්තුව පවසනවා. එහි කාර්යයේ නියුතු කාලගුණ විද්‍යාඥ චන්න රුද්‍රිගූ හිරු ප්‍රවෘත්ති අංශයට සඳහන් කළේ ඊට අමතරව උතුරුමැද, නැගෙනහිර සහ ඌව පළාත් මෙන්ම හම්බන්තොට දිස්ත්‍රික්කයටත් වැසි ඇති විය හැකි බවයි."
    },
    {
        "content": "ශ්‍රී ලංකාවේ  වාර්තාගත උසම නත්තල් ගස කිලිනොච්චි ආරක්ෂක සේනා මූලස්ථානයේදී ඉදිකර තිබෙනවා. එය හෙට දිනයේදී ආලෝකමත් කරන බවයි හමුදා මාධ්‍ය ප්‍රකාශක බ්‍රිගේඩියර් රුවන් වනිගසූරිය සඳහන් කළේ."
    },
    {
        "content": "ශ්‍රී ලංකාවට පාඩමක් ඉගැන්වීම සඳහා තමිල්නාඩුවේ දෙමළ නායකත්වයකට ඉන්දියාව මෙහෙයවීමට අවස්ථාව ලබාදිය යුතු බව තමිල්නාඩු මහ ඇමතිනි ජයලලිතා ජයරාම් ප්‍රකාශ කළා. චෙන්නායි හිදී ඇය ඊයේ (19) කියා සිටියේ මීට පෙර උත්තර් ප්‍රදේශ්, ගුජරාට්, පන්ජාබ්, ආන්ද්‍ර ප්‍රදේශ් සහ කර්නාටක ප්‍රාන්තවලින් ඉන්දීය අගමැතිවරුන් බිහි වී ඇති බවයි. තමාට ඉන්දීය අග්‍රාමාත්‍ය ධුරය හිමිවිය යුතු බවට සිය පක්ෂයේ විධායක කමිටුව සහ මහ සභාව විසින් යෝජනාවක්ද සම්මත කරගෙන ඇති බවයි ජයලලිතා සඳහන් කළේ. එම යෝජනාවේ සඳහන් වී ඇත්තේ ලෝකයේ විශාලතම ප්‍රජාතන්ත්‍රවාදී රාජ්‍යය, ලොව ප්‍රබලතම රාජ්‍යය බවට පත් කිරීමට හැකියාවක් ඇත්තේ ජයලලිතාට පමණක් බවයි. ලබන වසරේ පැවැත්වෙන ලෝක් සභා මැතිවරණයේදී ආසන 39ටම තනිව තරග කර ජයගෙන අගමැති ධුරය සඳහා කේවල් කිරීම ඇගේ අදහස බව සඳහන්. වත්මන් කොංග්‍රස් රජය ශ්‍රී ලංකාව සම්බන්ධයෙන් කටයුතු කරන්නේ දුර්වල ආකාරයකින් බව ජයලලිතා සඳහන් කර තිබෙනවා. එමෙන්ම ඇය ශ්‍රී ලංකාව හඳුන්වා ඇත්තේ ඉන්දියාවට තර්ජනයක් එල්ල කරන රාජ්‍යයක් ලෙසයි. එවැනි රටවල් බිඳ දැමීමට සිය නායකත්වයෙන් යුත් ශක්තිමත් රජයකට හැකිවන බවයි තමිල්නාඩු මහ ඇමතිනි ජයලලිතා ජයරාම් ප්‍රකාශ කර ඇත්තේ."
    },
    {
        "content": "මෙරට යුද්ධයේ අවසන් සමයේදී ක්‍රියාකාරීත්වය සම්බන්ධයෙන් තමන් අසමත් වූ බව ජගත් සංවිධානය ඊයේ (19) යළි ප්‍රකාශ කළා. නිව්යෝක් නුවර ජගත් සංවිධාන මූලස්ථානයේ ඊයේ පැවති දෛනික මාධ්‍ය හමුවේදී නියෝජ්‍ය මහ ලේකම් යාන් එලියසන් ප්‍රකාශ කළේ එය එක්සත් ජාතීන්ගේ ආරක්ෂක මණ්ඩලයේ සහ සාමාජික රටවල ද අසමත්වීමක් බවයි. ශ්‍රී ලංකාවේදී ජගත් සංවිධානය ක්‍රියා කළ ආකාරය සම්බන්ධයෙන් සැකසූ අභ්‍යන්තර වාර්තා තමන් පිළිගන්නා බවයි ඔහු වැඩිදුරටත් සඳහන් කළේ. එමෙන්ම, ශ්‍රී ලංකාවේ පැවති බිය ජනක යුද්ධයේ, 2009 වසරේ උදා වූ එහි අවසන් සමයේදී කුමක් සිදුවීද යන්න පිළිබඳ ජගත් සංවිධානය තීරණය කළේ එවකට පැවති වාර්තා සහ චාල්ස් පෙට්රි වාර්තාව ඇසුරෙන්. එය පද්ධතියේ අසමත්වීමක් බව විශ්වාස කරනවා. ඇත්තෙන්ම එය ජගත් සංවිධාන ලේකම් කාර්යාලයේ අසමත්වීමක් පමණක් නොවෙයි. සාමාජික රටවලද අසමත්වීමක්. ආරක්ෂක මණ්ඩලයටත් ඒ පිළිබඳ වගකීමක් පැවරී තිබුණා. ඒ පිළිබඳ නිරීක්ෂණයන් අප දැන් සලකන්නේ අසමත්වීමක් ලෙසයි. දැන් අප එහිදී උගත් පාඩම්වලින් ඉදිරි පියවරක් තබන්නටයි කටයුතු කරන්නේ. ඒ සඳහා රුවන්ඩා ගැටුම්වලින් ලබාගත් පාඩම් ද උපයෝගී කර ගන්නවා. ඉදිරියේදී මෙවැනි තත්ත්වයන් ඇතිවුවහොත් සාමාජික රටවල් නිසි ලෙස දැනුවත් කිරීමට අප පියවර ගන්නවා. මෙවැනි අසමත්වීම් තවදුරටත් නොවීම ගැනයි දැන් අපේ අවධානය යොමු වී ඇත්තේ. කෙසේ නමුත්, ශ්‍රී ලංකාවේ යුද්ධය පිළිබඳව වාර්තාවන් දැන් අප පිළිගෙන අධ්‍යයනය කරන බවද ජගත් සංවිධානයේ නියෝජ්‍ය මහ ලේකම්වරයා කියා සිටියා."
    },
    {
        "content": "පාර්ලිමේන්තුව තුළ මත්කුඩු ජාවාරම්වලට සම්බන්ධ මන්ත්‍රීවරුන් සිටින බවට පසුගිය දා එක්සත් ජාතික පක්ෂ පාර්ලිමේන්තු මන්ත්‍රී මංගල සමරවීර සිදුකළ ප්‍රකාශය සම්බන්ධයෙන් ජාතික හෙළ උරුමයේ නායක පූජ්‍ය  ඕමල්පේ සෝභිත හිමියන් අද (20) විශේෂ ප්‍රකාශයක් සිදුකළා. උන්වහන්සේ සඳහන් කළේ එලෙස අදාළ ජාවාරම්වලට සම්බන්ධ මන්ත්‍රීවරුන්ගේ නම් මංගල සමරවීර මන්ත්‍රීවරයා පාර්ලිමේන්තුවට හෙළි කළ යුතු බවයි. එසේ නොකරන්නේ නම් ඔහුව අත්අඩංගුවට ගෙන ප්‍රශ්න කළ යුතු බව උන්වහන්සේ ප්‍රකාශ කළා.  මේ පෙරේදා අය වැය කාරක සභා අවස්ථා විවාදයට එක්වෙමින් එක්සත් ජාතික පක්ෂ පාර්ලිමේන්තු මන්ත්‍රී මංගල සමරවීර කියා සිටියේ පාර්ලිමේන්තුව තුළ ද මත්ද්‍රව්‍ය ව්‍යාපාරයේ නිරත පුද්ගලයින් සිටින බවයි.                               මන්ත්‍රීවරයාගේ ප්‍රකාශය සම්බන්ධයෙන් අදහස් පළ කළ ජාතික හෙළ උරුමයේ නායක පූජ්‍ය  ඕමල්පේ සෝභිත හිමියන් කියා සිටියේ මන්ත්‍රීවරයා ඒ පිළිබද තොරතුරු දන්නේ නම් වහාම හෙළි කළ යුතු බවයි. නැතහොත් මන්ත්‍රීවරයා අත්අඩංගුවට ගෙන ප්‍රශ්න කළ යුතු බව ද උන්වහන්සේ කියා සිටියා.                                               මේ දිනවල මත්කුඩු සහ එතනෝල් සම්බන්ධයෙන් සමාජය තුළ වැඩි වශයෙන් කතාබහට ලක්වනවා. පසුගිය දා රේගුව විසින් අත්අඩංගුවට ගත් කුඩු තොගය නිදහස් කරන ලෙස ලිපියක් ලබාදුන් බවට අග්‍රාමාත්‍ය සම්බන්ධීකරණ ලේකම්වරයෙකුට ද චෝදනා එල්ල වුණා. එමෙන්ම එතනෝල් මෙරටට ගෙන්වීම සම්බන්ධයෙන් සමූපකාර හා අභ්‍යන්තර වෙළද කටයුතු අමාත්‍ය ජොන්ස්ටන් ප්‍රනාන්දුට සහ පාර්ලිමේන්තු මන්ත්‍රී අරුන්දික ප්‍රනාන්දුට චෝදනා එල්ල වුණා. අද (20) කොළඹ පැවැති උත්සවයකට එක්වෙමින් අමාත්‍ය ජොන්ස්ටන් ප්‍රනාන්දු ද ඒ සම්බන්ධයෙන් අදහස් පළ කළා. අමාත්‍යවරයා සදහන් කළේ අග්‍රාමාත්‍යවරයාට සහ තමන්ට මඩ ව්‍යාපාරයක් ගෙන යන බවයි."
    },
    {
        "content": "TNA ට ජනපතිගෙන් ආරාධනයක්."
    },
    {
        "content": "2014 අය වැය වැඩි ඡන්ද 95කින් සම්මතයි."
    },
    {
        "content": "බස්නාහිර, දකුණ පළාත් සභා 28 වන දා විසුරුවා හැරෙන ලකුණු."
    },
    {
        "content": "එක්සත් ජනතා නිදහස් සන්ධානයට බලය හිමි පළාත් පාලන ආයතනවල අයවැය පරාජය කිරීම සඳහා ඡන්දය භාවිත කළ මන්ත්‍රීවරුන් දැනට දරන තනතුරුවලින්ද නෙරපා හැරීමට ශ්‍රී ලංකා නිදහස් පක්ෂය ගත් තීරණයත් සමඟ ඒ පිළිබදව විවිධ අදහස් පළ වනවා. පසුගිය දිනවල දිගින් දිගට එක්සත් ජනතා නිදහස් සන්ධානයට බලය හිමි ප්‍රාදේශීය සභා මෙන්ම නගර සභාවල ද ලබන වසර සඳහා අය වැය ඉදිරිපත් කළ අවස්ථාවලදී ඒවා පරාජයට පත් වුණා. අය වැය පරාජයට පත් කිරීම සඳහා ශ්‍රී ලංකා නිදහස් පක්ෂයේ පළාත් පාලන ආයතනවල මන්ත්‍රීවරුන් කටයුතු කළ අවස්ථාවන් ද දක්නට ලැබුණා. ඉන් අනතුරුවයි ශ්‍රී ලංකා නිදහස් පක්ෂය විසින් එම මන්ත්‍රීවරුන් දරණ තනතුරුවලින් නෙරපා හැරීමට තීරණය කළේ.  අයවැය පරාජය කිරීමට සහය දෙන මන්ත්‍රීවරුන්ට ප්‍රතික්‍රියා දැක්වීමෙන් වැළකිය යුතු බව එක්සත් ජනතා නිදහස් සන්ධානයේ හවුල්කාර පක්ෂයක් වන ප්‍රජාතන්ත්‍රවාදී වාමාංශික පෙරමුණේ නායක, අමාත්‍ය වාසුදේව නානායක්කාර ප්‍රකාශ කරනවා.  ඔහු මෙම අදහස් පළ කළේ හිරු ටී.වී ඔස්සේ පෙරේදා විකාශය වූ බලය දේශපාලන සංවාදාත්මක වැඩසටහනට එක්වෙමින්. මේ, සන්ධානයට බලය හිමි පළාත් පාලන ආයතනවල අයවැය පරාජය වීම පිළිබඳව අමාත්‍ය වාසුදේව නානායක්කාර කියා සිටියේ බහුතරයක් සන්ධානයට හිමි පළාත් පාලන ආයතනවල මෙම තත්ත්වය අනෙකුත් පක්ෂ මුහුණ දුන් තත්ත්වය සමග සැසදීමේ දී පොදු තත්ත්වයක් බවයි. කෙසේ වෙතත්, පළාත් පාලන ආයතනවල අය වැය පරාජය කිරීම සඳහා නිදහස් සන්ධාන මන්ත්‍රීවරුන් ගත් තීරණය බලය අරමුණු කරගෙන ගත් තීරණයක් බව රාජ්‍ය පරිපාලන හා ස්වදේශ කටයුතු අමාත්‍ය ඩබ්ලිව්.ඞී.ජේ. සෙනෙවිරත්න පවසනවා. හිරු ප්‍රවෘත්ති අංශය කළ විමසීමකදී අමාත්‍යවරයා සඳහන් කළේ එම තීරණය පක්ෂයට ද්‍රෝහිවීමක් බවයි."
    },
    {
        "content": "දෙමළ ජාතික සන්ධානයේ පාර්ලිමේන්තු මන්ත්‍රීවරුන් සහ උතුර, නැගෙනහිර පළාත් සභා නියෝජනය කරන මන්ත්‍රීවරුන්ගේ හමුවක් පළමු වරට ලබන අඟහරුවාදා පැවැත්වෙනවා. ඒ, වව්නියාව නගර සභා ශාලාවේදියි. උතුර සහ නැගෙනහිර පළාත් දෙකෙහිම දෙමළ ජාතික සන්ධානය නියෝජනය කරන පාර්ලිමේන්තු මන්ත්‍රීවරුන් සංඛ්‍යාව 13ක්. ඊට පළාත් සභාව නියෝජනය කරන මන්ත්‍රීවරුන් 30 දෙනෙක් ද ඇතුළත්. ඔවුන් සියලූදෙනාගේ සහභාගීත්වයෙන් මෙම රැස්වීම පැවැත්වෙන බවයි එම පක්ෂයේ ආරංචි මාර්ග සදහන් කළේ. මෙහිදී දෙමළ ජාතික සන්ධානයේ ලබන වසරේ වැඩපිළිවෙළ සම්බන්ධයෙන් සාකච්ඡා කරනු ඇති. මීට අමතරව ලබන වසරේ ඉන්දීය සංචාරය සඳහා එක්වන නියෝජිත කණ්ඩායම පිළිබදව ද මෙහිදී අවධානය යොමු වනු ඇති බවයි දෙමළ ජාතික සන්ධාන ආරංචි මාර්ග සදහන් කළේ. බොහෝවිට එම නියෝජිත කණ්ඩායමේ ප්‍රධානියා ලෙස උතුර පළාත් සභාවේ ප්‍රධාන අමාත්‍ය සී.වී. විග්නේෂ්වරන් කටයුතු කරනු ඇති."
    },
    {
        "content": "එජාප 55 වන මහා සම්මේලනය සිරිකොතදී ඇරඹේ. එක්සත් ජාතික පක්ෂ සම්මේලනය අද."
    },
    {
        "content": "රටේ ඇති වී තිබෙන සාමකාමී තත්ත්වයත් සමඟ අද වන විට ශ්‍රී ලංකාවේ  ඕනෑම තැනක නිදහසේ සැරිසැරීමට අවස්ථාව උදා වී තිබෙනවා. එයට කදිම නිදසුනක් අපගේ කැමරා කාචයට හසු වුණේ අද (21) උදෑසන කොළඹ විහාරමහාදේවි උද්‍යානයේ පැමිණ සිටි විදේශිකයන් යුවළකගෙන්. ඔවුන් මේ කියා පාන්නේ ශ්‍රී ලංකාවේ ඇති නිදහස් සාමකාමී පරිසරය නොවේද?"
    },
    {
        "content": "අනවසර ලෙස විදුලි වැටවල් ඉදිකරන පුද්ගලයන්ට එරෙහිව දැඩිව නීතිය ක්‍රියාත්මක කරන බව වනජීවි සම්පත් සංරක්ෂණ අමාත්‍ය විජිත් විජයමුනි සොයිසා පවසනවා. හිරු ප්‍රවෘත්ති අංශය සිදුකළ විමසීමකදී අමාත්‍යවරයා කියා සිටියේ මේ සම්බන්ධයෙන් වනජීවි අධ්‍යක්ෂ ජනරාල්වරයා වෙත අදාළ උපදෙස් ලබාදී ඇති බවයි. අම්පාර - වලතාපිටිය - බුද්ධංගල ප්‍රදේශයේ සැරිසැරූ සද්දන්ත දළ ඇතෙකු ද කුඹුරක මියගොස් සිටියදී පසුගිය 16 වැනිදා සොයා ගැනුණා. මීට පෙර අනවසර විදුලි රැහැන් හේතුවෙන් වන සතුන් මියගිය අවස්ථාවන් නිරන්තරයෙන් වාර්තා වූ බවයි අමාත්‍යවරයා පෙන්වා දෙන්නේ."
    },
    {
        "content": "ඉන්දු - ශ්‍රී ලංකා ධීවර ගැටළුවට විසඳුම් සෙවීම සඳහා විශේෂ සාකච්ඡාවක් මේ මස අගභාගයේදී ඉන්දියාවේදී පැවැත්වීමට නියමිතයි. තමිල්නාඩු මහඇමතිනි ජයලලිතා ජයරාම්ගේ විශේෂ නියෝජිතයෙකු හරහා ලැබුණු ආරාධනාවක් මත මෙරට ධීවර අමාත්‍යාංශයේ බලධාරින් සහ ධීවර සමිති නියෝජිතයින් එම සාකච්ඡාවට සහභාගිවීමට නියමිතයි. හිරු ප්‍රවෘත්ති අංශයට අදහස් දක්වමින් ධීවර නියෝජ්‍ය අමාත්‍ය සරත් කුමාර ගුණරත්න සඳහන් කළේ එම සාකච්ඡාවේදී ඉන්දීය ධීවරයින් මෙරට මුහුදු සීමාව උල්ලංඝනය කර සිදුකරන ධීවර කටයුතු සම්බන්ධයෙන් ඉන්දීය නියෝජිතයින්ගේ අවධානයට යොමුකරන බවයි.  කෙසේ වෙතත්, ඉන්දියාවේදී පැවැත්වීමට නියමිත මෙම සාකච්ඡාව සම්බන්ධයෙන් පවතින සූදානම සම්බන්ධයෙන් සමස්ත ලංකා පොදු ධීවර සම්මේලනයෙන් ද හිරු ප්‍රවෘත්ති අංශය විමසීමක් කළා. එහි ජාතික සංවිධායක රත්න ගමගේ ප්‍රකාශ කලේ එවැනි සාකච්ඡාවක් සම්බන්ධයෙන් අමාත්‍යාංශ මට්ටමින් නිල වශයෙන් මෙතෙක් දැනුම් දී නොමැති බවයි. මේ අතර, ඉන්දියානු අත්අඩංගුවේ සිටින මෙරට ධීවරයින් 59 දෙනෙකුට තමිල්නාඩු - රාමනාදපුරම් අධිකරණය ලබන 30 වැනිදා දක්වා තවදුරටත් රක්ෂිත බන්ධනාගාර ගත කර ඇති බව ඉන්දීය මාධ්‍ය වාර්තා කළා. ශ්‍රී ලංකාවේ අත්අඩංගුවේ සිටින ඉන්දීය ධීවරයින් වහා නිදහස් කරන ලෙස බලකරමින් ඉන්දියාවේ ඞී.එම්.කේ පක්ෂය ඊයේ එක්දින උපවාසයක නිරත වුණා."
    },
    {
        "content": "පරිභෝජනයට නුසුදුසු ආහාර අලෙවි කරන ස්ථාන සම්බන්ධයෙන් මහජනතාවට තොරතුරු ලබාදීමට විශේෂ දුරකථන අංකයක් වෙන් කර ඇති බව කොළඹ මහ නගර සභාවේ ජන සෞඛ්‍ය දෙපාර්තමේන්තුව පවසනවා. 0112 67 61 61 දුරකථන අංකය ඇමතීමෙන් මෙම තොරතුරු ලබාදිය හැකි අතර ඒ පිළිබඳව ක්‍ෂණිකව ක්‍රියාත්මක වීම සඳහා විශේෂ වැටලීම් කණ්ඩායමක් සූදානමින් සිටින බවයි කොළඹ නගර සභාවේ ප්‍රධාන වෛද්‍ය නිලධාරි ප්‍රදීප් කාරියවසම් සඳහන් කළේ.   මේ අතර, කොළඹ නගර සභාවේ ජන සෞඛ්‍ය දෙපාර්තමේන්තුව විසින් වටලනු ලැබූ පිටකොටුවේ පිහිටි මහල් 4 කින් යුත් කල් ඉකුත් වූ ආහාර ගබඩාව තවදුරටත් පරීක්ෂාවට ලක් කිරීමට නියමිතව තිබෙනවා. ඊයේ දිනයේ සිදුකළ පරීක්ෂා කිරීම්වලදී වෙළඳ නාම 25 කට පමණ අයත් ටින් කරන ලද ආහාර ද්‍රව්‍ය, පළතුරු යුෂ, ඇතුලූ වියලි ආහාර වර්ග දස දහසක් පමණ  සොයාගෙන තිබුණා. මීට පෙර අවස්ථා කිහිපයකදී කල් ඉකුත් වූ කිරිපිටි, කුකුළු මස්, අර්තාපල්, මිරිස්කුඩු, ලූණු ඇතුළු කල් ඉකුත් වූ භාණ්ඩ රැසක් දිවයිනේ ප්‍රදේශ කිහිපයකින් සොයා ගනු ලැබුවා. මෙම තත්ත්වය සැලකිල්ලට ගෙන ලබන සතියේ සිට ආහාර ගබඩා කෙරෙන ස්ථාන සහ නිෂ්පාදනය කර බෙදා හරින ස්ථාන පරීක්ෂා කිරීමේ විශේෂ වැඩපිළිවෙලක් ක්‍රියාත්මක කිරීමට සෞඛ්‍ය අමාත්‍යාංශය ද තීරණය කර තිබෙනවා."
    },
    {
        "content": "ආණ්ඩු බලය ලබාගැනීම සඳහා ලබන මාසයේ පාරට බසින බව එක්සත් ජාතික පක්ෂ නායකත්ව මණ්ඩලයේ සභාපති, පාර්ලිමේන්තු මන්ත්‍රී කරූ ජයසූරිය පවසනවා. සිරිකොත පක්ෂ මූලස්ථානයේදී ඊයේ (21) පැවති එක්සත් ජාතික පක්ෂ 55 වන වාර්ෂික මහ සම්මේලනයට එක්වෙමිනුයි මන්ත්‍රීවරයා මේ බව සඳහන් කළේ. මෙම සම්මේලනයේදී නායකත්ව මණ්ඩල යාන්ත්‍රණය අනුමත කිරීම, විධායක ජනාධිපති ධුරය අහෝසි කිරීම, ජීවන බර සැහැල්ලූ කිරීම සහ ජනතාවට සහන සලසන ආණ්ඩුවක් බිහිකිරීම සඳහා එක හඬකින් කතා කිරීම යන යෝජනා හතර සම්මත කිරීම සිදුවූයේ ඒකමතිකවයි."
    },
    {
        "content": "2014 වසර සඳහා වූ අයවැය තෙවන වර කියවීම වැඩි ඡන්ද 95 කින් මීට සුළු මොහොතකට පෙර පාර්ලිමේන්තුවේදී සම්මත වුණා. ඊට පක්ෂව ඡන්ද 155 ක් ලැබුණු අතර විපක්ෂව ලැබුණේ ඡන්ද 60 ක් පමණයි."
    },
    {
        "content": "සුඩානයේ සිටින ශ්‍රී ලාංකික ශ්‍රමිකයන් කඩිනමින් මෙරටට ගෙන්වා ගැනීමට කටයුතු කරන බව විදේශ සේවා නියුක්ති කාර්යාංශය පවසනවා. එහි නියෝජ්‍ය සාමාන්‍යාධිකාරී මංගල රන්දෙණිය සඳහන් කළේ දකුණු සුඩානයේ ඇතිවී තිබෙන යුදමය වාතාවරණය හේතුවෙන් නැවත දැනුම් දෙන තුරු සුඩානයට ශ්‍රී ලාංකික ශ්‍රමිකයන් යැවීම නවතා දැමීමටද විදේශ සේවා නියුක්ති කාර්යාංශය තීරණය කර ඇති බවයි. දැනට සුඩානයේ ශ්‍රී ලාංකික ශ්‍රමිකයන් 70 ත් 75 ත් අතර ප්‍රමාණයක් සේවය කරන අතර ඔවුන් ඊජිප්තු තානාපති කාර්යාලය හරහා යළි ගෙන්වා ගැනීමට කටයුතු කරන බවයි විදේශ සේවා නියුක්ති කාර්යාංශයේ නියෝජ්‍ය සාමාන්‍යාධිකාරිවරයා තවදුරටත් කියා සිටියේ."
    },
    {
        "content": "අත්බෝම්බයක් ප්‍රහාරයක් එල්ල කර පොලිස් ආරක්ෂක සහායෙකු ජීවිතක්ෂයට පත්කර තවත්  පොලිස් නිලධාරීන් තුන්දෙනෙකුට තුවාල සිදුකිරීමේ චෝදනාවට වරදකරු වූ චූදිතයන් 4 දෙනෙකුට අද (20) මරණ දඬුවම නියම කෙරුණා. ඒ, මොණරාගල මහාධිකරණයේ දී ඊට අදාළ නඩුව කැදවූ අවස්ථාවේදියි. 2002 වසරේ ජුනි මස 14 වන දින බඩල්කුඹුර - බුත්තල - වෙහෙරගොඩ ප්‍රදේශයේ දී පොලිස් නිලධාරීන් කණ්ඩායමකට අත්බෝම්බ ප්‍රහාරයක් එල්ල කර ඔවුන් ඝාතනයට ලක් කිරීමේ සිද්ධිය සම්බන්ධයෙනුයි මෙලෙස මරණ දඬුවම නියම කෙරුණේ. මෙලෙස මරණ දඩුවම නියම වී ඇත්තේ අලංකාර දේවගේ ප්‍රසන්න දිසානායක, අලංකාර දේවගේ රොෂාන් දිසානායක, කෝනාර මුදියන්සෙලාගේ හේමන්ත ධම්මික කුමාර නොහොත් රවී නැමැත්තාට සහ චමින්ද පුෂ්පකුමාර නොහොත් පැට්ටා යන පුද්ගලයන්ටයි."
    },
    {
        "content": "ඇෆ්ගනිස්ථානය සහ පාකිස්ථානයේ සිට ඉන්දියාව හරහා ශ්‍රී ලංකාවට මහාපරිමාණ වශයෙන් හෙරොයින් මත්ද්‍රව්‍ය ප්‍රවාහනය කිරීමේ ජාවාරමක් ඉන්දීය බලධාරින් විසින් හෙළිදරව් කර ගෙන තිබෙනවා. නවදිල්ලි පොලිසියේ විශේෂ ඒකකයක් මගින් මෙලෙස ශ්‍රී ලංකාවට ප්‍රවාහනය කිරීමට නිරතව තිබූ හෙරොයින් කිලෝග්‍රෑම් 9 ක් අත්අඩංගුවට ගැනීමෙන් පසුවයි ඒ පිළිබඳ තොරතුරු හෙළි වී ඇත්තේ. මත්කුඩු ජාවාරමේ ඉන්දීය පාර්ශවකරුවන් තුන් දෙනෙකු ද දිල්ලි පොලිසිය මගින් අත්අඩංගුවට ගනු ලැබුවා. ඉන් එක් අයෙකු ආන්ද්‍ර ප්‍රදේශ් ප්‍රාන්තයේ පදිංචිකරුවෙකු වන අතර අනෙක් දෙදෙනා නවදිල්ලියේ වැසියන්.  මෙම මහා පරිමාණ මත්කුඩු ජාවාරමේ මුල් පියවර ඇරඹෙන්නේ ඇෆ්ගනිස්ථානයෙන් සහ පාකිස්ථානයෙන්. එහිදී එම මත්ද්‍රව්‍ය පන්ජාබ් දේශසීමාව හරහා මහාමාර්ග සහ දුම්රිය මාර්ග ඔස්සේ දිල්ලියට රැගෙන එනු ලබනවා. ඇෆ්ගන් සීක් ජාතිකයන් පිරිසක් ඊට සම්බන්ධ බවයි සැලකෙන්නේ.  එතැන් සිට ඉන්දියාවේ දකුණුදිගට ප්‍රවාහනය කෙරෙන හෙරොයින් මත්ද්‍රව්‍ය ශ්‍රී ලාංකික පාර්ශවකරුවන් වෙත ලබාදෙන බව දිල්ලි පොලිසියේ විශේෂ ඒකකයේ නියෝජ්‍ය කොමසාරිස් සංජීව් කුමාර් යාදව් ප්‍රකාශ කළා. ලද තොරතුරකට අනුව පසුගිය බදාදා මෙම මත්ද්‍රව්‍ය ජාලයේ ප්‍රධාන පුරුකක් වන රෙඞ්ඩි නමැත්තා අත්අඩංගුවට ගෙන ඇත්තේ මත්ද්‍රව්‍ය කිලෝග්‍රෑම් 3 ක් ද සමඟයි. දෙසැම්බර් මාසය තුළ පමණක් තමන්ට මහා පරිමාණ හෙරොයින් තොග දෙකක් ලැබුණු බව ද ඔහු හෙළිදරව් කර තිබෙනවා. මිස්ටර් සිං ලෙස හඳුන්වන සීක් ජාතිකයෙකු සහ අරුන් නමැති දෙමළ ජාතිකයෙකු එම මත්ද්‍රව්‍ය තොග එවූ බව ඔහු පැවසීයැයි දිල්ලි පොලිස් නියෝජ්‍ය කොමසාරිස්වරයා සඳහන් කළා. මොවුන් දෙදෙනාම දිල්ලි වැසියන්.  මොවුන්ගෙන් ලද තොරතුරු අනුව, ඇෆ්ගන් සීක් ජාතිකයන් දෙදෙනෙකු සහ තවත් හෙරොයින් කිලෝග්‍රෑම් 6 ක් සොයා ගැනීමට හැකිව තිබෙනවා. කුවේට සහ තවත් ඇෆ්ගනිස්ථාන ජාතිකයන් මෙන්ම, දෙමළ හා තෙළඟු ඉන්දියානුවන් පිරිසක් ද ජාලයට සම්බන්ධ බව හෙළිදරව් වී ඇති කරුණක්. ශ්‍රී ලාංකික පාර්ශවකරුවන්ට මත්ද්‍රව්‍ය තොග ලබාදී ඇත්තේ දකුණු ඉන්දියාවේදීයි. දිල්ලි පොලිසිය හෙළිදරව් කරගෙන ඇති පරිදි පසුගිය කාලය තුළ මේ ආකාරයෙන් මෙම ජාලය හරහා ශ්‍රී ලංකාවට එවා ඇති හෙරොයින් මත්ද්‍රව්‍ය ප්‍රමාණය කිලෝග්‍රෑම් 125 ක්.  ජාත්‍යන්තර මත්ද්‍රව්‍ය ජාවාරමේ හුවමාරු මධ්‍යස්ථානයක් ලෙස ශ්‍රී ලංකාව යොදාගන්නේද යන්න පිළිබඳව පරීක්ෂණ මේ වනවිට ආරම්භ කර ඇති බව ශ්‍රී ලංකා පොලීසිය ද පසුගියදා ප්‍රකාශ කළා. ශ්‍රී ලංකාව හරහා හෙරොයින් ඇතුලූ මත්ද්‍රව්‍ය බෙදාහැරීමේ ජාලය මේ වනවිට අඩපණ කර ඇති බවයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ කියා සිටියේ.   පසුගිය කාලයේ දකුණු ආසියාවෙන් හමුවූ විශාලතම හෙරොයින් තොගය කන්ටේනර් දෙකක තිබී රේගුව විසින් සොයා ගත් අතර, ශ්‍රී ලංකාවේ දකුණු පළාතෙන් හමුවූ විශාලතම මත්ද්‍රව්‍ය තොගය සොයා ගත්තේ හික්කඩුව ප්‍රදේශයෙන්."
    },
    {
        "content": "බස්නාහිර සහ දකුණු පළාත් සභා ඡන්ද විමසීමට අදාළව මැතිවරණ රාජකාරිවල නිරත වන රජයේ නිලධාරින්ගේ සංගණන කටයුතු මැතිවරණ මහලේකම් කාර්යාලය ආරම්භ කර තිබෙනවා. එහි ප්‍රකාශකයෙකු සඳහන් කළේ නිලධාරින් සංගණනයට අදාළ ලිපි මැතිවරණ කොමසාරිස්වරයා විසින් සියලූම රාජ්‍ය අමාත්‍යාංශ, දෙපාර්තමේන්තු, සංස්ථා සහ මණ්ඩලවල ප්‍රධානීන් වෙත යවා ඇති බවයි. බස්නාහිර හා දකුණු පළාත් සභා මේ මස අවසානයේ විසුරුවා හැරීමටයි රජය සැලසුම් කර ඇත්තේ. ඊට අදාළව රාජකාරි කටයුතු සඳහා නිලධාරින් සංගණනය ආරම්භ කර තිබෙනවා."
    },
    {
        "content": "ඉන්දු - ලංකා ධීවර ගැටලූවට සාමකාමී විසඳුමක් ලබා ගත නොහැකි වුවහොත්, ආක්‍රමණශීලිව සිය ගණනින් පැමිණෙන ඉන්දීය ධීවර යාත්‍රා සියල්ල අත්අඩංගුවට ගැනීමට රජය සූදානම් බව ධීවර නියෝජ්‍ය අමාත්‍ය සරත් කුමාර ගුණරත්න පවසනවා. ශ්‍රී ලංකා මුහුදු තීරයේ මත්ස්‍ය සම්පත ඉන්දීය ධීවර යාත්‍රා මගින් කොල්ලකෑම එළිපිටම සිදුවන්නක්. වරකට යාත්‍රා හාර පන්සියයකින් සමන්විත ඉන්දීය යාත්‍රා මෙලෙස ශ්‍රී ලංකා මුහුදු තීරයට පැමිණෙන අතර, ඉන් අත්අඩංගුවට ගැනීමට හැකිවන්නේ යාත්‍රා කිහිපයක් පමණයි. එම යාත්‍රා සියල්ල අත්අඩංගුවට ගැනීමට නම් දැවැන්ත මෙහෙයුමක් දියත් කළ යුතුයි. ඒ සඳහා නීතිපති දෙපාර්තමේන්තුවේ උපදෙස් පතා ඇති බව ද ධීවර නියෝජ්‍ය අමාත්‍ය සරත් කුමාර ගුණරත්න ප්‍රකාශ කළා.  මේ වනවිට ශ්‍රී ලාංකික ධීවරයන් 120 දෙනෙකු සහ යාත්‍රා 40 ක් ඉන්දියාව විසින් රඳවාගෙන සිටිනවා. පසුගිය කාලය තුළ අත්අඩංගුවට ගැනුණු ඉන්දීය ධීවර යාත්‍රා සංඛ්‍යාව 115 ක් වන අතර, ඒවායේ සිටි ධීවරයින් ගණන 426 ක්. මෙරට අත්අඩංගුවේ පසුවන ඉන්දීය ධිවරයින් නිදහස් කර ගන්නා ලෙස ඉල්ලමින් දකුණු ඉන්දියාවේ විරෝධතා අඛන්ඩව ක්‍රියාත්මකයි. තමිල්නාඩු නාගපට්ටිනම් ප්‍රදේශයේ ධීවරයන් පිරිසක් අදත් එවැනි විරෝධතාවක නිරත වනවා. විශේෂයෙන් ඉන්දියාවේ බන්ධනාගාර ගතව සිටින ශ්‍රී ලාංකික ධීවරයන් දැඩි දුෂ්කරතාවන්ට මුහුණ දෙන බව සඳහන්. ඔවුන්ට මූලික පහසුකම් ලබාදීම සඳහා ලක් රජය විසින් ඉන්දියාවට රුපියල් හාරලක්ෂ 57,000 ක මුදලක් ලබාදී තිබෙනවා. කෙසේ නමුත්, අර්බුදය සාමකාමීව විසඳා ගැනීම සඳහා රාජ්‍ය තාන්ත්‍රික ක්‍රියාමාර්ග තවදුරටත් ක්‍රියාත්මක බවයි ධීවර නියෝජ්‍ය අමාත්‍ය සරත් කුමාර ගුණරත්න සඳහන් කළේ."
    },
    {
        "content": "රාජ්‍ය ආයතන වෙත ණය පදනම මත ලබාදී ඇති ඉන්ධන සඳහා ගාස්තු ගෙවීමට මාස දෙකක කාලයක් ලබාදෙන බව ලංකා ඛනිඡ තෙල් නීතිගත සංස්ථාව පවසනවා. එහි සභාපති එස්.අමරසේකර හිරු ප්‍රවෘත්ති අංශයට ප්‍රකාශ කළේ එලෙස අදාළ ගෙවීම් සිදුකිරීමට අපොහොසත් වන ආයතනවලට තෙල් සැපයුම නතර කිරිමට සිදුවන බවයි. ලංකා විදුලිබල මණ්ඩලය, දුම්රිය සේවය, ගමනාගමන මණ්ඩලය ඇතුළු රාජ්‍ය ආයතනවලින් ඛනිජ තෙල් සංස්ථාවට අයවිය යුතු මුළුමුදල රුපියල් බිලියන 108 කට ආසන්නයි."
    },
    {
        "content": "ජනාධිපති මහින්ද රාජපක්ෂ මහතා කළ ආරාධනය පිළිගැනීමට සූදානම් බව දෙමළ ජාතික සන්ධානය පවසනවා. එහි නායක ආර්.සම්බන්ධන් හිරු ප්‍රවෘත්ති අංශය සිදුකළ විමසීමකදී සඳහන් කළේ රජය සහ තමන් අතර පැවැත්වූ සාකච්ඡාවලදී ඇති වූ එකඟතාවයන් සහ උගත් පාඩම් හා ප්‍රතිසන්ධාන කමිටු වාර්තාවේ නිර්දේශ ක්‍රියාත්මක කිරීම පදනම් කර ගනිමින් එම ආරාධනය පිළිගැනීමට තමන් සූදානම් බවයි.   ලබන වසරේ අයවැයට අදාළව අවසන් ඡන්ද විමසීම පැවති සිකුරාදා දිනයේ මුදල් අමාත්‍යාංශ වැය ශීර්ෂයේ පිළිතුරු කතාව සිදුකරමින් ජනාධිපතිවරයා සාමය, සංහිඳියාව සහ සංවර්ධනය වෙනුවෙන් එක්වන්නැයි දෙමළ ජාතික සන්ධානයට ආරාධනා කළා. මෙහිදී ජනාධිපති මහින්ද රාජපක්ෂ මහතා සඳහන් කළේ සියලූ පාර්ශව එක්ව මතු පරපුර වෙනුවෙන් අභිමානවත් විසඳුමක් සෙවිය යුතු බවයි."
    },
    {
        "content": "රත්නපුර - අංගම්මන ප්‍රදේශයේ අඩි 30කට ආසන්න ගැඹුරු තට්ටු පතලක් කඩා වැටීමෙන් එහි සේවකයන් දෙදෙනෙකු ජීවිතක්ෂයට පත්වී තිබෙනවා.  ඊයේ පස්වරුවේ මෙම පතල කඩා වැටුණු අතර අනතුර සිදුවන අවස්ථාවේදී එහි සේවකයන් 6 දෙනෙකු අඩි 30 ක් පමණ ගැඹුරු පතලේ සේවය කර ඇති බවයි පොලීසිය සඳහන් කළේ. පතල කඩා වැටීමත් සමග  සේවකයන් 4 දෙනෙකු ඉන් පිටතට පැමිණ තිබෙනවා. සෙසු පුද්ගලයන් දෙදෙනා වෙනත් දෝණාවක සිටි බැවින් ඔවුන්ට කඩිනමින් ඉන් පිටතට පැමිණීමට නොහැකිවීමෙන් ඔවුන් එහි සිරවී සිටි බවයි ප්‍රදේශයේ හිරු වාර්තාකරු සඳහන් කළේ.   පතල කඩා වැටීමත් සමග එහි සිරවුණු පුද්ගලයන් සෙවීමේ කටයුතු ආරම්භ වූයේ ප්‍රදේශවාසීන්ගේ සහ පොලීසියේ මැදිහත්වීමෙන්. කෙසේ වෙතත් අද අලූයම් කාලයේදී ඔවුන්ගේ සිරුරු සොයගෙන ඇති අතර මේ වනවිට මියගිය පුද්ගලයන්ගේ මෘත ශරීර රත්නපුර රෝහලේ තබා ඇති බවයි පොලීසිය සඳහන් කළේ. මෙලෙස පතල කඩාවැටීමෙන් මියගොස් ඇත්තේ ඇලපාත සහ ලෙල්ලූපිටිය ප්‍රදේශයේ පදිංචිකරුවන් දෙදෙනෙක්. මැණික් පතල සකසන අවස්ථාවේ ඒ තුළට පැරණි මැණික් පතලක ජල මාර්ගයක් සම්බන්ධවීමෙන් මෙම අනතුර සිදුවී ඇති බවයි වාර්තා වන්නේ. ඉන් අනතුරුව ජල පහර එම පතලට ගලා ඒම නිසා පස් තට්ටු කඩා වැටී තිබෙනවා.      Update : Monday, 23 December 2013 - 7:45 ---------------------------------------------------------- මැණික් පතලක් කඩා වැටී පුද්ගලයන් දෙදෙනෙකු සිර වෙයි. Sunday, 22 December 2013 - 18:45 රත්නපුර - අංගම්මන ප්‍රදේශයේ අද (22) පස්වරුවේ මැණික් පතලක් කඩා වැටීමෙන් එහි සේවය කරමින් සිටි පුද්ගලයන් දෙදෙනෙකු සිර වී ඇති බව පොලීසිය පවසනවා."
    },
    {
        "content": "කොළඹ - කටුනායක අධිවේගී මාර්ගය ගමනාගමනය සඳහා විවෘත කර මාස දෙකක් ගතවීමටත් පෙර රුපියල් මිලියන 200 කට අධික ආදායමක් ලබා ඇති බව මාර්ග සංවර්ධන අධිකාරිය පවසනවා. එම අධිකාරියේ මාර්ග මෙහෙයුම් හා අධීක්ෂණ අංශයේ නියෝජ්‍ය අධ්‍යක්ෂ ආර්.එ.ඞී.කහටපිටිය හිරු ප්‍රවෘත්ති අංශයට සඳහන් කළේ පසුගිය මාසයේ අග භාගයේ සිට මේ දක්වා කාලය තුළ වැඩි වශයෙන් වාහන ගමනාගමනයක් සිදුවී ඇති බවයි. පසුගිය ඔක්තෝම්බර් මස 27 කොළඹ - කටුනායක අධිවේගී මාර්ගය ගමනාගමනය සඳහා ජනතාවට විවෘත කෙරුණා. නියෝජ්‍ය අධ්‍යක්ෂ ආර්.ඒ.ඞී. කහටපිටිය වැඩිදුරටත් කියා සිටියේ දක්ෂිණ අධිවේගී මාර්ගයට වඩා කොළඹ - කටුනායක අධිවේගී මාර්ගයේ වාහන ගමනාගමනය සිදුවන බවයි."
    },
    {
        "content": "අයවැය දෙවරක් පරාජයට පත්වී ඇති පළාත් පාලන ආයතනවලට කොමසාරිස්වරයෙකු පත් කිරීමට ආණ්ඩුව සූදානම් වන බවට ජනතා විමුක්ති පෙරමුණ චෝදනා කරනවා. එම පෙරමුණේ පාර්ලිමේන්තු මන්ත්‍රී අනුර කුමාර දිසානායක කොළඹ අද පැවති මාධ්‍ය හමුවකට එක්වෙමින් ආණ්ඩුවට අවධාරණය කර සිටියේ  පළාත්පාලන කොමසාරිස්වරයෙකු වෙනුවට අදාළ පළාත් පාලන ආයතනයේ බහුතර මන්ත්‍රීවරුන්ගේ කැමැත්තකින් සභාපතිවරයා තෝරාගත යුතු බවයි."
    },
    {
        "content": "එක්සත් ජනතා නිදහස් සන්ධානයට බලය හිමි ඉඹුල්පේ ප්‍රාදේශීය සභාවේ ලබන වසර සඳහා වන අයවැය දෙවන වරටත් වැඩි ඡන්ද 4 කින් අද පරාජයට පත්වුණා. එය පළමු වර ඡන්ද විමසීමේදී විරුද්ධව ලද ඡන්ද ගණනට වඩා ඡන්ද 3 ක වැඩිවීමක්. අද පැවති ඡන්ද විමසීමේදී අයවැයට පක්ෂව ඡන්ද දෙකක් ලැබුණු අතර විපක්ෂව ඡන්ද 9 ක් ලැබී තිබෙනවා. ප්‍රාදේශිය සභාවේ සභාපති ඉන්දු ගුණතිලකගේ ප්‍රධානත්වයෙන් අයවැය දෙවන වර ඡන්ද විමසීම සඳහා අද පෙරවරුවේ රැස්වුණා. එහිදී අයවැයට පක්ෂව ප්‍රාදේශීය සභාවේ සභාපතිවරයා සමග ආණ්ඩු පක්ෂයේ මන්ත්‍රීවරයෙකු ඡන්දය ප්‍රකාශ කර තිබෙනවා. ප්‍රාදේශීය සභාවේ උප සභාපතිවරයා ඇතුලූ තවත් ආණ්ඩු පක්ෂ මන්ත්‍රීවරුන් 6 දෙනෙකු එක්සත් ජාතික පක්ෂ මන්ත්‍රීවරුන් තුන්දෙනෙකු සමග අයවැයට විපක්ෂව ඡන්දය ප්‍රකාශ කළා. පසුගිය වර අයවැයට පක්ෂව ඡුන්දය දුන් ආණ්ඩු පක්ෂ මන්ත්‍රීවරයෙකු වන ඉන්දික රෝහණ ජයමාන්න සභාපතිවරයාගේ මේසය මත තිබූ ලිපි ගොනුවක්ද රැගෙන පළාගොස් තිබෙනවා. ඒ, තමන් ඉදිරිපත් කළ යෝජනාවක් සාකච්ඡාවට නොගත් බවට විරෝධය පළ කරමින්.  පසුගියවර ඡන්ද විමසන අවස්ථාවේදී විපක්ෂ නායක ඇන්ටන් ලසන්ත කුරේ මෙවර ඡන්දය දීමෙන් වැළකී සිටියා. එමෙන්ම මාවනැල්ල ප්‍රාදේශිය සභාවේ ලබන වසර සඳහා අයවැය අද ඒකඡන්දයෙන් සම්මත වුණා. සන්ධානයට බලය හිමි මෙම ප්‍රාදේශීය සභාවේ සන්ධාන මන්ත්‍රීවරුන් 13 දෙනෙකු සහ එක්සත් ජාතික පක්ෂ මන්ත්‍රීවරුන් 9 දෙනෙකු සිටිනවා. එක්සත් ජනතා නිදහස් සන්ධානයට බලය හිමි පළාත් පාලන ආයතන 16 ක මේ වනවිට අයවැය පරාජයට පත්ව තිබෙනවා."
    },
    {
        "content": "කාන්තා අයිතීන් රැකදීමේදී සමාජ අයිතීන් සුරැකෙන බව ජනාධිපති මහින්ද රාජපක්ෂ මහතා පවසනවා.ජනාධිපතිවරයා පෙන්වා දෙන්නේ, මව ප්‍රමුඛ කරගත් පවුල් සංස්ථාව ශක්තිමත් කිරීමට කටයුතු කළ යුතු බවයි.සංඝමිත්තා සැමරුම් ජාතික උත්සවය අමතමින් ජනාධිපතිවරයා මේ බව සදහන් කළා.  අතිපූජ්‍ය බද්දේගම ශ්‍රී විමලවංශාලංකාභිදාන නාහිමිපාණන් වහන්සේගේ ඡන්ම ශත සංවත්සර උත්සවය ජනාධිපතිවරයාගේ සහභාගිත්වයෙන් අද මරදාන ශ්‍රී ලංකා මහා පිරිවෙන් විහාරස්ථානයේදී පැවැත්වුණා.මේ අවස්ථාවට අධ්‍යාපන අමාත්‍ය බන්දුල ගුණවර්ධන, කොළඹ දිස්ත්‍රික් එක්සත් ජනතා නිදහස් සන්ධාන පාර්ලිමේන්තු මන්ත්‍රී ආර්. දුමින්ද සිල්වා යන මහත්වරුන්ද සහභාගි වුණා.මෙහිදී අතිපූජ්‍ය බද්දේගම ශ්‍රී විමලවංශාලංකාභිදාන නාහිමිපාණන් වහන්සේගේ නමින් ඉදිකර තිබූ ධර්ම මන්දිරය ද ජනාධිපතිවරයා අතින් විවෘත කෙරුණා.පසුව බස්නාහිර පළාතේ ප්‍රධාන සංඝනායක ආචාර්ය පූජ්‍ය නාගොඩ අමරවංශ නායක හිමිපාණන් වහන්සේට අක්තපත්‍ර පිළිගැන්වීමේ අවස්ථාවටද ජනාධිපතිවරයා සහභාගි වුණා. එම අවස්ථාවේ ඡායාරූප පෙළක් පහතින්"
    },
    {
        "content": "දෙහිවල සත්වෝද්‍යානයේ ඇනකොන්ඩාවන් දෙදෙනෙකු අතර සටනකින් පසු ගැහැණු ඇනකොන්ඩාවා විසින් පිරිමි ඇනකොන්ඩාවා ගිල දමා තිබෙනවා. මෙම ඇනකොන්ඩා ගැහැණු සතාගේ දිග අඩි පහළොවහමාරක් වන අතර පිරිමි ඇනකොන්ඩාගේ දිග අඩි 12 ක්. ගොදුර ගිලදැමීම හේතුවෙන් ගැහැණු සතාගේ ජීවිතයද අනතුරේ පවතින බව පශු වෛද්‍යවරුන් පවසනවා. මෙහි සියළු රූපරාමු හිරු ටීවී රාත්‍රි 7 ප්‍රධාන ප්‍රවෘත්ති විකාශයෙන් බලාගැනීමට හැකියාව පවතිනවා."
    },
    {
        "content": "පාර්ලිමේන්තුවේදී හෙට (20) පැවැත්වෙන අයවැය තුන්වන වර කියවීමේ ඡන්ද විමසීමට අදාළව හැකි නම් රහස් ඡන්දයක් පවත්වන ලෙසට ජනතා විමුක්ති පෙරමුණ අද (19) රජයට යළිත් අභියෝග කළා. එම පක්ෂයේ මධ්‍යම කාරක සභික පාර්ලිමේන්තු මන්ත්‍රී අනුර කුමාර දිසානායක මෙම අභියෝගය සිදුකළේ කොළඹ පැවති මාධ්‍ය හමුවකට එක්වෙමින්. එහිදී ඔහු කියා සිටියේ ඒ සඳහා අවශ්‍ය නම් ආණ්ඩුවට හැකියාවද පවතින බවයි."
    },
    {
        "content": "පළාත් පාලන ආයතන තුළ මතුව තිබෙන ගැටළු ශ්‍රී ලංකා නිදහස් පක්ෂයේ අර්බුදයක් නොව තනතුරු සම්බන්ධයෙන් උද්ගතව ඇති ප්‍රශ්නයක් බව ජනාධිපති මහින්ද රාජපක්ෂ මහතා පවසනවා. නිදහස් පක්ෂයේ අර්බුද පිළිබඳව වැඩිපුරම ගැටළු පැන නැගී ඇත්තේ පක්ෂයෙන් ඉවත්ව ගිය පිරිස්වලට බවයි ජනාධිපතිවරයා පෙන්වා දෙන්නේ. ශ්‍රී ලංකා නිදහස් පක්ෂය ජාතිවාදී පක්ෂයක් නොවේ. පක්ෂය නොමැතිව ඉදිරියට ගමන් කිරීමට කිසිවෙකුටත් හැකියාවක් නැහැ. එසේ තනි ගමනක් යාමට උත්සාහ කළ බොහෝ දෙනෙක් ඉතිහාසයෙන් මැකී ගොස් තිබෙනවා. ස්වර්ණමය යුගයක් ගැන කතා කිරීමට හැකිව තිබෙන්නේ පාර්ලිමේන්තුවේ, පළාත් සභාවේ සහ පළාත් පාලන ආයතනවල බලය ආණ්ඩු පක්ෂය සතුවීම හේතුවෙන්. මේ නිසා බලය තව තවත් ශක්තිමත් කරමින් ඉදිරියට යාමට සියලූ දෙනා කැපවිය යුතුයි. පක්ෂය ආරක්ෂා කරගෙන ඉදිරියට යාමේ වගකීම ශ්‍රී ලංකා නිදහස් පක්ෂයේ සියලූ මහජන නියෝජිතයන්ට පැවරී තිබෙනවා.  ජනාධිපති මහින්ද රාජපක්ෂ මහතා මෙම අදහස් පළ කළේ ශ්‍රී ලංකා නිදහස් පක්ෂ සමස්ත ලංකා කාරක සභාවට අරලියගහ මන්දිරයේදී ඊයේ (19) පස්වරුවේ එක්වෙමින්."
    },
    {
        "content": "තරඟකාරී ශිෂ්‍යත්ව විභාගය වෙනුවට 2016 වසරේ සිට සාධන මට්ටම මැන බැලීමේ විභාගයක් පමණක් පහ ශ්‍රේණිය සඳහා පවත්වන බව අධ්‍යාපන අමාත්‍යවරයා අද (19) ප්‍රකාශ කළා. ඒ, අමාත්‍යාංශයේ පැවති මාධ්‍ය හමුවකට එක්වෙමින්. එහිදී ඔහු කියා සිටියේ ශිෂ්‍යත්ව විභාගය ළමයින්ට මෙන්ම දෙමව්පියන්ටද මහත් පීඩාකාරී එකක් බවට පත්ව ඇති බවයි. එය නිමා කිරීම සඳහා මෙම පියවර ගන්නා බවද ඔහු සඳහන් කළා.  කෙසේ වෙතත්, ලංකා ගුරු සංගමය කොළඹ අද කැඳවා තිබූ මාධ්‍ය හමුවට එක්වු එහි ප්‍රධාන ලේකම් ජෝශප් ස්ටාලින් අමාත්‍යවරයාගේ මෙම තීරණයට ප්‍රතිචාර දක්වමින් කියා සිටියේ අමාත්‍යවරයාගේ මෙම තීරණය පිළිගත නොහැකි බවයි. පාසල් අතර පවතින පරතරය තුරන් නොකර මෙවැනි පියවරක් ගැනීම තුළින් අමාත්‍යවරයා උත්සාහ කරන්නේ වරප්‍රසාද හිමි පාසල් ආරක්ෂා කර ගැනීමට බවයි ඔහු කියා සිටියේ. එමෙන්ම, ගම්බද පාසල්වල ළමයින්ට නගරයේ ජනප්‍රිය පාසලකට ඇතුළත්වීමට තිබෙන අවස්ථාව මෙමඟින් අහිමි වන බවද ඔහු පෙන්වා දුන්නා."
    },
    {
        "content": "ජාතික ගැටළුව විසඳීමේ පාර්ලිමේන්තු විශේෂ තේරීම් කාරක සභාවේ කාලය මාස 06 කින් දීර්ඝ කරන බව ආණ්ඩු පක්ෂයේ ප්‍රධාන සංවිධායක අමාත්‍ය දිනේෂ් ගුණවර්ධන අද පාර්ලිමේන්තුවේදී ප්‍රකාශ කළා. අයවැය කාරක සභා විවාදයේ රාජ්‍ය පරිපාලන හා ස්වදේශ කටයුතු සහ ඉදිකිරීම් ඉංජිනේරු සේවා නිවාස හා පොදු පහසුකම් පිළිබඳ අමාත්‍යාංශවල වැය ශීර්ෂයන්ද අද විවාදයට ගැනුණා. එහිදී එක්සත් ජාතික පක්ෂ පාර්ලිමේන්තු මන්ත්‍රී ගයන්ත කරුණාතිලක සඳහන් කළේ ග්‍රාම නිලධාරීන් අද වනවිට සිය දේශපාලන මතය ඉදිරියට ගෙන යාම සඳහා රජය යොදා ගන්නා බවයි. ඊට පිළිතුරු දුන් රාජ්‍ය පරිපාලන හා ස්වදේශ කටයුතු අමාත්‍ය ඩබ්ලිව්.ඞී.ජේ.සෙනෙවිරත්න කියා සිටියේ එක්සත් ජාතික පක්ෂ පාලන සමයේදීද එවැනි සිද්ධීන් සිදුවූ බවයි."
    },
    {
        "content": "ඕස්ට්‍රේලියානු කෝටිපති ව්‍යාපාරික ජේම්ස් පැකර් ඇතුළු ආයෝජකයන්ට කොළඹ - ඞී.ආර්. විජේවර්ධන මාවතේ මහා පරිමාණ හෝටල් ඉදිකිරීමට අවසර ලැබුණේ කැසිනෝ ඇතුළු සූදු සහ ඔට්ටුවලින් තොරව වූවත්, තමන්ටද ඒ පිළිබඳව සැකයක් පවතින බව ජාතික හෙළ උරුමය පවසනවා. එක්සත් ජාතික පක්ෂ පාර්ලිමේන්තු මන්ත්‍රී හර්ෂ ද සිල්වා පාර්ලිමේන්තුවේදී කියා සිටියේ රජය මෙම ව්‍යාපෘති සඳහා අවස්ථාව සලසා දෙමින් ගැසට් නිවේදනයක් නිකුත් කර ඇත්තේ ජනතාව නොමඟ යවමින් බවයි.  කෙසේ වෙතත්, ජාතික හෙළ උරුමය කොළඹ ඊයේ (19) කැඳවා තිබූ මාධ්‍ය හමුවට එක්වු එහි මහ ලේකම්, අමාත්‍ය පාඨලී චම්පික රණවක කියා සිටියේ කැසිනෝ සහ සූදුවලින් තොරව මෙම ව්‍යාපෘති ඉදිකිරීමට අවසරදීම ජනමතය ලැබූ ජයග්‍රහණයක් බවයි. නමුත් අනාගතයේ මෙම හෝටල් සංකීර්ණයේ කැසිනෝ ආරම්භ කිරීමේ හැකියාවක් පවතින බව පාඨලී චම්පික අමාත්‍යවරයා පෙන්වා දෙනවා. ඒ පිළිබඳ තමන් සැකයකින් පසුවන බවයි ඔහු වැඩිදුරටත් කියා සිටියේ."
    },
    {
        "content": "අයවැය තුන්වන වර කියවීමේ ඡන්ද විමසීම අද පාර්ලිමේන්තුවේදී පැවැත්වීමට නියමිතව තිබෙනවා. අයවැය විවාදයේ අවසන් දිනය අදයි. අද (20) එහිදී මුදල් හා ක්‍රමසම්පාදන අමාත්‍යාංශයේ වැය ශීර්ෂයන් විවාදයට ගැනෙනවා.  2014 වර්ෂය සඳහා වන අයවැය ජනාධිපති මහින්ද රාජපක්ෂ මහතා විසින් ඉදිරිපත් කරනු ලැබුයේ පසුගිය නොවැම්බර් 21 වැනිදායී. මහින්ද රාජපක්ෂ මහතා  ජනාධිපති ධුරයට පත්වීමෙන් පසු මුදල් හා ක්‍රමසම්පාදන අමාත්‍යවරයා ලෙස ඉදිරිපත් කරනු ලැබූ අටවන අයවැය සහ නිදහස් ශ්‍රී ලංකාවේ 67 වැනි අයවැයද මෙයයි.  පාර්ලිමේන්තුවට ඉදිරිපත් කෙරුණු අයවැය විසර්ජන පනත් කෙටුම්පතට අනුව ලබන වසර සඳහා රජයේ සමස්ත වියදම රුපියල් බිලියන 1542 යි දශම 5 ක් වනවා. එය මේ වසරේ සමස්ත වියදම වන රුපියල් බිලියන 1335 ට වඩා සියයට 15.5 ක වැඩිවීමක්. එමෙන්ම ලබන වසරේ රජයේ සමස්ත ණය ලබාගැනීම් උපරිමය රුපියල් බිලියන 1100 කට සීමා කර තිබෙනවා. ලබන වසර සඳහා මෙවර අයවැයෙන් වැඩිම වියදමක් වෙන් කිරීමට යෝජනා කර ඇත්තේ ආරක්ෂක හා නාගරික සංවර්ධන අමාත්‍යාංශයටයි. එය රුපියල් බිලියන 253 යි දශම 9 ක් වනවා. වරාය හා මහාමාර්ග අමාත්‍යාංශයට දෙවනුව වැඩිම මුදල් ප්‍රමාණයක් වෙන් කර ඇති අතර එය රුපියල් බිලියන 144 ක්. ලබන වසරේ සෞඛ්‍ය ක්‍ෂේත්‍රය සඳහා රුපියල් බිලියන 117 ක් වෙන් කර ඇති අතර එය මෙම වසරේ සෞඛ්‍ය ක්‍ෂේත්‍රයේ වියදමට සාපේක්ෂව සියයට 20 ක වර්ධනයක් පෙන්නුම් කරනවා.  2014 වසර සඳහා වූ අයවැය දෙවන වර කියවීම වැඩි ඡන්ද 99 කින් පසුගිය නොවැම්බර් 29 වැනිදා පාර්ලිමේන්තුවේදී සම්මත වුණා. කාරක සභා අවස්ථාව විවාදය ආරම්භ වූයේ පසුගිය දෙසැම්බර් 02 වැනිදායී. ඊයේ දිනයේදී රාජ්‍ය පරිපාලන ස්වදේශ කටයුතු, ඉදිකිරීම් - ඉංජිනේරු සේවා හා පොදු පහසුකම් අමාත්‍යාංශවල වැය ශීර්ෂයන් සලකා බැලූණා. ඊයේ (19) දිනයේ අයවැය විවාදයේ තොරතුරු ඇතුළත් අයවැය 2014 විශේෂාංගය."
    },
    {
        "content": "දින 05 ක් තිස්සේ නිරාහාරව සිය නිවසට වී සිටි දරුවන් 05 දෙනෙකු පිළිබඳව එප්පාවල ඉහළගම ප්‍රදේශයෙන් හිරු ප්‍රවෘත්ති අංශයට වාර්තා වුණා. ඒ, මවද නොමැති එම දරුවන්ව පියා විසින් නිවසේ තනිකර පිටව යෑම හේතුවෙන්. පියා දරුවන්ට පවසා ඇත්තේ ඔවුන්ව බලා කියා ගැනීමට සිය මව වන දරුවන්ගේ මිත්තණිය පැමිණෙන බවයි. මෙසේ තනිකර ගිය දරුවන් අතර අවුරුදු 13 ක සහ 14 ක පිරිමි ළමයින් දෙදෙනෙකු සහ වයස අවුරුදු 08 ක නිවුන් පිරිමි සහ ගැහැණු ළමයින් දෙදෙනෙකු ද වනවා. කුඩාම ගැහැණු දරුවාගේ වයස අවුරුදු 03 ක්. මීට වසරකට පමණ ඉහතදී මෙම දරුවන්ගේ මවද විදෙස් ගතවන බව පවසා නිවසින් පිටත්ව ගොස් තිබෙනවා. එහෙත් ඇය විදෙස් ගත වූ බවක් පොලිස් පරීක්ෂණවලින් මෙතෙක් නිශ්චිතව අනාවරණය වී නැහැ.  119 හදිසි ඇමතුම් ඒකකයට ලැබුණු තොරතුරක් අනුව එප්පාවල පොලිසිය අදාළ නිවසට යන අවස්ථාවේදී වයස අවුරුදු අටක නිවුන් පිරිමි ළමයා දින කිහිපයක් ආහාර නොගැනීම හේතුවෙන් අසාධ්‍ය තත්ත්වයෙන් පසුවී තිබෙනවා. අනතුරුව පොලිසිය එම දරුවා එප්පාවල මූලික රෝහලට ඇතුළත් කර ඇති අතර, පසුව අනුරාධපුර මහ රෝහලට එම දරුවා මාරු කර යවා ඇති බව සඳහන්. මෙම දරුවන්ගේ පියා මානසික ආබාධයකින් පෙලෙන බවටද සැක කරන බවයි එප්පාවල පොලිසිය වැඩිදුරටත් කියා සිටියේ.  ඊයේ (19) දිනයේදී රෝහල් ගතකළ දරුවා හැර අනෙකුත් ළමයින් 04 දෙනා තඹුත්තේගම මහේස්ත්‍රාත් අධිකරණයට ඉදිරිපත් කිරීමෙන් අනතුරුව අනුරාධපුර පරිවාස දෙපාර්තමේන්තුවට අයත් ළමා නිවාසයට යොමුකර තිබෙනවා. කෙසේ වෙතත්, මෙවැනි සිද්ධීන් ගණනාවක් පසුගිය කාලය තුළ අනාවරණය වුණා. මෙවැනි අවස්ථාවක වැඩිහිටියන් ක්‍රියා කළ යුතු ආකාරය සම්බන්ධයෙන් හිරු ප්‍රවෘත්ති අංශය ජාතික ළමාරක්ෂක අධිකාරියේ සභාපතිනි නීතිඥ අනෝමා දිසානායකගෙන් විමසීමක් කළා. ඇය කියා සිටියේ මේ සම්බන්ධයෙන් තමන් දැඩි ලෙස කණගාටුවට පත්වන බවයි. ඇය ඉල්ලා සිටින්නේ දෙමව්පියන් තම දරුවන්ට අනුකම්පාවක් නොදක්වන්නේ නම් දරුවන්ව ආරක්ෂා කර ගන්නා ස්ථානයකට හෝ දරුවන්ට ආදරය දක්වන පුද්ගලයෙකුට භාරදෙන ලෙසයි."
    },
    {
        "content": "කොටි සංවිධානය වෙනුවෙන් අවි ආයුධ එක්රැස් කිරීම නිසා වසර ගණනාවක් ඇමරිකානු බන්ධනාගාරයක සිරදඬුවම් ලැබූ සිංගප්පූරු ජාතිකයෙකු පිටුවහල් කර තිබෙනවා. ඇමරිකානු ටෙක්සාසයේ - ඩලස් බන්ධනාගාරයේ සිරදඬුවම් ලැබූ බාල්රාජ් නායිදු නැමැති 51 හැවිරිදි පුද්ගලයෙකුයි මෙලෙස පිටුවහල් කර ඇත්තේ. ඇමරිකාවේ මේරිලෑන්ඞ් ප්‍රදේශයේ ව්‍යාජ ව්‍යාපාරයක් පවත්වාගෙන යමින් ඇමරිකානු ඩොලර් 09 ලක්ෂයක් වටිනා අවි ආයුධ කොටි සංවිධානය වෙනුවෙන් ලබා ගැනීමට උත්සාහ කිරීම නිසා මොහුට සිරදඬුවම් නියම කෙරුණේ 2010 වසරේදීයි. එම අවි ආයුධ ශ්‍රී ලංකාවේ එල්.ටී.ටී.ඊ. සන්නද්ධ කණ්ඩායම් වෙත එවීමට මිලදී ගත් බව ඇමරිකානු නීතිපති නිලධාරීන් අධිකරණය හමුවේ ඔප්පු කර සිටියා. 1997 වසරේ සිට එල්.ටී.ටී.ඊ. ය ඇමරිකාවේ තහනම් සංවිධානයක්. ඇමරිකාවෙන් පිටුවහල් කළ බාල්රාජ් නායිදු ඊයේ සිංගප්පූරුවට ළඟා වූ බව වාර්තා වනවා."
    },
    {
        "content": "අධ්‍යාපන අමාත්‍යාංශයේ ගින්න මැඩපවත්වයි."
    },
    {
        "content": "ඇහැලියගොඩ ජාතික පාසල, දේවි බාලිකා, රත්නාවලි, රිච්මන්ඞ් මුල්තැන්වලට."
    },
    {
        "content": "ශ්‍රී ලංකා නිදහස් පක්ෂය ගත් තීරණයක් අභියෝගයට ලක් කිරීමට අවශ්‍ය නීතීඥ සහය  ලබාදීමට එක්සත් ජාතික පක්ෂය තීරණය කර තිබෙනවා. එක්සත් ජාතික පක්ෂයට අනුබද්ධ ජාතික නීතිඥ සංගමය මෙලෙස නීතීඥ සහය ලබාදීමට සූදානම් වන්නේ පසුගියදා පැවති පළාත් පාලන ආයතන ඡන්ද විමසීම්වලදී ඊට විරුද්ධව ඡන්දය භාවිත කළ ශ්‍රී ලංකා නිදහස් පක්ෂ මන්ත්‍රීවරුන් තනතුරුවලින් නෙරපා හැරීමට ගත් තීරණය අභියෝගයට ලක් කිරීමටයි.  මේ වනවිට එක්සත් ජනතා නිදහස් සන්ධානයට බලය හිමි පළාත් පාලන ආයතන 15 ක අයවැය පරාජය කිරීම සඳහා ශ්‍රී ලංකා නිදහස් පක්ෂ මන්ත්‍රීවරුන් සහයෝගය ලබාදී තිබෙනවා. මෙම තත්ත්වය යටතේ එම මන්ත්‍රීවරුන්ට එරෙහිව විනය ක්‍රියාමාර්ග ගැනීමටයි ශ්‍රී ලංකා නිදහස් පක්ෂය තීරණය කර ඇත්තේ. මේ සම්බන්ධයෙන් හිරු ප්‍රවෘත්ති අංශය ශ්‍රී ලංකා නිදහස් පක්ෂයේ නීතීඥ සංගමයේ සාමාජිකයෙකු ලෙස කටයුතු කරන අමාත්‍ය නිමල් සිරිපාල ද සිල්වාගෙන් විමසීමක් කළා."
    },
    {
        "content": "මිල්කෝ ආයතනයේ සේවකයින් ආරම්භ කර ඇති වර්ජනය නිසා කිරි නිෂ්පාදන කටයුතුවලට බාධා එල්ල වී තිබෙනවා. එහි නිදහස් සේවක සංගමයේ මාධ්‍ය ප්‍රකාශක රොහාන් ගුණසේකර කියා සිටියේ වර්ෂ අවසාන පාරිතෝෂික දීමනාව ඇතුළු තවත් ඉල්ලීම් 6 ක් මුල්කරගනිමින් මෙම වර්ජනය දියත් කර ඇති බවයි. වර්ජනයට නාරාහේන්පිට, දිගන, පොළොන්නරුව හා අඹේවෙල කර්මාන්ත ශාලාවල සේවකයින් එක්ව සිටිනවා. සේවක ගැටළු සම්බන්ධයෙන් පාර්ලිමේන්තුවේදී විෂය භාර අමාත්‍ය ආරුමුගම් තොන්ඩමන් සමග ඊයේ පැවති සාකච්ඡාවද අසාර්ථක වූ බව ඔහු සඳහන් කළා. මේ අතර, මිල්කෝ ආයතනය පාඩු ලබන අවස්ථාවක එහි අධ්‍යක්ෂ මණ්ඩලය අසීමිත ලෙස ¥ෂණ අක්‍රමිකතාවල යෙදෙන බව බොදු බල සේනා සංවිධානය චෝදනා කරනවා. එම සංවිධානයේ ප්‍රධාන ලේකම් පූජ්‍ය ගලගොඩඅත්තේ ඥාණසාර හිමියන් ඊයේ පැවති මාධ්‍ය හමුවකදී කියා සිටියේ මිල්කෝ ආයතනයේ උප සභාපති සංජය ලීලාරත්න ආයතනික මුදල්, දූෂිතව පරිහරණය කර ඇති බවයි."
    },
    {
        "content": "‘අසිරිමත් නත්තල’ මිනිස්කමින් අරුත් ගන්වමින් හිරු එෆ්.එම්. මෙවර මෙදා සැරේ අපිටත් නත්තල් වැඩසටහන 4 වන වතාවටත් අද ආරම්භ කළා. අතිශය සාර්ථක වූ  ඒ.බී.සී මාධ්‍ය ජාලයේ හිරු එෆ්.එම්. ඇතුළු සහෝදර මාධ්‍ය ආයතන වන, ෂා එෆ්.එම්, ගෝල්ඞ් එෆ්.එම්. , සන් එෆ්.එම් සහ සූරියන් එෆ්.එම්. වසර ගණනක සිට මෙය සංවිධාන කරන්නේ අඩු පහසුකම් සහිතව ළමා නිවාසවල වෙසෙන කුඩා දරුවන්ට තමන් කැමැති තෑගි භෝග ලබාදීම සඳහායි.   දරුවන්ගේ ඒ අහිංසක ඉල්ලීමට සංවේදී සිත් ඇති හිරු ආදරණීය ශ්‍රාවකයන් අදාළ තෑගි භෝග පසුගිය දින කිහිපය පුරා ඒ.බී.සී මාධ්‍ය ජාලය වෙත ගෙනවිත් භාර දුන්නා. පසුගිය වසර තුනේ දී හිරු අසන්නන්ගේ උපරිම ප්‍රතිචාර ලැබුණු මෙම වැඩසටහනට මෙවර ඊටත් වඩා කිහිප ගුණයකින් ඉහළ ප්‍රතිචාර ලැබී තිබෙනවා. ශ්‍රී ලංකාව පුරා විහිදී සිටි හිරු අසන්නන් දරුවන් ඉල්ලා සිටි තෑගි වලට අමතරව ඉතා විශාල තෑගි ප්‍රමාණයක් අප වෙත ලබා දුන්නා. ඒවා ද අද දිනයේ දරුවන් අතර සමසේ බෙදා දීමටයි හිරු එෆ්.එම්. කටයුතු කරන්නේ. ලංකාවේ විවිධ ප්‍රදේශවල ළමා නිවාස රැසක දරුවන් දහස් ගණනකට මෙවරත් තෑගි ලබාදීම විශේෂත්වයක්. දරුවන් වෙනුවෙන් හිරුගේ මැදිහත්වීමට ශ්‍රාවක ඔබගෙන් ලැබුණු ප්‍රතිචාරය ඉතා අගය කොට සලකන අතරම, ඔබ බලාපොරොත්තු වන ආකාරයෙන්ම එම දරුවන් වෙත අදාළ තෑගි පිරිනැමීමට හිරු එෆ්.එම්. අද දවසේ සූදානම් වනවා."
    },
    {
        "content": "මහින්ද චින්තනය යටතේ ලබන වසර වන විට කොළඹ නගරයේ මහල් නිවාස 20,000 දක්වා වර්ධනය කරන බව කොළඹ දිස්ත්‍රික් පාර්ලිමේන්තු මන්ත්‍රී ආර්. දුමින්ද සිල්වා පවසනවා. මන්ත්‍රීවරයා මේ බව සදහන් කළේ දෙමටගොඩ - මිහිදුසෙන්පුර මහල් නිවාස සංකීර්ණයේ පසුගිය දා පැවැති ජනතාව දැනුවත් කිරීමේ වැඩසටහනකට එක්වෙමින්. එම වැඩසටහන පැවැත්වුණේ පාර්ලිමේන්තු මන්ත්‍රී ආර්. දුමින්ද සිල්වාගේ සහ අමාත්‍ය විමල් වීරවංශගේ ප්‍රධානත්වයෙන්. මීට පෙර කොළඹ නගරයේ ප්‍රදේශ 6ක පිහිටි පැල්පත් නිවාසවල පදිංචිව සිට මේ වන විට මිහිදුසෙන්පුර මහල් නිවාස සංකීර්ණයේ ජීවත් වන පවුල් 500ක පමණ ජනතාව ඊට එක්ව සිටියා. එම අවස්ථාවට එක්ව සිටි ජනතාව දැනුවත් කළ කොළඹ දිස්ත්‍රික් පාර්ලිමේන්තු මන්ත්‍රී ආර්. දුමින්ද සිල්වා සඳහන් කළේ ජනාධිපති මහින්ද රාජපක්ෂ මහතා ගෙනයන මෙම වැඩපිළිවෙල යටතේ ඉදිරියේදී තවත් නිවාස යෝජනා ක්‍රම ක්‍රියාත්මක කිරීමට කටයුතු කරන බවයි. මහින්ද චින්තන වැඩපිළිවෙල යටතේ ඉදිරියට ගෙන යන මෙම නිවාස යෝජනා ක්‍රම සඳහා ජනතාවගේ ශක්තිය සහ දායකත්වය අවශ්‍ය කරන බවයි ආර්. දුමින්ද සිල්වා මන්ත්‍රීවරයා එම අවස්ථාවේදි වැඩිදුරටත් පෙන්වා දුන්නේ.   එහිදී අදහස් දැක්වූ අමාත්‍ය විමල් වීරවංශ සඳහන් කළේ තවත් අවුරුද්දක පමණ කාලයක් තුළ පවුල් 20 000 කට පමණ නිවාස යෝජනා ක්‍රම ලබාදීමට කටයුතු කරන බවයි.  වැඩසටහනෙන් අනතුරුව පාර්ලිමේන්තු මන්ත්‍රී ආර්. දුමින්ද සිල්වා පැමිණ සිටි ජනතාව සමඟ ද සුහද කතාබහක නිරත වුණා.  [JPG]73952_1[/JPG] [JPG]73952_2[/JPG] [JPG]73952_3[/JPG] [JPG]73952_4[/JPG] [JPG]73952_5[/JPG] [JPG]73952_6[/JPG] [JPG]73952_7[/JPG]"
    },
    {
        "content": "බන්ධනාගාරවල ක්‍රියාත්මක ආරක්ෂක වැඩපිළිවෙල තවදුරටත් ශක්තිමත් කිරීම සඳහා බන්ධානාගාර දෙපාර්තමේන්තුව විසින් විශේෂ වැඩපිළිවෙලක් ක්‍රියාත්මක කර තිබෙනවා. ඒ අනුව වැලිකඩ බන්ධනාගාරය ආශ්‍රිතව ප්‍රථමයෙන් අධි තාක්ෂණික උපකරණ සවි කිරීම මෙම සතිය තුළ ක්‍රියාත්මක කිරීමට පියවර ගන්නා බවයි බන්ධනාගාර දෙපාර්තමේන්තුව සදහන් කළේ. දැනට බන්ධනාගාර ආශ්‍රිතව සිදුවන විවිධ නීතිවිරෝධී ක්‍රියාවන් සිදුවන බැවින් මෙම පියවර ගෙන තිබෙනවා. මීට අමතරව වැලිකඩ කාන්තා බන්ධනාගාරයටද මෙම අධි තාක්ෂණික උපකරණ සවි කිරීමට පියවර ගන්නා බවයි එම දෙපාර්තමේන්තුව සඳහන් කළේ. බන්ධනාගාර 32 ක් දිවයින පුරා පිහිටා ඇති අතර දැනට වැලිකඩ බන්ධනාගාරයට පමණක් මෙම අධි තාක්ෂණික උපකරණ සවි කිරීමට පියවර ගෙන තිබෙනවා."
    },
    {
        "content": "කිසියම් පුද්ගලයෙකු විසින් ඊයේ රාත්‍රියේ එල්ල කරන ලද අත්බෝම්බ ප්‍රහාරයක් හේතුවෙන් එක් අයෙකු ජීවිතක්ෂයට පත්වී තවත් පුද්ගලයන් හතරදෙනෙකු තුවාල ලබා තංගල්ල රෝහලට ඇතුළත් කර තිබෙනවා. වලස්මුල්ල ප්‍රගති මාවත ප්‍රදේශයේදී මෙම අත් බෝම්බ ප්‍රහාරය එල්ලවී ඇති බවයි පොලීසිය සඳහන් කළේ. ජීවිතක්ෂයට පත්වූ පුද්ගලයා වලස්මුල්ල බෝවල පාර ප්‍රදේශයේ පදිංචි 29 හැවිරිදි පුද්ගලයෙක්. සිද්ධිය සම්බන්ධයෙන් සැකකරුවන් කිසිවෙක් මෙතෙක් අත්අඩංගුවට ගෙන නැහැ."
    },
    {
        "content": "ෆේස් බුක් සමාජ වෙබ් අඩවිය සම්බන්ධයෙන් පැමිණිලි 2200ක් මේ වසරේ මේ දක්වා කාලය තුළ ලැබී ඇති බව පරිගණක හදිසි ප්‍රතිචාර සංසදය පවසනවා. ඉන් වැඩි ප්‍රමාණයක් ව්‍යාජ ෆේස් බුක් සමාජ වෙබ් අඩවි සම්බන්ධයෙන් බවයි එම ඒකකයේ ජ්‍යෙෂ්ඨ තොරතුරු ආරක්ෂක ඉංජිනේරු රොෂාන් චන්ද්‍රගුප්ත ප්‍රකාශ කළේ. මේ හේතුවෙන් ෆේස්බුක් සමාජ වෙබ් අඩවි සහ විද්‍යුත් ලිපිනයන් පරිහරණය කිරීමේදී පහසුවෙන් පිවිසිය නොහැකි ශක්තිමත් රහස්‍ය මුරපදයක් යෙදීමෙන් තමන්ගේ පෞද්ගලික තොරතුරු ආරක්ෂා කර ගත හැකි බවයි ඔහු වැඩිදුරටත් සඳහන් කළේ."
    },
    {
        "content": "කතරගම ප්‍රාදේශීය සභාවේ සභාපතිවරයා පහරදුන් බවට චෝදනා කරමින් කාන්තාවක් කතරගම පොලීසිය වෙත පැමිණිල්ලක් ගොනුකර තිබෙනවා. මේ වනවිට අදාළ කාන්තාව කතරගම දිසා රෝහලේ නේවාසිකව ප්‍රතිකාර ලබනවා. හිරු ප්‍රවෘත්ති අංශයට අදහස් දක්වමින් පහරකෑමට ලක්වූ කාන්තාව වන වසන්ති එදිරිසිංහ සඳහන් කළේ කතරගම කිරිවෙහෙර පරිශ්‍රයේ තිබූ ආගමික වැඩසටහනක් අවස්ථාවේදී සභාපති චානක අමිල් රංගන තමන්ට පහරදුන් බවයි. පහරදීමෙන් අනතුරුව තමන් කතරගම පොලීසියට පැමිණිල්ලක් කොට රෝහලට පැමිණි බවයි ඇය සඳහන් කළේ.    එල්ලවන මෙම චෝදනාව සම්බන්ධයෙන් හිරු ප්‍රවෘත්ති අංශය කතරගම ප්‍රාදේශීය සභාවේ සභාපති චානක අමිල් රංගනගෙන් විමසීමක් කළා. සභාපතිවරයා සඳහන් කළේ අදාළ කාන්තාව තමන් සමග වෛරයකින් සිටින බැවින් තමන්ට විරුද්ධව මඩ ප්‍රහාරයක් එල්ල කර ඇති බවයි. තමන් කිසිදු පහරදීමක් සිදු නොකළ බවයි ඔහු වැඩිදුරටත් සඳහන් කළේ.   මේ අතර රුවන්වැල්ල ප්‍රාදේශීය සභාවේ සභාපතිවරයා විසින් සිදුකළ පහරදීමකින් රෝහල් ගතකළ පුරාවිද්‍යා ව්‍යාපෘති නිලධාරියා තවමත් කෑගල්ල ශික්ෂණ රෝහලේ ප්‍රතිකාර ලබනවා. පසුගිය 20 වැනි සිකුරාදා රුවන්වැල්ල ප්‍රදේශීය සභාවේ සභාපති එල්.එච්.සුදත් මංජුල විසින් සිදුකළ පහරදීමකින් එම පුරාවිද්‍යා ව්‍යාපෘති නිලධාරිවරයා රෝහල් ගතකරනු ලැබුවා."
    },
    {
        "content": "නායකත්ව මණ්ඩලයට සහභාගිවීමේ බලාපොරොත්තුවක් තමාට නොමැති බව එක්සත් ජාතික පක්ෂ පාර්ලමේන්තු මන්ත්‍රී තලතා අතුකෝරල පවසනවා. නිවේදනයක් නිකුත් කරමින් ඇය කියා සිටියේ පුද්ගලයන් රැසකගෙන් සමන්විත නායකත්ව මණ්ඩලය පිළිබඳ තමාට විශ්වාසයක් නොමැති බවයි. සාමාජිකයන් 9 දෙනෙකුගෙන් සමන්විත නායකත්ව මණ්ඩලයක් වෙනුවට පක්ෂ නායක රනිල් වික්‍රමසිංහ, කරූ ජයසූරිය සහ සජිත් ප්‍රේමදාස යන මන්ත්‍රිවරුන්ගෙන් සැදුම්ලත් උත්තරීතර මණ්ඩලයක් ස්ථාපිත කිරීම කළ යුතුව පැවති බවයි ඇය ප්‍රකාශ කළේ."
    },
    {
        "content": "මාතලේ අයවැය සම්මතයි. හෝමාගම පරදී."
    },
    {
        "content": "මිල්කෝ ආයතනයේ කළමනාකාරීත්වය ඉවත් කරන ලෙස ඉල්ලා එහි සේවකයින් ආරම්භ කර ඇති වර්ජනයට අදට දින 5 ක් ගතවනවා. මේ වනවිට එම ආයතනයේ සේවකයෙකු නාරාහේන්පිට පිහිටි ප්‍රධාන කාර්යාලය ඉදිරිපිට මාරාන්තික උපවාසයකට එක්ව සිටින අතර ඔහුගේ එම උපවාසයට අදට දින 3 ක්.   මේ අතර මෙම වෘත්තීය ක්‍රියාමාර්ගය පිළිබඳව දැනුවත් කිරීමට ශ්‍රී ලංකා නිදහස් පක්ෂය, එක්සත් ජාතික පක්ෂය සහ ජනතා විමුක්ති පෙරමුණේ වෘත්තීය සමිති නියෝජිතයින්ගේ සහභාගීත්වයෙන් කොළඹදී අද මාධ්‍ය හමුවක් කැඳවා තිබුණා. ඊට එක්වූ මිල්කෝ ආයතනයේ  නිදහස් සේවක සංගමයේ සභාපති පද්මසිරි සිල්වා කියා සිටියේ සේවකයින් ආරම්භ කර ඇති වර්ජනය මැඩපැවැත්වීම සඳහා පාලනාධිකාරිය විවිධ ක්‍රියාමාර්ග ගනිමින් සිටින බවයි."
    },
    {
        "content": "පළාත් පාලන ආයතන කිහිපයක අයවැය පරාජය කිරීම සඳහා ඡන්දය ලබාදුන් ශ්‍රී ලංකා නිදහස් පක්ෂ මන්ත්‍රීවරුන්ගෙන් නිදහසට කරුණු විමසීමේ ලිපි ඉදිරි දින කිහිපය තුළ ඔවුන් වෙත යැවීමට නියමිත බව ශ්‍රී ලංකා නිදහස් පක්ෂයේ ජ්‍යෙෂ්ඨ ප්‍රකාශකයෙකු සඳහන් කළා. ලිපිය ලැබුණු දින සිට දින 14 ක් ඇතුළත අදාළ පළාත් පාලන මන්ත්‍රීවරුන් විසින් පක්ෂයේ තිරණයට පටහැනිව අයවැයට විරුද්ධව ඡන්දය ප්‍රකාශ කිරීම පිළිබඳව නිදහසට කරුණු ලිඛිතව දැක්විය යුතුයි. මේ අතර බස්නාහිර හා දකුණු පළාත් සභා විසුරුවා හැරීම මේ මස 28 වැනිදා සිදුවන බවට මේ වනවිට කථාබහට ලක්වනවා. එමෙන්ම එය ජනවාරි මාසයේ දෙවන සතිය දක්වා  කල් යනු ඇති බවටද තවත් කථාබහක් ඇතිව තිබෙනවා.  ශ්‍රී ලංකා නිදහස් පක්ෂයේ අභ්‍යන්තර ආරංචි මාර්ග පවසන්නේ අදාළ පළාත් සභා දෙක විසුරුවා හරින දිනයක් පිළිබඳව මේ වනතුරු අවසන් තිරණයක් ගෙන නොමැති බවයි. කෙසේ වෙතත් පළාත් සභා විසුරුවා හරින දිනය දින කිහිපයකින් කල් දැමීම පිළිබඳව සාකච්ඡා කෙරෙමින් පවතින බවයි නිදහස් පක්ෂ ආරංචි මාර්ග පවසන්නේ. රජයේ ජ්‍යෙෂ්ඨ අමාත්‍යවරුන් දෙදෙනෙකු ද හිරු ප්‍රවෘත්ති අංශය සිදුකළ විමසීමකදි මේ බව සනාථ කළා."
    },
    {
        "content": "කාන්තාවකගෙන් ලිංගික අල්ලසක් ලබා ගැනීමට තැත්කළ මහව පොලීසියේ අපරාධ අංශයේ ස්ථානාධිපතිවරයා අල්ලස් හෝ දූෂණ විමර්ශන කොමිෂන් සභාව විසින් අද (26) අත්අඩංගුවට ගත්තා. ඒ, කුරුණෑගල ප්‍රදේශයේ ලැගුම්හලක් ආසන්නයේදියි. අපරාධ අංශයේ ස්ථානාධිපතිවරයා ලිංගික අල්ලස් ලබාගැනීමට උත්සාහ කළ කාන්තාවද කුරුණෑගල මහව ප්‍රදේශයේ පදිංචිකාරිණියක්. එම කාන්තාව මහව පොලීසියේ විවිධ පැමිණිලි අංශයට පැමිණිල්ලක් ඉදිරිපත් කිරීම සඳහා පැමිණි අවස්ථාවේදී මෙම ලිංගික අල්ලස ලබාගැනීමට යෝජනා කර තිබූ බවට පොලීසිය සැක කරනවා."
    },
    {
        "content": "ඉදිරියේදී විසුරුවා හැරීමට නියමිත බස්නාහිර සහ දකුණ පළාත්  සභා මැතිවරණ සඳහා මහ ඇමති අපේක්ෂකවරු නම් කිරීම ජනතා විමුක්ති පෙරමුණට සරල ක්‍රියාවක් බව එක්සත් ජාතික පක්ෂය පවසනවා. ඔවුන් තමන්ගේ දැනට පවතින ආසන සංඛ්‍යාව ආරක්ෂා කරගැනීම ගැන පමණක් කල්පනා කරන බව කොළඹ ඊයේ පැවති මාධ්‍ය හමුවකට එක්වෙමින් එහි පාර්ලිමේන්තු මන්ත්‍රී අජිත් පී පෙරේරා සඳහන් කළා. කෙසේ වෙතත් මේ සම්බන්ධයෙන් හිරු ප්‍රවෘත්ති අංශය කළ විමසීමකදී ජනතා විමුක්ති පෙරමුණේ පාර්ලිමේන්තු මන්ත්‍රී සුනිල් හඳුන්නෙත්ති කියා සිටියේ තම පක්ෂය සංවිධානාත්මක දේශපාලන ව්‍යාපාරයක් බවයි. එක්සත් ජාතික පක්ෂයේ වැනි අර්බුද තම පක්ෂය තුළ නොමැති බවත්, එබැවින්  ඕනෑම පත් කිරීමකට බාධා නොමැති බවත් ඔහු අවධාරණය කළා."
    },
    {
        "content": "පෞද්ගලික විශ්වවිද්‍යාලවල සේවය කරන ආචාර්ය මහාචාර්යවරුන් සම්බන්ධයෙන් කරුණු සොයා බලන බව උසස් අධ්‍යාපන අමාත්‍යාංශය පවසනවා. එම අමාත්‍යාංශයේ ලේකම් ආචාර්ය සුනිල් ජයන්ත නවරත්න හිරු ප්‍රවෘත්ති අංශයට සඳහන් කළේ ලබන වසරේ සිට මෙම වැඩසටහන ක්‍රියාත්මක කරන බවයි. එහිදී රාජ්‍ය විශ්වවිද්‍යාලවල මහාචාර්යවරුන් පෞද්ගලික විශ්වවිද්‍යාලවල සේවය කරන්නේ නම් ඔවුන්ගේ කටයුතු පිළිබඳවද විමසා බැලීමක් සිදු කෙරෙනු ඇති."
    },
    {
        "content": "උතුර පළාත තුළ මියගිය සහ අතුරුදන්වූවන් සම්බන්ධයෙන් වෙනම සංගණනයක් සිදුකිරීමට උතුර පළාත් සභාව වෙත යෝජනාවක් ඉදිරිපත් කර තිබෙනවා. දෙමළ ජාතික සන්ධානයේ පාර්ලිමේන්තු සහ පළාත් සභා මන්ත්‍රීවරුන් විසින් මෙලෙස සංගණනයක් සිදුකළ යුතු බවට වන යෝජනාව පිළිබඳ අවසන් තීරණයක් ගෙන ඇති බවයි උතුර පළාත් සභා මන්ත්‍රී එම්.කේ. සිවාජිලිංගම් ප්‍රකාශ කළේ. ජන හා සංඛ්‍යාලේඛණ දෙපාර්තමේන්තුව විසින් සිදුකරන සංගණනයට වඩා නිරවද්‍යතාවයෙන් යුතු සංගණනයක් සිදුකළ හැකියි යන විශ්වාසය මත මෙලෙස වෙනම සංගණනයක් සිදුකිරීමට තීරණය කළ බවයි මන්ත්‍රිවරයා සඳහන් කළේ."
    },
    {
        "content": "මේ වසරේ පමණක් නොරොච්චෝලේ විදුලි බලාගාරය විටින් විට අක්‍රියවීම තුළින් රුපියල් කෝටි 920 ක් අහිමිවී ඇති බව ජාතික විදුලි පාරිභෝගික ව්‍යාපාරය පවසනවා. එහි උපදේශක බන්දුල චන්ද්‍රසේකර හිරු ප්‍රවෘත්ති අංශයට සඳහන් කළේ බලාගාරය අක්‍රියවීම තුළින් දිනකට රුපියල් මිලියන 72 කට අධික පාඩුවක් සිදුවන බවයි. නොරොච්චෝලේ විදුලි බලාගාරය මේ මස 13 වැනිදා සිට යළිත් අක්‍රිය වී ඇති අතර එය තවමත් ක්‍රියාත්මක කිරීමට නොහැකි තත්ත්වයේ පවතින බවයි ජාතික විදුලි පාරිභෝගික ව්‍යාපාරය පෙන්වා දෙන්නේ.   කෙසේ වෙතත් ලංකා විදුලිබල මණ්ඩලයේ ව්‍යාපාර හා මෙහෙයුම් ක්‍රමෝපාය පිළිබඳ නියෝජ්‍ය සාමාන්‍යාධිකාරී විදුලි ඉංජිනේරු සෙනුජිත් දසනායක හිරු ප්‍රවෘත්ති අංශයට සඳහන් කළේ නඩත්තු කටයුත්තක් හේතුවෙන් නොරොච්චෝලේ විදුලි බලාගාරය තාවකාලිකව නතර කර ඇති බවයි."
    },
    {
        "content": "නීතිවිරෝධීව ගෙන ආ එතනෝල් ලීටර 16 000 ක් අත්අඩංගුවට."
    },
    {
        "content": "පෝක් සමුද්‍ර සන්ධියේ ධීවර ගැටළුව පිළිබඳව ඉන්දු - ලංකා ධීවර සංගම්වල සාකච්ඡාවක් පැවැත්වීම පිළිබඳව තමිල්නාඩු මහ ඇමතිනී ජයලලිතා ජයරාම් ඉහළ පෙළේ සාකච්ඡාවක නිරතවී තිබෙනවා. පසුගිය සඳුදා චෙන්නායි නුවර පැවති මෙම සාකච්ඡාවට තමිල්නාඩු ප්‍රාන්ත අමාත්‍යවරුන් එක්ව  ඇති අතර අදාළ සාකච්ඡාවල ආකෘතිය පිළිබඳවයි අදහස් හුවමාරු වී ඇත්තේ. මෙවැනි සාකච්ඡාවක් අර්බුදයට විසඳුම් බව තමිල්නාඩු මහ ඇමතිනිය පසුගිය සැප්තැම්බරයේ අග්‍රාමාත්‍ය මන්මෝහන් සිං වෙත යැවූ ලිපියකද සඳහන් වුණා. එහෙත් අදාළ සාකච්ඡා ප්‍රමාද කිරීම පිළිබඳව චෝදනා එල්ලවන්නේද ඇය වෙතයි. ඉන්දු - ලංකා ධීවර සංගම්වල සාකච්ඡාවක් සඳහා දින වකවානු සකසන ලෙස ඉන්දීය මධ්‍යම රජය විසින් තමිල්නාඩු ප්‍රාන්ත රජයට දැනුම්දීමක් කරනු ලැබුවා. ඒ අනුවයි ඇය මෙම විශේෂ සාකච්ඡාව පවත්වා ඇත්තේ."
    },
    {
        "content": "ලබන වසර සඳහා වූ අයවැය දෙවරක් පරාජයට පත්වීම නිසා ධුරය අහිමිවූ එක්සත් ජනතා නිදහස් සන්ධානයට බලය හිමි අලව්ව ප්‍රාදේශීය සභාවේ සභාපති සන්ධ්‍යා කුමාර අද ප්‍රාදේශීය සභාවට පැමිණ සභාපති පුටුවේ යළි අසුන් ගත්තා. ඒ හේතුවෙන් සභාවේ වැඩකටයුතු සිදුකරගෙන යාමට ගැටළු මතුවූ බවයි එම ස්ථානයට ගිය හිරු වාර්තාකරු ප්‍රකාශ කළේ. ප්‍රාදේශීය සභාවේ ලේකම්වරයා අසුනෙන් ඉවත්වන ලෙස ඔහුගෙන් ඉල්ලා සිටියත් සභාපතිවරයා ඊට එකඟත්වයක් පළකර නැහැ. නව පළාත් පාලන පනතට අනුව දෙවරක් අයවැය පරාජයට පත්වූ පළාත් පාලන ආයතනවල සභාපතිවරුන්ට සිය තනතුර අහිමිවනවා."
    },
    {
        "content": "සෞඛ්‍ය සම්පන්න ජීවිතයකට පළතුරු අත්‍යාවශ්‍ය ආහාරයක් වුව ද, මේ වනවිට වෙළඳපොලේ ඇති පළතුරු සෞඛ්‍යයට හිතකර ද අහිතකර ද යන්න පිළිබඳව ගැටලූකාරි තත්ත්වයක් පවතිනවා. මෙම ගැටලූව මතුවන්නේ ඊයේ (27) මැණිං වෙළඳපොලෙන් සෞඛ්‍යාරක්ෂිත නොවන පළතුරු තොගයක් හමුවීමත් සමගයි. ඊයේ සොයා ගත් එම පළතුරු තොගයට ඉක්මනින් ඉදවීම සඳහා යොදා ගන්නා එතෆෝන් නමැති රසායනිකය අක්‍රමවත් ලෙස යොදවා තිබුණා. එය මිනිස් සිරුරට අහිතකර තත්ත්වයක් බවයි පාරිභෝගික සේවා අධිකාරිය සඳහන් කළේ. නත්තල සහ නව අලූත් අවුරුදු උදාවත් සමග වෙළඳපොලේ පළතුරුවලට ඇත්තේ විශාල ඉල්ලීමක්. කෙසේ වෙතත්, ඊයේ සොයා ගන්නා ලද එම පළතුරු තොගය විනාශ කිරිමට කිසිවෙකුත් පියවර ගත්තේ නැහැ. සුපුරුදු පරිදි අද එම පළතුරු පාරිභෝගිකයින්ට අලෙවි කිරීම සඳහා තබා තිබූ බව අද (28) එහි ගිය අප හට දක්නට ලැබුණේ. කෙසේ වෙතත්, පළතුරු අලෙවි කරන වෙළෙන්දන් හිරු ප්‍රවෘත්ති අංශයට සඳහන් කළේ ඉක්මනින් ඉඳවා ගැනීම සඳහා විවිධ රසායනික ද්‍රව්‍ය පලතුරුවලට එක්කරන බවයි. දැනට එතෆෝන් නමැති රසායනිකය පළතුරුවලට එක් කෙරෙන්නේ ද කෘෂිකර්ම අමාත්‍යාංශයේ අනුමැතිය සහිතවයි. එහෙත්, වෙළඳුන් මෙම රසායනිකය වැරදි ලෙස භාවිතා කරන බවයි පාරිභෝගික සේවා අධිකාරිය සඳහන් කළේ. කෙසේ වෙතත්, උත්සව සමයේදී පළතුරු වර්ග මිලදී ගැනීමේදී ඒවා ඉදී ඇති ආකාරය සම්බන්ධයෙන් සැලකිලිමත් වන ලෙස පාරිභෝගික සේවා අධිකාරිය ජනතාවගෙන් ඉල්ලීමක් කරනවා. එම අධිකාරියේ නියෝජ්‍ය අධ්‍යක්ෂ අසේල බණ්ඩාර හිරු ප්‍රවෘත්ති අංශයට සඳහන් කළේ උත්සව සමය පැමිණීමත් සමඟ වෙළඳුන් පළතුරු වර්ග කඩිනමින් ඉදවීම සඳහා යම් යම් රසායනික ද්‍රව්‍ය පළතුරුවලට එක් කර ඇති බවයි. මේ හේතුව නිසා පළතුරු මිලට ගැනීමේදී පාරිභෝගිකයන් ඒ පිළිබඳව දැඩි අවධානයක් යොමුකළ යුතු බවයි නියෝජ්‍ය අධ්‍යක්ෂවරයා සඳහන් කළේ. මේ අතර, මහනුවර නගරයේ සුපිරි වෙළඳසැලක තිබූ නිෂ්පාදිත දිනය වෙනස් කළ ළදරු නිෂ්පාදන ඇතුළු පාරිභෝජනයට නුසුදුසු ආහාර ද්‍රව්‍ය රැසක් අද වැටලීමකදී සොයා ගනු ලැබුවා. පාරිභෝගික සේවා අධිකාරියේ මහනුවර ශාඛාවේ විශේෂ වැටලීම් ඒකකය විසින් මෙම වැටලීම් සිදුකර ඇති අතර, එහි දිස්ත්‍රික් ප්‍රධානී නිශාන්ත මදාරගොඩ සඳහන් කළේ ඇතැම් ආහාර ද්‍රව්‍යවල ගුල්ලන්ද සිටිනු දක්නට ලැබුණු බවයි.  Update : Saturday, 28 December 2013 - 7:15 --------------------------------------------------------------- පිටකොටුවේ තවත් වැඩක් අල්ලයි.  Friday, 27 December 2013 - 14:45 පිටකොටුවෙන් සොයා ගත් එතෆෝන් නැමති රසායනික ද්‍රව්‍ය යොදා ඉදවන ලද පළතුරු කිලෝ 75,000 ක් සම්බන්ධයෙන් පාරිභෝගික සේවා අධිකාරිය පුළුල් විමර්ශන ආරම්භ කර තිබෙනවා. පාරිභෝගික සේවා අධිකාරියේ කොළඹ දිස්ත්‍රික් විශේෂ වැටලීම් ඒකකය විසින් අද (27) පෙරවරුවේ දී මෙම වැටලීම සිදුකර තිබුණා. කොළඹ මැනිං වෙළද සංකීර්ණයෙන් මෙම පළතුරු කිලෝග්‍රෑම් 75,000 සොයා ගත් අතර එහි වටිනාකම රුපියල් ලක්ෂ 100 ඉක්මවනවා. කෙසෙල්, ගස්ලබු සහ අඹ ආදී පළතුරු අද මෙම වැටලීමේදී සොයාගෙන ඇති බව සඳහන්.  එතෆෝන් නම් ද්‍රව්‍ය, පළතුරු වර්ග කඩිනමින් ඉදවා ගැනීම සඳහා යොදා ගන්නා රසායනික ද්‍රව්‍යයක්.  කෙසේ වෙතත්, කිසිඳු ලෙසකින්වත් ඍජුව පළතුරුවලට මෙම රසායනිකය ඉසීම නුසුදුසු බවයි පාරිභෝගික සේවා අධිකාරිය සඳහන් කළේ. මෙම රසායනිකය භාවිත කරන්නේ නම්, එතෆෝන්  මිලිලීටර් 1ක් ජලය මිලිලීටර් එකක මිශ්‍ර කර තවත් හුණු ග්‍රෑම් 100ක් සමඟ මිශ්‍ර කර ද්‍රාවන දෙකම එකට කලවම් කරමින් පළතුරුවලට යෙදිය යුතුයි. නමුත් එම රසායනිකය ඍජුව පළතුරුවලට යෙදීම සෞඛ්‍යයට අහිතකර තත්ත්වයක්. අද දිනයේ දී සිදුකළ වැටලීමේදී සොයා ගත් මෙම පළතුරුවලට එතෆෝන් නැමැති රසායනිකය ඍජුව ඉසීම සිදුකර ඇති බවයි පාරිභෝගික සේවා අධිකාරියේ විශේෂ වැටලීම් ඒකකයේ ප්‍රකාශකයෙකු හිරු ප්‍රවෘත්ති අංශයට පෙන්වා දුන්නේ. කෙසේ වෙතත්, ඉදිරියේදී මෙවැනි රසායනික ද්‍රව්‍ය පළතුරු ඉදවීම සඳහා යොදා ගැනීම සම්බන්ධයෙන් අඛණ්ඩව පරීක්ෂණ සිදුකරන බවයි පාරිභෝගික සේවා අධිකාරියේ නියෝජ්‍ය අධ්‍යක්ෂ අසේල බණ්ඩාර හිරු ප්‍රවෘත්ති අංශයට සදහන් කළේ."
    },
    {
        "content": "පළාත් පාලන ආයතන කිහිපයකම ලබන වසර සඳහා වූ අය වැය අද (27) ඉදිරිපත් කෙරුණා.  දෙමළ ජාතික සන්ධානයට බලය හිමි යාපනය, වැල්වැටිතුරෙයි නගර සභාවේ අය වැය දෙවන වර සම්මත කර ගැනීමේදී අද මතභේදාත්මක තත්ත්වයක් හට ගත්තා. මෙම නගර සභාවේ දෙමළ ජාතික සන්ධානයේ සභාපතිවරයා ඇතුළු මන්ත්‍රීවරුන් 7 දෙනෙකු සිටින අතර, විපක්ෂය වන එක්සත් ජනතා නිදහස් සන්ධානයේ මන්ත්‍රීවරු දෙදෙනෙකු සිටිනවා. නගර සභාවේ සභාපති ආනන්ද රාජ්ගේ ආධාරකරුවන් අද අය වැය ඡන්ද විමසීම පැවැත්වෙන අවස්ථාවේදී දෙමළ ජාතික සන්ධානයේම මන්ත්‍රීවරුන්  5 දෙනෙකුට  සභා ගර්භයට පැමිණීමට අවස්ථාව ලබා දී නැහැ. පසුව සභාපතිවරයා ප්‍රකාශ කර ඇත්තේ වැඩි ඡන්දයෙන් ලබන වසර සඳහා වූ අය වැය සම්මත වූ බවයි. එහිදී ඇති වූ තත්ත්වය සම්බන්ධයෙන් හිරු ප්‍රවෘත්ති අංශයට අදහස් දැක්වූ දෙමළ ජාතික සන්ධානයේ උතුර පළාත් සභා මන්ත්‍රී එම්.කේ. සිවාජිලිංගම් කියා සිටියේ උදෑසන ප්‍රාදේශීය සභාවේ වැඩ කටයුතු ආරම්භ කිරීමට පෙර නගර සභාව අසළ විශාල පිරිසක් රැදී සිටි අතර එම අවස්ථාවේ තමන් සහකාර පොලිස් අධිකාරීවරයාගෙන් නගර සභාවට අවශ්‍ය ආරක්ෂාව ලබාදුන් බවත් කෙසේ වුවත් නගරාධිපතිවරයා මන්ත්‍රීවරුන් 5 දෙනෙකුට පැමිණීමට නොහැකි වන සේ කටයුතු කළේ මීට පෙර නගර සභාව අයවැයෙන් පරාජයට පත්වූ නිසා බව තමා විශ්වාස කරන බවයි.   දෙමළ ජාතික සන්ධානයට බලය හිමි කිලිනොච්චි, පුනරීන් ප්‍රාදේශීය සභාවේ ලබන වසර සඳහා වූ අය වැය දෙවන වර කියවීමේ ඡන්ද විමසීම අද (27) පැවැත්වීමට නියමිතව තිබූ අතර උප සභාපතිවරයා විසින් මෙම යෝජනාව අපැහැදිලි බව ප්‍රකාශ කිරීමත් සමඟ එය ලබන 31 වන දාට කල් තබනු ලැබුවා.   මේ අතර, බෙන්තොට ප්‍රාදේශීය සභාවේ අය වැය අද වැඩි ඡන්ද 3කින් සම්මත වුණා. එහෙත් උප සභාපති සහ තවත් සන්ධාන මන්ත්‍රීවරයෙක් අයවැයට එරෙහිව ඡන්දය භාවිත කර තිබෙනවා."
    },
    {
        "content": "මැතිවරණ කොමසාරිස් මහින්ද දේශප්‍රිය සහ පිළිගත් දේශපාලන පක්ෂවල නියෝජිතයන් අතර සාකච්ඡාවක් ජනවාරි මස 03 වන දා පැවැත්වෙනවා. මැතිවරණ මහලේකම් කාර්යාලයේ ජ්‍යෙෂ්ඨ ප්‍රකාශකයෙකු සදහන් කළේ මෙහිදී 2013 ඡන්ද හිමි නාමලේඛනය සම්බන්ධයෙන් මැතිවරණ කොමසාරිස්වරයා දේශපාලන පක්ෂ නියෝජිතයින් දැනුවත් කරනු ඇති බවයි. මෙම සාකච්ඡාව සඳහා පැෆ්රල් සංවිධානයට සහ මැතිවරණ ප්‍රචණ්ඩ ක්‍රියා නිරීක්ෂණ මධ්‍යස්ථානයට ද ආරාධනා කර තිබෙනවා.  2013 ඡන්ද නාම ලේඛනය මේ මස 31 වන දා සහතික කිරීමට නියමිතයි. නියෝජ්‍ය මැතිවරණ කොමසාරිස් එම්.එම්. මොහොමඞ් සඳහන් කළේ සාමාන්‍යයෙන් ලක්ෂ 3ක පමණ ඡන්ද දායකයින් පිරිසකගේ නම් නව ඡන්ද නාම ලේඛනයට එක්වන බවයි. ඉදිරියේ දී විසුරුවා හැරෙන බස්නාහිර සහ දකුණු පළාත් සභා ඡන්ද විමසීම 2013 ඡන්ද නාම ලේඛනයට අනුව සිදුකෙරෙනු ඇති."
    },
    {
        "content": "ඇමරිකානු රාජ්‍ය දෙපාර්තමේන්තුවේ දකුණු සහ මධ්‍යම ආසියානු කටයුතු පිළිබද සහකාර රාජ්‍ය ලේකම්වරිය වන නීෂා දේසායි බිස්වාල් ලබන මස ශ්‍රී ලංකාවේ සංචාරයක නිරත වන බව වාර්තා වනවා. ශ්‍රී ලංකාව සම්බන්ධයෙන් එක්සත් ජාතීන්ගේ මානව හිමිකම් මණ්ඩලය මගින් සම්මත කර ගත් යෝජනාවල ඇතුළත් නිර්දේශ ක්‍රියාවට නැංවීම පිළිබදවයි ඇය සොයා බලනු ඇත්තේ. ජිනිවා මානව හිමිකම් මණ්ඩලයේ දී ශ්‍රී ලංකාව සම්බන්ධයෙන් යෝජනාව ඉදිරිපත් කළේ ඇමරිකා එක්සත් ජනපදයේ මැදිහත්වීමෙන්. ලබන මස මැද දී ශ්‍රී ලංකාවට පැමිණීමට නියමිත ඇමරිකානු සහකාර රාජ්‍ය ලේකම්වරිය විදේශ කටයුතු අමාත්‍ය මහාචාර්ය ජී.එල්. පීරිස් ඇතුළු රජයේ ප්‍රධානීන් සමග සාකච්ඡා පවත්වනු ඇති. ඇමරිකානු සහකාර රාජ්‍ය ලේකම්වරිය ශ්‍රී ලංකාවේ සංචාරයක් සඳහා ඉල්ලීමක් කර ඇති බව විදෙස් කටයුතු අමාත්‍යාංශයේ ලේකම් කරුණාතිලක අමුණුගම සනාථ කළා. කෙසේ නමුත්, කොළඹ ඇමරිකානු තානාපති කාර්යාලයේ ප්‍රකාශිකාව කියා සිටියේ අදාළ චාරිකාව පිළිබද මෙතෙක් නිළ ප්‍රකාශයක් සිදුකළ නොහැකි බවයි. ඉන්දියානු සම්භවයක් සහිත ඇමරිකානු රාජ්‍ය තාන්ත්‍රික නිලධාරිනිය එම තනතුරට පත්වූයේ පසුගිය ඔක්තෝම්බර් 21 වැනිදායි. ඊට පෙර එම තනතුරු දැරූයේ රොබට්  ඕ බ්ලේක් විසින්."
    },
    {
        "content": "වේයන්ගොඩ දුම්රිය අනතුර. - 3ක් මරුට."
    },
    {
        "content": "මේ දිනවල නුවරඑළියට පවතින්නේ අධික ශීත කාලගුණ තත්ත්වයක්. ඒ හේතුවෙන් සති අන්තයේ නුවරඑළියට පැමිණෙන ජනතාව සීතලෙන් ආරක්ෂා වීම සඳහා අවශ්‍ය පියවර ගන්නා ලෙස නුවරඑළිය දිස්ත්‍රික් ලේකම් ඞී.පී.ජී. කුමාරසිරි ඉල්ලීමක් කළා.   එමෙන්ම අද (28) දිනයේ ද නුවරඑළියට මල් තුහින බලාපොරොත්තු වන බවයි කාලගුණ විද්‍යා දෙපාර්තමේන්තුව සඳහන් කළේ."
    },
    {
        "content": "2013 ඡන්ද නාම ලේඛණය අද (31) සහතික කරනු ලැබුවා. මැතිවරණ මහලේකම් කාර්යාලයේ ප්‍රකාශකයෙකු සඳහන් කළේ සහතික කරනු ලැබූ ඡන්ද නාමලේඛනය ග්‍රාමනිලධාරිවරුන්ට සහ සියලූම ප්‍රාදේශීය ලේකම්වරුන් වෙත යැවීමට කටයුතු කරන බවයි. සාමාන්‍යයෙන් වසරින් වසර ඡුන්ද නාමලේඛන අලූත් කිරීමේදී ලක්ෂ 3 ක පමණ ඡන්ද දායකයින් සංඛ්‍යාවක් අලූතින් ඡන්ද නාමලේඛනයට ඇතුළත් වනවා. ඉදිරියේ පැවැත්වෙන ඡුන්ද විමසීම් 2013 ඡන්ද නාමලේඛණයට අනුව සිදුකෙරෙන අතර, දැනට විසුරුවා හැරීමට සැලසුම් කර ඇති බස්නාහිර සහ දකුණු පළාත් සභා ඡන්ද විමසීම් 2013 ඡන්ද නාමලේඛනයට අනුව සිදුකරනු ඇති.  මේ අතර, ඉදිරි ඡන්ද විමසීම්වලදී පොදු දේපල මැතිවරණ කටයුතු සඳහා යොදා ගැනීම වැළැක්වීමට විශේෂ ඒකකයක් ස්ථාපිත කරන ලෙස පැෆ්රල් සංවිධානය මානව හිමිකම් කොමිසමෙන් ඉල්ලීමක් කර තිබෙනවා."
    },
    {
        "content": "එක්සත් ජනතා නිදහස් සන්ධානයට බලය හිමි  බුලත්සිංහල, හිගුරක්ගොඩ සහ හඟුරන්කෙත යන ප්‍රාදේශීය සභාවල මෙන්ම ජාඇල නගර සභාවේ අයවැය අද දෙවන වරටත් පරාජයට පත්වුණා. එසේම අයවැය ඡන්ද විමසීම් සිදුකිරීම සම්බන්ධයෙන් ප්‍රාදේශිය සභා කිහිපයක අද විවිධ ගැටළු මතුවී තිබෙනවා.  ජාඇල නගර සභාවේ අයවැය අද දෙවනවර පරාජයට පත්වුණේ වැඩි ඡන්ද 5 කින්. අයවැයට එරෙහිව ඡන්ද 7 ක්ද, පක්ෂව ඡන්ද 5 ක්ද හිමිවුණා.    බුලත්සිංහල ප්‍රාදේශීය සභාවේ අයවැය අද දෙවනවරටත් ඉදිරිපත් කළේ සභාපති තුසිත කුලරත්න විසින්. එහිදී අයවැයට පක්ෂව ඔහුගේ ඡන්දය පමණක් හිමිවූ අතර අනෙකුත් මන්ත්‍රීවරුන් 11 දෙනාම විපක්ෂව ඡන්දය භාවිත කළා. එක්සත් ජනතා නිදහස් සන්ධාන මන්ත්‍රීවරුන් 9 දෙනෙකු සහ එක්සත් ජාතික පක්ෂ මන්ත්‍රීවරුන් 3 දෙනෙකු මෙම ප්‍රාදේශීය සභාව නියෝජනය කරනවා.   මේ අතර, එක්සත් ජනතා නිදහස් සන්ධානයට බලය හිමි හිගුරක්ගොඩ ප්‍රාදේශීය සභාවේ අයවැය ද වැඩි ඡන්ද 3 කින් අද දෙවන වරටත් පරාජයට පත්වුණා. ප්‍රාදේශීය සභාවේ සභාපති සුසන්ත ඥානරත්න අද සභාවට පැමිණ සිටියේ නැහැ. ඔහු හිඟුරක්ගොඩ රෝහලට අද උදෑසන ඇතුළත් කර තිබුණේ හදිසි අසනීප තත්ත්වයක් හේතුවෙන්.  කෙසේ වෙතත් සභාපතිවරයාගේ සුවදුක් බැලීම සඳහා මන්ත්‍රීවරුන් පිරිසක් රෝහලට ගොස් සිටි අවස්ථාවේ උප සභාපතිවරයා අයවැය ඉදිරිපත් කර ඇති බවට හිඟුරක්ගොඩ ප්‍රාදේශීය සභාවේ සන්ධාන මන්ත්‍රී ආර්.එම්. විජේසිංහ චෝදනා කළා. එහෙත් එම චෝදනාව ප්‍රතික්ෂේප කරන බවයි හිඟුරක්ගොඩ ප්‍රාදේශීය සභාවේ උප සභාපති චමින්ද රත්නායක සඳහන් කළේ.  සන්ධානය බලය හොබවන හඟුරන්කෙත ප්‍රාදේශීය සභාවේ අයවැයද අද දෙවන වර වැඩිඡුන්ද 5 කින් පරාජයට පත්වුණා. ඊට පක්ෂව ඡන්ද 8 ක් ලැබුණු අතර විපක්ෂව ලැබුණු ඡන්ද සංඛ්‍යාව 13ක්. එක්සත් ජනතා නිදහස් සන්ධානයේ මන්ත්‍රිවරුන් හතරදෙනෙකු එහිදී විපක්ෂ මන්ත්‍රීවරුන් 9 දෙනෙකු සමග එක්ව අයවැයට එරෙහිව ඡන්දය භාවිත කර තිබෙනවා. මේ අතර, පොළොන්නරුව - මැදිරිගිරිය සහ ලංකාපුර යන ප්‍රාදේශීය සභාවල අයවැය දෙවනවර ඡන්ද විමසීම ද අද පැවැත්වීමට නියමිතව තිබුණා.  එහෙත් ලංකාපුර ප්‍රාදේශීය සභාවේ සභාපති මංජු ශ්‍රී අලූත්වත්ත සහ එහි ලේකම්වරිය අද සභාවට පැමිණ සිටියේ නැහැ.  පක්ෂ විපක්ෂ මන්ත්‍රිවරුන් කිහිපදෙනෙකු අද පෙරවරුවේ සිටම ඔවුන්ගේ පැමිණීම අපේක්ෂාවෙන් සභා ගර්භයේ රැඳී සිටියා.   මැදිරිගිරිය ප්‍රාදේශීය සභාවේ අයවැය අද දෙවන වර ඉදිරිපත් කිරීමට නියමිතව තිබුණත් සභාපතිවරයා හෝ ලේකම්වරයා සභාවට පැමිණ සිටියේ නැහැ.   අදාල තත්ත්වය පිළිබඳව කරුණු විමසීමට අප මැදිරිගිරිය ප්‍රදේශීය සභාවේ සභාවේ සභාපති ආනන්ද ධර්මසේන ඇමතුවත් ඔහුගේ දුරකථනය ක්‍රියාවිරහිත කර තිබුණා. අයවැය පළමුවර ඉදිරිපත් කිරීමේදී ගැටළුකාරී තත්ත්වයක් මතුවූ  දිඹුලාගල ප්‍රාදේශීය සභාවේ අයවැය අද යළි පළමුවරට ඉදිරිපත් කිරීමට නියමිතව තිබුණත් එයද සිදු නොවුණේ සභාපති ජගත් සමරවික්‍රම සභාවට නොපැමිණිම හේතුවෙන්.  මේ අතර නව සභාපතිවරයෙකු යටතේ ඉදිරිපත් කළ කැස්බෑව නගර සභාවේ 2014 අයවැය අද වැඩි ඡන්ද 9 කින් සම්මත වුණා. මීට පෙර හිටපු සභාපතිවරයා විසින් අයවැය ඉදිරිපත් කළ අවස්ථා දෙකෙහිදීම පරාජයට පත්වීම හේතුවෙන් නව සභාපති ලෙස සුමන රණවීර පත්කළ අතර අද පැවති ඡන්ද විමසීමේදී හිටපු සභාපතිවරයාද ඊට පක්ෂව ඡන්දය ප්‍රකාශ කිරීම විශේෂත්වයක්. පළමුවර අයවැය පරාජයට පත්වූ එක්සත් ජාතික පක්ෂයට බලය හිමි පස්සර ප්‍රාදේශීය සභාවේ අයවැය අද දෙවන වරට ඉදිරිපත් කළ අවස්ථාවේදී වැඩි ඡුන්ද 3 කින් සම්මත වුණා. එහිදී සන්ධාන මන්ත්‍රීවරුන් තුන්දෙනෙකුද අයවැයට එරෙහිව ඡුන්දය භාවිත කළ අතර තවත් මන්ත්‍රිවරයෙකු ඡන්දය ප්‍රකාශ කිරීමෙන් වැළකී සිටියා. කඳුරට ජනතා පෙරමුණ නියෝජනය කරන මන්ත්‍රිවරයාද ඡන්දය ප්‍රකාශ කළේ නැහැ. එහෙත් එක්සත් ජාතික පක්ෂ මන්ත්‍රීවරුන් සියලූදෙනා මෙහිදී පක්ෂව ඡන්දය භාවිත කළා. කෙසේ වෙතත් අයවැය සම්මත වී ඇත්තේ පස්සර ප්‍රාදේශීය සභාවේ සභාපති එම්.ඒ. කාදර් මව්ලවිතුමන්ලා දෙදෙනෙකු ඉදිරියේ ලබන වසරේ මාර්තු 31 වැනිදායින් පසු සභාපති ධුරය උප සභාපතිවරයාට ලබාදෙන බවට ලබාදුන් ලිඛිත පොරොන්දුවකින් අනතුරුවයි. එම ලිපිය එක්සත් ජාතික පක්ෂ මහ ලේකම්වරයා වෙත යොමුකරන බවයි ඔහු සඳහන් කර ඇත්තේ.    මේ අතර ඇඹිලිපිටිය ප්‍රාදේශීය සභාවේ එක්සත් ජාතික පක්ෂ මන්ත්‍රීවරුන් අද කුට්ටිගල පොලීසියට පැමිණිල්ලක් ඉදිරිපත් කළා. ඒ, දෙවරක් අයවැය පරාජයට පත්වුවත් ඇඹිලිපිටිය ප්‍රාදේශීය සභාවේ සභාපති එම්.කේ. අමිල් සිය නිල රථය භාවිත කරමින් සිටින බවට චෝදනා කරමින්.  Update : Tuesday, 31 December 2013 - 7:29 -------------------------------------------------- නව සභාපති යටතේ කැස්බෑව අයවැය සම්මතයි. Tuesday, 31 December 2013 - 15:45 නව සභාපතිවරයෙකු යටතේ ඉදිරිපත් කළ කැස්බෑව නගර සභාවේ 2014 අයවැය අද වැඩි ඡන්ද 9 කින් සම්මත වුණා. මීට පෙර හිටපු සභාපතිවරයා විසින් අයවැය ඉදිරිපත් කළ අවස්ථා දෙකේදීම පරාජයට පත්වීම හේතුවෙන් නව සභාපති ලෙස සුමන රණවීර පත්කරනු ලැබුවා. අද අයවැය සඳහා ඡන්ද විමසීමේදී අයවැයට පක්ෂව ඡුන්ද 10 ක්ද විරුද්ධව එක් ඡන්දයක්ද ප්‍රකාශ වුණා. එහිදී එක්සත් ජාතික පක්ෂ මන්ත්‍රීවරුන් අයවැයට ඡුන්දය දීමෙන් වැළකී සිටි අතර ජනතා විමුක්ති පෙරමුණු මන්ත්‍රීවරයා අයවැයට විරුද්ධව ඡන්දය භාවිත කළා."
    },
    {
        "content": "ලබන්නා වූ නව වසර මතින් තොර නව දැක්මකින් යුතුව කටයුතු කරන වසරක් බවට පත්කරගත යුතු බව ජනාධිපති මහින්ද රාජපක්ෂ මහතා පවසනවා. වස විසෙන් තොර ආහාර පරිභෝජනය තුළින් නිරෝගීමත් සහ ශක්තිමත් අනාගත පරපුරක් ගොඩනගා මාතෘ භූමිය දියුණුවෙන් දියුණුව කරා රැගෙන යාමට කැපවන්නැයි ජනාධිපතිවරයා ඉල්ලීමක්ද කරනවා. ජනාධිපති මහින්ද රාජපක්ෂ මහතා මෙම අදහස් ප්‍රකාශ කළේ මහවැලි කලාපයේ ඉඩම් ඔප්පු 40 000 ක් ප්‍රදානය කිරීමේ ජාතික උළෙලේ සමාරම්භක අවස්ථාවට හම්බන්තොට - මාගම් රුහුණුපුර අන්තර්ජාතික සම්මන්ත්‍රණ මධ්‍යස්ථානයේදී අද එක්වෙමින්. මෙහි පළමු අදියර යටතේ වළවේ නිම්නයේ මහවැලි ඉඩම්ලාභීන් 5 000 ඉඩම් ඔප්පු පිරිනැමුනු අතර එය සංකේතවත් කරමින්  35 දෙනෙකු වෙත ඔප්පු ප්‍රදානය ජනාධිපතිවරයා අතින් අද සිදු කෙරුණා.  රට සහලින් ස්වයංපෝෂිත කිරීමට වැඩි දායකත්වයක් ලබාදෙන මහවැලි කලාපයේ ගොවි ජනතාවට බිම් කැබැල්ලක නීත්‍යානුකූල අයිතිය ලබාදෙන්නේ ඔවුන්ගේ ජීවිත සමෘද්ධිමත් කිරීමට බවද ජනාධිපතිවරයා මෙහිදී වැඩිදුරටත් සඳහන් කළා.  [JPG]74505_1[/JPG] [JPG]74505_2[/JPG] [JPG]74505_3[/JPG] [JPG]74505_4[/JPG] [JPG]74505_5[/JPG] [JPG]74505_6[/JPG] [JPG]74505_7[/JPG] [JPG]74505_8[/JPG] [JPG]74505_9[/JPG] [JPG]74505_10[/JPG] [JPG]74505_11[/JPG] [JPG]74505_12[/JPG] [JPG]74505_13[/JPG] [JPG]74505_14[/JPG]"
    },
    {
        "content": "ලැබුවා වූ නව වසර නිදහසේ සහ යහපාලනයේ වසරක් වේවායි ප්‍රාර්ථනා කරන බව පොදු අපේක්ෂක මෛත්‍රීපාල සිරිසේන පවසනවා. නව වසරට සුබපැතුම් එක් කරමින් ඔහු සඳහන් කළේ විවිධ අර්බුද හමුවේ බිඳ වැටුණු කඳුළු සහ වැළපීම්වලින් නිර්මාණය වූ පීඩනය ඉවත් කිරීම සඳහාත් සාධාරණ සමාජයක් බිහිකිරිම සඳහාත් නිවැරදි තීන්දුවක් ගැනීමේ අවස්ථාව වසරේ මුල්දින කිහිපය ඇතුළත ඔබට හිමිව ඇති බවයි. මේ අතර එක්සත් ජාතික පක්ෂයේ ජාතික නායක රනිල් වික්‍රමසිංහද ලැබුවා වූ නව වසරට සුබපැතුම් එක්කර තිබෙනවා. 2015 නව වසර එළඹෙන්නේ ශ්‍රී ලංකා සමාජය අතිශය තීරණාත්මක අවස්ථාවකට මුහුණදෙමින් සිටියදී බවයි ඔහු සඳහන් කළේ. අනාගත පරම්පරාව වෙනුවෙන් බුද්ධිමත්ම තීන්දු හා තීරණයන්ට එළඹෙන මෙන් තමා ජනතාවගෙන් ඉල්ලා සිටින බවයි නව වසරට සුබ පැතුම් එක් කරමින් එක්සත් ජාතික පක්ෂයේ ජාතික නායක රනිල් වික්‍රමසිංහ වැඩිදුරටත් කියා සිටියේ. ජනතා විමුක්ති පෙරමුණද ලැබුවා වූ නව වසර වෙනුවෙන් සුබපැතුම් එක්කර තිබෙනවා. මෙරට වෙසෙන සියලූම ජනතාව නිදහසේ හුස්ම ගැනීම සඳහා ඇති අයිතිය දිනාගැනීමට පෙළ ගැසෙමින් සිටි වසරක් බවයි නව වසරට සුබ පැතුම් එක් කරමින් ජනතා විමුක්ති පෙරමුණ සඳහන් කළේ."
    },
    {
        "content": "ජාතිය නැංවීමේ අනාගත බලාපොරොත්තු රාශියක් සමග ලැබුවා වූ 2015 නව වසරට  පා තබන බව ජනාධිපති මහින්ද රාජපක්ෂ මහතා පවසනවා. නව වසරට සුබපැතුම් එක් කරමින් ජනාධිපතිවරයා සඳහන් කළේ ගෙවී ගිය දශකයේ සෑම වසරකම ආරම්භයේ ඇතිකරගත් ප්‍රාර්ථනා එලෙසින්ම ඉටු කරගැනිමට හැකිවී ඇති බවයි. ඒ සියල්ල රැකගනිමින් සුරක්ෂිත රටක් ගොඩනැගීම අප ඉදිරියේ ඇති වගකීමක් බවයි ජනාධිපති මහින්ද රාජපක්ෂ මහතා  නව වසරට සුබපැතුම් එක් කරමින් සඳහන් කළේ."
    },
    {
        "content": "විකල්ප වාමාංශික මාවතක් ගොඩනැගිය යුතු බව පෙරටුගාමී සමාජවාදී පක්ෂය පවසනවා. එහි දේශපාලන මණ්ඩල සභික කුමාර් ගුණරත්නම් මේ බව කියා සිටියේ කොළඹ අද පැවති මාධ්‍ය හමුවකට එක්වෙමින්.  පෙරටුගාමී සමාජවාදී පක්ෂයේ  දේශපාලන මණ්ඩල සභික කුමාර් ගුණරත්නම් දිවයිනට පැමිණියේ අද අලූයමයි. රටින් පිටුවහල් කර සිටි කුමාර් ගුණරත්නම් සම්බන්ධයෙන් වන දඩ මුදල ආගමන විගමන දෙපාර්තමේන්තුවට ගෙවා දැමීමෙන් පසුවයි ඔහුට ශ්‍රී ලංකාවට පැමිණීමට හැකියාව ලැබුණේ. ඉන් අනතුරුව මාධ්‍ය හමුවට එක්වෙමින් කුමාර් ගුණරත්නම් තවදුරටත් කියා සිටියේ අඛණ්ඩව ශ්‍රී ලංකාව තුළ රැඳෙමින් තම වාමාංශික දේශපාලන ව්‍යාපාරය දියත් කරන බවයි.  Update: Thursday, 01 January 2015 - 07:07 PM ----------------------------------------------------------- පෙරටුගාමී සමාජවාදී පක්ෂයේ නායක කුමාර් ගුණරත්නම් අද (01) අලූයම 12.15 ට පමණ දිවයිනට පැමිණ තිබෙනවා. රටින් පිටුවහල් කර සිටි කුමාර් ගුණරත්නම් සම්බන්ධයෙන් වන දඩ මුදල ආගමන විගමන දෙපාර්තමේන්තුවට ගෙවා දැමූ බවයි පෙරටුගාමී සමාජවාදී පක්ෂයේ ප්‍රචාරක ලේකම් පුබුදු ජයගොඩ ප්‍රකාශ කළේ. මීට පෙර ශ්‍රී ලංකාවට පැමිණි අවස්ථාවේ වීසා කල් ඉකුත්වීමෙන් අනතුරුව ද මෙරට රැඳී සිටීම හේතුවෙන් කුමාර් ගුණරත්නම්ට දඩ නියම කෙරුණා. එහිදී ඔහු පෙනී සිටියේ නොයෙල් මුදලිගේ යන නමින්  ඕස්ට්‍රේලියානු රජය නිකුත් කළ ගමන් බලපත්‍රයකින්."
    },
    {
        "content": "ඊයේ (31) මැදියම් රැයේ සිට මේ දක්වා කාලය තුළ රිය අනතුරු, ගෘහ අනතුරු සහ රතිඤ්ඤා අනතුරු හේතුවෙන් පුද්ගලයින් 151 දෙනෙකු කොළඹ ජාතික රෝහලට ඇතුළත් කර තිබෙනවා. එහි හදිසි අනතුරු ඒකකයේ අධ්‍යක්ෂ වෛද්‍ය කපිල වික්‍රමනායක සඳහන් කළේ ඉන් 51 දෙනෙකු රිය අනතුරු හේතුවෙන් රෝහල් ගත කර ඇති බවයි. පසුගිය වසරට සාපේක්ෂව රිය අනතුරුවල සුළු ඉහළ යාමක් දක්නට ලැබෙන බව ඔහු කියා සිටියා."
    },
    {
        "content": "තමා බලයට පත්වීමෙන් අනතුරුව රට තුළ පැහැදිලි සමාජ පරිවර්තනයක් ඇති කරන බව පොදු අපේක්ෂක මෛත්‍රීපාල සිරිසේන ප්‍රකාශ කළා. ඔහු මෙම අදහස් පළ කළේ ආනමඩුව නගරයේ ඊයේ (31) පැවති ජනහමුවකට එක්වෙමින්. පැහැදිලි සමාජ පරිවර්තනයක් කරනවා .........මේ රටේ නීතියේ ආධිපත්‍ය තහවුරු කරනවා........... අධිකරණය ශක්තිමත් කරනවා ......... මම ජනාධිපති ධුරයකට යන්නේ දෙවැනි සැරේ ඡන්දය ඉල්ලන්න නොවේ. මම යන්නේ දැනට අවුරුදු 6 ක කාලය අවුරුදු 4 කට අඩු කරන්න. ලෝකයේ කිසිම රටක ජනාධිපතිවරයෙකුගේ නිල කාලය අවුරුදු 6 ක් නැහැ. මම ගොවිපවුලක කෙනෙක් විදිහට මට කැත්ත, උදැල්ල, නගුල හොඳට පුරුදුයි. මම ගොවි ජනතාවගේ දුක් කඳුළුත් එක්ක ගොවිජනතාවගේ වේදනාව හා ප්‍රශ්න අඳුරන කෙනෙක්."
    },
    {
        "content": "රට තුල වෙනසක් ඇති කර ඇති බව ජනාධිපති මහින්ද රාජපක්ෂ මහතා පවසනවා. මාවනැල්ල නගරයේ ඊයේ (31) පැවති ජනහමුවකට එක්වෙමින් ජනාධිපතිවරයා මේ බව සඳහන් කළා. ‘‘වෙනසක් අපි ඇතිකරලා තියෙනවා මේ රටේ.....රට එදා ප්‍රභාකරන්ගෙන් බේරාගෙන මරණ බය මිනිස්සුන්ගෙන් නැතිකරලා .........ජාතිය ඉදිරියේ නොනැමෙන ගමනක් අපි ඉදිරියට ගියා සංවර්ධනයෙන්. අපිට නිතරම චෝදනා කරන දෙයක් තියෙනවා නීතියේ පාලනයක් නැහැ කියලා. නමුත් ජාත්‍යන්තර මිනුම්දඩුවලට අනුව නීතියේ පාලනය අතින් ආසියාවේ පළමුවැනි තැන ශ්‍රී ලංකාවට හිමිවෙලා තියෙනවා. මේ අය කියන්නේ මේ එකක්වත් නැහැ. යහපාලනයක් නැහැ. යහපාලනයේ ආසියාවේ පළමුවැනි තැනට ඇවිත් තියෙන්නේ අපි."
    },
    {
        "content": "නි.අමාත්‍ය නන්දිමිත්‍ර ඒකනායකගේ සහය මෛත්‍රීට."
    },
    {
        "content": "එක්සත් ජනතා නිදහස් සන්ධානයට බලය හිමි පළාත් පාලන ආයතන තුනක අයවැය අදත් (24) පරාජයට පත්වුණා. හිඟුරක්ගොඩ ප්‍රාදේශීය සභාවේ පළමුවර අයවැය ඡන්ද විමසීම අද යළි පැවති අවස්ථාවේදී එය පරාජයට පත්වූයේ වැඩි ඡන්ද 6 කින්. පසුගියදා පැවති ඡන්ද විමසීම විනිවිද භාවයකින් තොර බවට උතුරුමැද පළාත් පාලන කොමසාරිස්වරිය කර තිබූ දැනුම්දීමකට අනුවයි අද යළිත් එහි ඡන්ද විමසීමක් සිදුකරනු ලැබුවේ.  මේ අතර මැදිරිගිරිය ප්‍රාදේශීය සභාවේද අයවැය පළමුවරට ඉදිරිපත් කළ අවස්ථාවේදී එය වැඩි ඡන්දයෙන් අද (24) පරාජයට පත්වුණා. 17 දෙනෙකුගෙන් සමන්විත එම ප්‍රාදේශීය සභාවේ අයවැයට ඡන්දය විමසන අවස්ථාවේදී එක්සත් ජාතික පක්ෂ මන්ත්‍රීවරුන් පස්දෙනා සමග එහි උප සභාපතිවරයා ඇතුලූ ආණ්ඩු පක්ෂ මන්ත්‍රීවරුන් හතරදෙනෙකුද ඊට විරුද්ධව ඡන්දය භාවිතා කිරීම හේතුවෙනුයි එය පරාජයට පත්වුණේ. මාතලේ - අඹන්ගඟ කෝරලය ප්‍රාදේශීය සභාවේ අයවැයද අද පරාජයට පත්වුණේ වැඩි ඡන්ද එකකින්. රහස් ඡන්දයක් ලෙස පැවති ඡන්ද විමසීමේදී අයවැයට විරුද්ධව ඡන්ද 5 ක්ද පක්ෂව ඡන්ද 4 ක්ද ලැබී තිබුණා."
    },
    {
        "content": "බස්නාහිර පළාත් සභාවේ එක්සත් ජාතික පක්ෂ මහ ඇමති අපේක්ෂක ධුරයට පාර්ලිමේන්තු මන්ත්‍රී ආචාර්ය හර්ෂ ද සිල්වා ඉදිරිපත් කිරීම සම්බන්ධයෙන් යෝජනාවක් පසුගියදා ජාතික යොවුන් පෙරමුණේදී සම්මත වී ඇති බවට වාර්තා පළවනවා. කොළඹ දිස්ත්‍රික්කයේ යොවුන් පෙරමුණු ඒකාබද්ධ රැස්වීමේදී මෙම යෝජනාව සම්මත වූ බවයි පක්ෂ ආරංචි මාර්ග සඳහන් කළේ. බස්නාහිර පළාත් මහ ඇමති අපේක්ෂක ධුරය භාරගැනීමට සූදානම්ද යන්න පිළිබඳව පාර්ලිමේන්තු මන්ත්‍රී ආචාර්ය හර්ෂ ද සිල්වාගෙන් හිරු ප්‍රවෘත්ති අංශය විමසීමක් කළා. එහිදී මන්ත්‍රීවරයා සඳහන් කළේ තමන් ඒ සම්බන්ධයෙන් කිසිවක් ප්‍රකාශ නොකරන බවයි. කෙසේ වෙතත් පසුගියදා ජාතික සේවක සංගම් ශාලාවේදී පැවති අයවැය පිළිබඳ සාකච්ඡාවකදී මාධ්‍යවේදියෙකු මේ සම්බන්ධයෙන් මන්ත්‍රීවරයාගෙන් විමසීමක් කළා. එහිදී පාර්ලිමේන්තු මන්ත්‍රී ආචාර්ය හර්ෂ ද සිල්වා කියා සිටියේ තමන් ජාතික දේශපාලනයේ නිරතවීමට බලාපොරොත්තු වන බවයි.  මේ අතර, එළඹෙන බස්නාහිර පළාත් සභා මැතිවරණයේ එක්සත් ජාතික පක්ෂ මහ ඇමතිධුර අපේක්ෂකයා ලෙස තමන් ඉදිරිපත්වීමට සූදානම් බව කලූතර දිස්ත්‍රික් පාර්ලිමේන්තු මන්ත්‍රී පාලිත තෙවරප්පෙරුම, එක්සත් ජාතික පක්ෂ නායකත්වයට පසුගිය සෙනසුරාදා දැනුම්දී තිබෙනවා.  එමෙන්ම දකුණු පළාත් සභාවේ එක්සත් ජනතා නිදහස් සන්ධානයේ මහ ඇමති ධුරය වෙනුවෙන්  තමන් තරඟ කරන බව ප්‍රවීන නිළි ගීතා කුමාරසිංහ පසුගියදා ප්‍රකාශ කළා. ශ්‍රී ලංකා නිදහස් පක්ෂයේ බෙන්තර - ඇල්පිටිය ආසන සංවිධායක ලෙස කටයුතු කරන ගීතා කුමාරසිංහ මේ බව කියා සිටියේ හිරු හාඞ් ටෝක් විශේෂාංගය සමග එක්වෙමින්.  අප ඒ සම්බන්ධයෙන් වත්මන් දකුණු පළාත් සභා මහ ඇමති ශාන් විජේලාල් ද සිල්වාගෙන් විමසීමක් කළා. ඔහු කියා සිටියේ ඡන්ද විමසීමකින් පසුව මහ ඇමතිවරයා පත්කිරීමේ තීරණය පක්ෂය සතු කාර්යභාරයක් බවයි."
    },
    {
        "content": "අසිරිමත් නත්තලට රටම සැරසෙයි."
    },
    {
        "content": "පාකිස්තානයේ සිට ශ්‍රී ලංකාවට රැගෙන ආ හෙරොයින් අඩංගු කන්ටේනර දෙක පිළිබඳ පරීක්ෂණ සඳහා එරට මත්ද්‍රව්‍ය කාර්යාංශයේ නිලධාරීන් තුන්දෙනෙකු දිවයිනට පැමිණ තිිබෙනවා. පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ සඳහන් කළේ ශ්‍රී ලංකා පොලීසියේ ඉල්ලීම මත ඔවුන් දිවයිනට පැමිණි බවයි.  කිලෝග්‍රෑම් 250 කට අධික මෙම හෙරොයින් තොගය ඔරුගොඩවත්ත රේගු නිශ්කාෂණ අංශයේදී සොයාගත්තේ පසුගිය අගෝස්තු 30 වැනිදායි."
    },
    {
        "content": "හෙට සිට ලබන 1 වැනිදා දක්වා ඩෙංගු මර්දන සතියක් ප්‍රකාශයට පත් කිරීමට සෞඛ්‍ය අමාත්‍යාංශය පියවර ගෙන තිබෙනවා. නිවේදනයක් නිකුත් කරමින් එම අමාත්‍යාංශය සඳහන් කළේ පාසල් ආරම්භ වීමට ප්‍රථම එම පරිශ්‍ර පිරිසිදු කිරීම ඉලක්ක කරගනිමින් මෙම සතිය ප්‍රකාශයට පත් කළ බවයි. විශේෂයෙන්ම පාසල් පරිශ්‍ර තුළ මදුරුවන් බෝවීමේ වැඩි ප්‍රවණතාවයක් පසුගිය කාලය තුළ වාර්තාවූ බවද සෞඛ්‍ය අමාත්‍යාංශය පෙන්වා දෙනවා."
    },
    {
        "content": "වවුනියාවේ ඊයේ පැවැත්වුණු දෙමළ ජාතික සන්ධාන වාර්ෂික සමුළුවේදී ජාතික ප්‍රශ්නය විසඳීමේ පාර්ලිමේන්තු තේරීම් කාරක සභාවට සහභාගිවීම පිළිබඳව අවසන් තීරණයක් නොගත් බව එම සන්ධානය පවසනවා. දෙමළ සන්ධාන පාර්ලිමේන්තු මන්ත්‍රී එම්.ඒ. සුමන්දිරන් කියා සිටියේ දැනට පවතින තේරීම් කාරක සභාව ප්‍රශ්නය විසඳීම සඳහා ප්‍රමාණවත් නොවන බවට කරුණු සාකච්ඡා වූ බවයි.  දෙමළ ජාතික සන්ධාන වාර්ෂික මහ සමුළුව ඊයේ පෙරවරු 9. 30 ට පමණ වවුනියාව නගර සභා සංස්කෘතික රංග ශාලාවේදී එහි නායක ආර්. සම්බන්ධන්ගේ ප්‍රධානත්වයෙන් ආරම්භ වුණා. එය අවසන් වුණේ පස්වරු 6 30 ට පමණයි. කෙසේ වෙතත් දෙමළ ජාතික සන්ධානයේ හවුල්කාර පක්ෂයක් වන දෙමළ එක්සත් විමුක්ති පෙරමුණේ නායක වී. ආනන්ද සංගරීට මෙම සමුළුවට ආරාධනා කර තිබුණේ නැහැ. හිරු ප්‍රවෘත්ති අංශය කළ විමසීමකදී ඔහු කියා සිටියේ මේ වනවිට දෙමළ ජාතික සන්ධානය තුළ ප්‍රජාතන්ත්‍රවාදයක් නොමැති බවයි."
    },
    {
        "content": "අසිරිමත් නත්තල වෙනුවෙන් පණිවුඩයක් නිකුත් කරන ජනාධිපති මහින්ද රාජපක්ෂ මහතා පවසන්නේ සියලූ ජනයා විශ්ව දයාවේ සහ සාමයේ ආරම්භය ලෙස අද දිනය සළකන බවයි. අතීත සම්ප්‍රදායන් අනුව යමින් කිතු උපත සැමරීම ශ්‍රී ලාංකිකයන් අද නිදහසේ සිදුකරනවා. නත්තල් සැමරුමේදී සියලූ වෙනස්කම් අභිබවා යන දයාවේ පණිවුඩය වෙනුවෙන් ක්‍රිස්තුස් වහන්සේගේ උපත සිදුවූ බව සිහිපත් කෙරෙන්නේ යැයි ජනාධිපති මහින්ද රාජපක්ෂ මහතා නිකුත් කළ පණිවුඩයේ වැඩිදුරටත් සඳහන්. අග්‍රාමාත්‍ය දි මු ජයරත්න නිකුත් කළ නත්තල් සුබපැතුම් පණිවුඩයේ දැක්වෙන්නේ පීඩිත ජනයාට නැගී සිටීමට ආශිර්වාද කළ ක්‍රිස්තුස් වහන්සේගේ උපත අවබෝධයෙන් යුතුව සියලූදෙනා සැමරිය යුතු බවයි. හුදෙක් විනෝද සැණකෙලියක් වශයෙන් නොව උන්වහන්සේගේ ඉගැන්වීම් සදාකාලික බව තේරුම් ගෙන නත්තල් සැමරුම අර්ථවත් කරගැනීම සියලූදෙනාගේ වගකීමක් බවයි අග්‍රාමාත්‍යවරයා සඳහන් කරන්නේ.   විපක්ෂ නායක රනිල් වික්‍රමසිංහද අසිරිමත් නත්තල වෙනුවෙන් සුබ පැතුම් පණිවුඩයක් නිකුත් කර තිබෙනවා. යහපත් දේ ගොඩනැගීමට කටයුතු කරන්නේ නම් අර්ථවත් නත්තලක් උදාකරගත හැකි බව විපක්ෂ නායකවරයාගේ අදහසයි. ක්‍රිස්තුස් වහන්සේ සිය ජීවිතයම දයාව සපිරි සමාජයක් බිහිකිරීම වෙනුවෙන් කැපකළ බව විපක්ෂ නායක රනිල් වික්‍රමසිංහ නිකුත් කළ පණිවුඩයේ සඳහන්. පීඩාවට පත්වූවන් වෙනුවෙන් යුක්තිය සහ සාධාරණත්වය වෙනුවෙන් පෙනී සිටීම සහ අරගල කීරීම ක්‍රිස්තුස් වහන්සේගේ ජීවිතයෙන් ගතහැකි මහඟු ආදර්ශය බව ජනතා විමුක්ති පෙරමුණේ අදහසයි. නිවේදනයක් නිකුත් කරමින් එහි නායක සෝමවංශ අමරසිංහ සඳහන් කරන්නේ උන්වහන්සේගේ ආදර්ශයන් උකහා ගත් මිනිසුන් අද අවශ්‍යව ඇති බවයි."
    },
    {
        "content": "ගිගිරුම් සහිත වැසි ඇතිවන අවස්ථාවන්හිදී පොතුවිල් සිට ගාල්ල දක්වා වන මුහුදු ප්‍රදේශයේ සුළෙඟ් වේගය පැයට කිලෝමීටර් 80 දක්වා ඉහළ යාමට ඉඩ ඇති බව කාලගුණ විද්‍යා දෙපාර්තමේන්තුව ප්‍රකාශ කළා. එම නිසා එම මුහුදු ප්‍රදේශ ඉතා රළු සහ අනතුරුදායක විය හැකියි. එසේම නැගෙනහිර, උතුර, උතුර මැද සහ ඌව පළාත්වල අද දිනයේ වැසි අපේක්ෂා කළ හැකි බවයි එම දෙපාර්තමේන්තුව සඳහන් කළේ."
    },
    {
        "content": "පළාත් සභා සම්බන්ධයෙන් ජනතා විමුක්ති පෙරමුණ දරණ මතය වෙනස්වී ඇති බව ජාතික භාෂා හා සමාජ ඒකාබද්ධතා අමාත්‍ය වාසුදේව නානායක්කාර පවසනවා. 13 වන ව්‍යවස්ථා සංශෝධනය පිළිබඳ යථාර්ථය හා සත්‍ය යන කෘතිය එළිදැක්වීමේ අවස්ථාවට කොළඹදී ඊයේ එක්වෙමින් අමාත්‍යවරයා මේ බව සඳහන් කළා. ඔහු කියා සිටියේ ජනතා විමුක්ති පෙරමුණ දැන් පළාත් සභා අනවශ්‍ය බව ප්‍රකාශ කරන්නේ වෙන කරන්නට දෙයක් නොමැති නිසා බවයි."
    },
    {
        "content": "දිවිනැගුම දෙපාර්තමේන්තුව ලබන ජනවාරි මාසයේ සිට ක්‍රියාත්මක කරන බව ආර්ථික සංවර්ධන අමාත්‍යාංශය පවසනවා. ශ්‍රී ලංකා සමෘද්ධි අධිකාරිය, උඩරට සංවර්ධන අධිකාරිය, සහ දක්ෂිණ සංවර්ධන අධිකාරිය ඇතුලූ ආයතන 5 ක් ඒකාබද්ධ කරමිනුයි මෙම දෙපාර්තමේන්තුව පිහිටවනු ලැබුවේ. පවුල් ලක්ෂ 18 ක ජනතාවගේ ජීවන තත්ත්වය උසස් කිරීම සඳහා දෙපාර්තමේන්තුව ව්‍යාපෘති ක්‍රියාත්මක කරන බව රජයේ ප්‍රවෘත්ති දෙපාර්තමේන්තු වෙබ් අඩවිය සඳහන් කළා."
    },
    {
        "content": "අන්තර්ජාතික ත්‍රස්තවාදය වැළැක්වීම සඳහා නවනීති සකස් කිරීම දුෂ්කර ව්‍යායාමයක් වී ඇති බව එක්සත් ජාතීන්ගේ සංවිධානයේ ශ්‍රී ලංකා නිත්‍ය නියෝජිත ආචාර්ය පාලිත කොහොන පවසනවා. ජගත් සංවිධාන මහා මණ්ඩලයේ හයවන කමිටුවේ සභාපතිවරයා ලෙස ඔහුට පැවරී ඇති කාර්යභාරය වන්නේද එයයි. අදාළ කමිටුව මගින් ත්‍රස්තවාදයට එරෙහි ලෝක නීති සකස් කිරීමේ නීතිමය රාමුව පිළිබඳ නිර්දේශ ඉදිරිපත් කරනු ලබනවා. නිව්යෝක් නුවර ජගත් සංවිධාන මූලස්ථානයේදී ෂින්හුවා ප්‍රවෘත්ති සේවය සමග සාකච්ඡාවකට සහභාගි වෙමින් ආචාර්ය කොහොන කියා සිටියේ ත්‍රස්තවාදයට එරෙහිව සකස් කෙරෙන ලෝක නීති පිළිබඳ සාමාජික රටවල ඉහළ අවධානයක් පවතින බවයි. එම නීති දැඩි විවාදයටද බදුන් වී තිබෙනවා. ජාත්‍යන්තර ත්‍රස්තවාදයට එරෙහි ලෝක සම්මුතියක් ඇති කිරීම සහ න්‍යෂ්ටික ත්‍රස්තවාදය වැළැක්වීම ආචාර්ය කොහොන ප්‍රධානත්වය දරන ජගත් සංවිධාන කමිටුවේ මුලික කාර්යන්ට ඇතුළත්. ෂිංහුවා ප්‍රවෘත්ති සේවය සමග පැවති සාකච්ඡාවේදි ආචාර්ය කොහොන කියා සිටියේ එවැනි සම්මුතියක් සකස් කිරීම දැන් වසර 10 ක් තිස්සේ දිග්ගැස්සෙමින් පවතින බවයි. සැප්තැම්බර් 11 ප්‍රහාරයෙන් පසු ඒ පිළිබඳ ඉහළ උනන්දුවක් පැවතුණා. දැන් එම උනන්දුව මදක් අඩුවී තිබෙනවා. ත්‍රස්තවාදයට එරෙහිව ලෝක යුද්ධයක් පිළිබඳව බොහෝදෙනා කථා කළද ඊට එරෙහි එකදු ලෝක සම්මුතියක් නොමැති බව ආචාර්ය කොහොන හෙළිදරව් කළා."
    },
    {
        "content": "පසුගිය නොවැම්බරයේ ශ්‍රී ලංකාවේ පැවති පොදුරාජ්‍ය මණ්ඩලීය රාජ්‍ය සමුළුවේදී දෙමළ ඩයස්පෝරාව වෙනුවෙන් රංගනයක නිරතවූ බ්‍රිතාන්‍ය අගමැති ඬේවිඞ් කැමරන්ගේ කන්සර්වේටිව් පක්ෂය සහ එල්.ටී.ටී.ඊ හිතවාදී දෙමළ ඩයස් පෝරාව අතර සම්බන්ධය දැන් හෙළිවී තිබෙනවා. දෙමළ බසින් පළවන අදීරු වෙබ් අඩවිය සඳහන් කරන පරිදි ප්‍රබල එල්.ටී.ටී.ඊ. හිතවාදියෙකු වන සුභාෂ්කරන් අලෙයිරාජා, අගමැති කැමරන් ශ්‍රී ලංකාවට එරෙහිව මෙහෙයවීමේදි මුල්තැන ගෙන ඇති බව සඳහන්. බ්‍රිතාන්‍ය දුරකථන සමාගමක් වන ලයිකා මොබයිල් හිමිකරු වන ඔහු කන්සර්වේටිව් පක්ෂයට එක්වරකදී ලබාදී ඇති මුදල පවුම් හාරලක්ෂ විසි දහසක්. එමෙන්ම ඔහු චාල්ස් කුමරු පදනම වෙත විශාල මුදල් පරිත්‍යාගයක්ද සිදුකර තිබෙනවා. බ්‍රිතාන්‍ය අගමැති ඬේවිඞ් කැමරන්ගේ යාපන චාරිකාව සම්බන්ධීකරණය කර ඇත්තේද සුභාෂ්කරන්ගේ ඥාණම් පදනම විසින් බව අදීරු වෙබ් අඩවිය හෙලි කළේ යැයි රජයේ ප්‍රවෘත්ති දෙපාර්තමේන්තුව සඳහන් කළා."
    },
    {
        "content": "නීතිවිරෝධී මත්පැන් වැටලීමක් සඳහා අඟුලාන ප්‍රදේශයට ගිය වලාන දූෂණ මර්ධන ඒකකයේ පොලිස් නිලධාරීන් පිරිසකට ප්‍රහාරයක් එල්ලවී තිබෙනවා. එම ඒකකයට ලැබුණු තොරතුරකට අනුවයි අද (25) පෙරවරුවේ ඔවුන් මෙම වැටලීම සඳහා පිටත්ව ගොස් ඇත්තේ.   වැටලීම සිදුකරන අවස්ථාවේදී මත්පැන් නිෂ්පාදනාගාරය පවත්වාගෙන ගිය පුද්ගලයා සහ ඔහුගේ පවුලේ සාමාජිකයින් පොලිස් නිලධාරීන්ට පහරදී තිබෙනවා. පහරකෑමට ලක්වූ එක් පොලිස් නිලධාරියෙකු තුවාල ලබා ඇති අතර ඊට සම්බන්ධ වූ සැකකරුවන් දෙදෙනෙකුද පොලිස් භාරයට ගෙන ඇති බවයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ සඳහන් කළේ."
    },
    {
        "content": "ගතවූ පැය 24 තුළ විවිධ අනතුරු හේතුවෙන් පුද්ගලයින් 279 දෙනෙකු කොළඹ ජාතික රෝහලේ හදිසි අනතුරු ඒකකයට ඇතුළත් කර තිබෙනවා. මෙය පෙර වසර හා සැසඳීමේදී සියයට 3 ක වර්ධනයක්. කෙසේ වෙතත් ගිණිකෙලි අනතුරුවලට ලක්වූවන් කිසිවෙකුත් කොළඹ ජාතික රෝහලට ඇතුළත් කර නොතිබීම විශේෂත්වයක්. බීමතින් රිය පැදවීම නිසා අනතුරුවලට ලක්වු පුද්ගලයින් 08 දෙනෙකුද රෝහල් ගතකර තිබෙනවා. කෙසේ වෙතත්, මහා මාර්ග අනතුරු හේතුවෙන් තුවාල ලබා රෝහල් ගතකළ රෝගීන්ගේ සංඛ්‍යාවේ අඩුවක් මෙවර දක්නට ලැබෙන බවයි ජාතික රෝහලේ ප්‍රධාන හෙද පුහුණු නිලධාරිනී පුෂ්පා රම්‍යානි සොයිසා කියා සිටියේ."
    },
    {
        "content": "ඉන්දු - ශ්‍රී ලංකා ධීවර සහයෝගීතා කමිටුවේ සාමාජිකයින් ලබන ජනවාරි මාසයේ හමුවී සාකච්ඡා කිරීමට නියමිතව තිබෙනවා. ඉන්දීය මාධ්‍ය වාර්තා සඳහන් කළේ එම කමිටුව නියෝජනය කරන දෙරටේ ධීවර සංගම් නියෝජිතයින් ඉන්දු - ශ්‍රී ලංකා මුහුදු සීමාවේ උද්ගතව ඇති අර්බුදය සම්බන්ධයෙන් එහිදී දීර්ඝ වශයෙන් සාකච්ඡා කරනු ඇති බවයි.  බොහෝදුරට එම සාකච්ඡා ජනවාරි 2 වන සතියේ දී ආරම්භ වනු ඇති බවටයි වාර්තා පළව ඇත්තේ.  මේ සම්බන්ධයෙන් හිරු ප්‍රවෘත්ති අංශය කළ විමසීමකදී ධීවර නියෝජ්‍ය අමාත්‍ය සරත් කුමාර ගුණරත්න ද මේ බව තහවුරු කළා.   මේ වනවිට මුහුදු සීමාව උල්ලංගණය කිරීම හේතුවෙන් ශ්‍රී ලාංකික ධීවරයන් 120 දෙනෙකු සහ යාත්‍රා 40 ක් ඉන්දීය අත්අඩංගුවේ පසුවනවා. එමෙන්ම පසුගිය කාලය තුළ අත්අඩංගුවට ගැනුණු ඉන්දීය ධීවර යාත්‍රා සංඛ්‍යාව 115 ක් වන අතර, ඒවායේ සිටි ධීවරයින් ගණන 426 ක්."
    },
    {
        "content": "බදුරලිය රෝහලේ අර්බුදය අවසන්. තෙවරප්පෙරුමගේ උපවාසයට ජානිපෙත් එක්වෙයි. එජාප මන්ත්‍රී තෙවරප්පෙරුම තවමත් මාරාන්තික උපවාසයේ. එජාප මන්ත්‍රී පාලිත තෙවරප්පෙරුම මාරාන්තික උපවාසයක."
    },
    {
        "content": "බීමත් රියදුන් අත්අඩංගුවට ගැනීම සඳහා පොලීසිය ක්‍රියාත්මක කරන විශේෂ මෙහෙයුම තුළ පසුගිය පැය 48 ක කාලයකදී බීමත් රියදුරන් 517 දෙනෙකු අත්අඩංගුවට ගෙන තිබෙනවා. ඉන් වැඩිම පිරිසක් අත්අඩංගුවට ගෙන ඇත්තේ බස්නාහිර පළාතෙන් වන අතර, එම සංඛ්‍යාව 149ක්. මෙම මෙහෙයුම් ලබන මස පස්වැනිදා දක්වා ක්‍රියාත්මක කරන බවයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ හිරු ප්‍රවෘත්ති අංශයට සඳහන් කළේ.  බීමතින් රිය ධාවනය කළ පුද්ගලයින් අතර වැඩිම පිරිසක් යතුරුපැදි ධාවනය කළ පුද්ගලයින් වන අතර එම සංඛ්‍යාව 284 ක්. රියදුරන්ගේ සහ ජනතාවගේ ආරක්ෂාව වෙනුවෙන් මෙම මෙහෙයුම ක්‍රියාත්මක කරන බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ සඳහන් කළා. මේ අතර ඊයේ සහ අද සිදුවූ විවිධ අනතුරු හේතුවෙන් පුද්ගලයන් 546 දෙනෙකු කොළඹ ජාතික රෝහලෙන් ප්‍රතිකාර ලබාගෙන තිබෙනවා. රෝහල් ප්‍රකාශකයෙකු සඳහන් කළේ ඔවුන්ගෙන් පුද්ගලයින් 201 දෙනෙකු තවමත් නේවාසිකව ප්‍රතිකාර ලබන බවයි.  ගිනිකෙළි අනතුරු හේතුවෙන් තුවාල ලැබූ කුඩා ළමයින් දෙදෙනෙකුද ඒ අතර වනවා.  Update: Thursday, 26 December 2013 - 07:07 PM -------------------------------------------------------- පැය 24ක් තුළ බීමතින් රිය පැදවූ 220ක් අත්අඩංගුවට. ගත වූ පැය 24ක කාලය තුළ බීමත්ව රිය පැදවූ පුද්ගලයින් 220 පොලිස් අත්අඩංගුවට පත්ව තිබෙනවා. බීමත් රියදුරන් අත්අඩංගුවට ගැනීම සඳහා ඊයේ (24) සිට ක්‍රියාත්මක කර ඇති විශේෂ මෙහෙයුමේදී වැඩිම බීමත් රියදුරන් සංඛ්‍යාවක් අත්අඩංගුවට පත්ව ඇත්තේ බස්නාහිර පළාතෙන්. එම සංඛ්‍යාව 85ක්. මේ අතර, ඊයේ (24) සහ අද (25) දිනයේ දී විවිධ අනතුරුවලට ලක්වීම හේතුවෙන් පුද්ගලයන් 367 දෙනෙකු කොළඹ ජාතික රෝහලට ඇතුළත් කර තිබෙනවා. ඉන් 30 දෙනෙකු රෝහල් ගත කෙරුණේ මහාමාර්ගයේ සිදුවූ අනතුරු හේතුවෙන්. කෙසේ වෙතත්, රාත්‍රී කාලයේදී බීමතින් රිය පැදවීමෙන් වළකින්නැයි කොළඹ ජාතික රෝහලේ අධ්‍යක්ෂ වෛද්‍ය අනිල් ජාසිංහ රියදුරන්ගෙන් ඉල්ලීමක් කළා. සෑම උත්සව සමයකදීම බහුලව රිය අනතුරු වාර්තා වී ඇත්තේ රාත්‍රී කාලයේදී බීමත්ව රිය පැදවීම නිසා බව රෝහල් අධ්‍යක්ෂවරයා ප්‍රකාශ කළා. කෙසේ වෙතත්, බීමතින් රිය පදවන පුද්ගලයින් අත්අඩංගුවට ගැනීම සඳහා පැය 24 පුරා මෙහෙයුම් ක්‍රියාත්මක කර ඇති බව පොලිස් මාධ්‍ය ප්‍රකාශක, ජ්‍යෙෂ්ඨ පොලිස් අධිකාරී අජිත් රෝහණ කියා සිටියා."
    },
    {
        "content": "වන අපරාධයක් සම්බන්ධයෙන් අත්අඩංගුවට ගත් සැකකරුවන් 6 දෙනෙකු සහ නඩු භාණ්ඩ වශයෙන් ගොඩකවෙල පොලිස් ස්ථානයට රැගෙන ආ ගල් පැටවූ ලොරියක් පැහැරගෙන ගොස් රාජකාරියට බාධා කළ සන්ධාන පාර්ලිමේන්තු මන්ත්‍රී රංජිත් සොයිසා කඩිනමින් අත්අඩංගුවට ගත යුතු බව වන සම්පත් සංරක්ෂකයින්ගේ සංගමය ප්‍රකාශ කළා. වන සංරක්ෂණ ජනරාල්වරයාට ලැබී තිබූ පැමිණිල්ලකට අනුව රක්වාන අතිරේක අඩවි වන නිලධාරීවරයා ඇතුළු නිලධාරීන් පිරිසක් පුරාවිද්‍යා වටිනාකමක් ද ඇති බඹරගල රක්ෂිතයේ ගල් කොරියක් වටලනු ලැබුවේ පෙරේදා පස්වරුවේදියි. වැටලීමේදී අත්අඩංගුවට ගත් සැකකරුවන් 6 දෙනෙකු සහ අදාළ ගල් පටවා තිබූ ලොරිය වන නිලධාරීන් විසින් ගොඩකවෙල පොලීසිය වෙත රැගෙන විත් ඇත්තේ වැඩිදුර විමර්ශන කටයුතු සඳහායි. එම අවස්ථාවේදී පොලීසියට කඩා වැදුණු මන්ත්‍රීවරයා, සැකකරුවන් සහ අදාළ ලොරි රථය පැහැර ගෙන ගොස් ඇති බවටයි වන සම්පත් සංරක්ෂකයින්ගේ සංගමයේ ලේකම් ලලිත් ගමගේ චෝදනා කළේ.    චෝදනාව එල්ල වන රත්නපුර දිස්ත්‍රික් සන්ධාන මන්ත්‍රී රංජිත් සොයිසාගෙන් මේ පිළිබදව කළ විමසීමකදී ඔහු කියා සිටියේ වන නිලධාරීන් වටලා ඇත්තේ නීත්‍යනුකූලව පවත්වාගෙන ගිය ගල් කොරියක් බවයි.  මන්ත්‍රීවරයා සිදුකරන මෙම ප්‍රකාශය අසත්‍යයක් බවයි වන සම්පත් සංරක්ෂකයින්ගේ සංගමයේ ලේකම්වරයා සදහන් කළේ.     කෙසේ නමුත්, සිද්ධිය සම්බන්ධයෙන් පොලීසිය මේ වන විට විමර්ශනයක් ආරම්භ කර ඇති බව පොලිස් මාධ්‍ය ප්‍රකාශක, ජ්‍යෙෂ්ඨ පොලිස් අධිකාරී අජිත් රෝහණ සඳහන් කළා."
    },
    {
        "content": "පාසල් සිසුන් අතර මත්ද්‍රව්‍ය ව්‍යාප්තවීම පාලනය කිරීම සඳහා ලබන වසරේ සිට විශේෂ වැඩපිළිවෙලක් ක්‍රියාත්මක කරන බව අන්තරායකර ඖෂධ පාලක ජාතික මණ්ඩලය පවසනවා. එහි සභාපතිනී ලේෂා ද සිල්වා හිරු ප්‍රවෘත්ති අංශයට සඳහන් කළේ මෙහිදී පාසල් සිසුන් මත්ද්‍රව්‍යවලට ඇබ්බැහිවීම වැළැක්වීම සම්බන්ධයෙන් දෙමව්පියන් හා ගුරුවරුන්  දැනුවත් කිරීමට ද කටයුතු කරන බවයි. මෑත කාලීනව පාසල් සිසුන් තුළ මත්ද්‍රව්‍ය භාවිතය ව්‍යාප්ත වෙමින් පවතින අතර ඊට බාහිර පාර්ශව කිහිපයක ක්‍රියාකාරීත්වය හේතු වන බවයි සභාපතිනිය කියා සිටියේ."
    },
    {
        "content": "ශුද්ධෝත්තම ෆ්‍රැන්සිස් පාප් වහන්සේ විසින් මෙහෙය වනු ලබන නත්තල් දේව මෙහෙය රෝමයේ ශාන්ත පීතර බැසිලිකාවේදී අද (25) පස්වරුවේ දී පැවැත්වුණා. දෙවියන් වහන්සේ මනුෂ්‍ය වර්ගයාට මහත් සේ ආදරය කරන බව ද තමන් වහන්සේගේ පුත්‍රයා මනුෂ්‍යයින්ගේ සහෝදරයෙකු ලෙස මෙලොවට එවන ලද්දේ ඒ නිසා බව ද උන්වහන්සේ කියා සිටියා. ආත්මාර්තකාමී බව, උඩඟුකම, තුරන් කර ගත් විට අන්ධකාරයෙන් ඈත්වීමට හැකියාව ලැබෙන බව ජේසුස් වහන්සේ පෙන්වා දී තිබෙනවා. ජේසුස් වහන්සේ සැම විටම ජනතාවට අනුකම්පා කරන බව ද අති උතුම් ශුද්ධෝත්තම ෆ්‍රැන්සිස් පාප් වහන්සේ මෙහිදී ප්‍රකාශ කළා. උන්වහන්සේ එම ධුරයට පත්වීමෙන් පසු පැවැත්වූ පළමු නත්තල් දේව මෙහෙය ද මෙය වනවා.   මේ අතර, මෙරට නත්තල් උදාවේ ප්‍රධාන දේව මෙහෙය ඊයේ (24) මධ්‍යම රාත්‍රියේ වත්තල - ශාන්ත ආනා දෙව් මැදුරේ දී පැවැත්වුණා. ඒ, කොළඹ අගරදගුරු අති උතුම් මැල්කම් කාදිනල් රංජිත් හිමිපාණන්ගේ ප්‍රධානත්වයෙන්. එහිදී කිතුණු බැතිමතුන් අමතමින් අති උතුම් මැල්කම් කාදිනල් රංජිත් හිමිපාණන් සදහන් කළේ ජයග්‍රහණය තුළින් හෝ බලපුළුවන්කාරකම් තුළින් උද්දාමයට පත්වීම කිතුණුදහමට පටහැනි බවයි."
    },
    {
        "content": "ලංකා පෞද්ගලික බස් හිමියන්ගේ සංගමය වර්ජනයක් දියත් කිරීමට සූදානම් වනවා. බස්නාහිර පළාත තුළ සිදුවන නීතිවිරෝධී මාර්ග බලපත්‍ර ලබාදීමට එරෙහිව ලබන සඳුදා දිනයේදී බස්නාහිර පළාත තුළ ධාවනයෙන් ඉවත්වීමට සැලසුම් කර ඇති බවයි එම සංගමයේ සභාපති ගැමුණු විජේරත්න සඳහන් කළේ. ඊට බලධාරීන් ප්‍රතිචාර නොදක්වන්නේ නම්, දීප ව්‍යාප්තව වර්ජනයකට යාමට වුවද සූදානම් බව ඔහු සදහන් කළා."
    },
    {
        "content": "2004 සුනාමි ව්‍යවසනයට සමගාමීව පැවැත්වෙන ජාතික සුරක්ෂිතා දින සැමරුම මෙවර කළුතර දිස්ත්‍රික් ලේකම් කාර්යාලයේ දී පැවැත්වීමට නියමිතයි. එහි ප්‍රධානත්වය දරන්නේ අග්‍රාමාත්‍ය දි.මු. ජයරත්න විසින්. ආපදා කළමනාකරණ අමාත්‍ය මහින්ද අමරවීර සඳහන් කළේ පෙළ ගැසෙමු එක්සත්ව එක්සිත්ව දුරලන්න ආපදා යන තේමාව යටතේ මෙම සැමරුම් උත්සවය සංවිධානය කර ඇති බවයි. එමෙන්ම 2004 වර්ෂයේ දෙසැම්බර් 26 වන දින මෙරටට බලපෑ සුනාමි ව්‍යවසනයෙන් මියගිය පුද්ගලයන් සිහිපත් කර විනාඩි 02 ක නිශ්ශබ්දතාවක් පැවැත්වීමට ද කටයුතු යොදා ඇති බවයි අමාත්‍යවරයා කියා සිටියේ. ඒ අනුව උදෑසන 9.25 සිට 9.27 දක්වා විනාඩි දෙකක කාලය තුළ මේ සඳහා එක්වන ලෙස සියලූම ජනතාවට ආපදා කළමනාකරණ අමාත්‍යවරයා ඇරයුම් කර සිටියා. මේ අතර, සුනාමි ව්‍යවසනයේ දී පැරෑලිය දුම්රිය ස්ථානය ආසන්නයේ දී මිය ගිය පුද්ගලයින්ට පිං පැමිණවීම සඳහා ආගමික වැඩසටහන් ඊයේ (25) රාත්‍රියේ සිට ක්‍රියාත්මකයි. පැරෑලිය දුම්රිය අනතුර සැමරීම."
    },
    {
        "content": "ආපදා දැනුම්දීමට විශේෂ දුරකථන අංකයක්."
    },
    {
        "content": "වරිපනම් බදු නොගෙවූ කොළඹ නගරයේ නිවාස සහ වෙළඳ ස්ථාන 260ක් වෙන්දේසි කිරීම කොළඹ මහ නගර සභාව විසින් ආරම්භ කර තිබෙනවා. මින් වැඩිම සංඛ්‍යාවක් කොටුව සහ පිටකොටුව ප්‍රදේශයේ පිහිටි ඒවා වන අතර, වෙන්දේසියෙන් රුපියල් ලක්ෂ 3000ක ආදායමක් අපේක්ෂා කරන බවයි නාගරික භාණ්ඩාගාරික කේ.ඞී. චිත්‍රපාල සඳහන් කළේ."
    },
    {
        "content": "බ්‍රිතාන්‍යයේ දෙවන එළිසබෙත් මහරැජිණ ඊයේ (25) පැවැත්වූ සාම්ප්‍රදායික නත්තල් දින ප්‍රකාශයෙදි ශ්‍රී ලංකාව පිළිබදව ද සදහනක් කළා. මහරැජිණ සහභාගි නොවූ එහෙත් චාල්ස් කුමරු ඇය නියෝජනය කළ ශ්‍රී ලංකාවේ පැවැති පොදුරාජ්‍ය මණ්ඩලීය රාජ්‍ය නායක සමුළුව පිළිබදවයි ඇය එහිදී සිහිපත් කළේ. විෂමතා පවතින සාමාජිකයන්ගෙන් සමන්විත පවුලක් ලෙස මහරැජිණ එහිදී පොදුරාජ්‍ය මණ්ඩලය හැදින්වූවා. පවුලක විෂමතා ශක්තිමත් සබඳතාවට බාධාවක් නොවන බවයි මහරැජිණ අවධාරණය කළේ. ‘‘මා වගේම තවත් බොහෝ අය බලාපොරොත්තුව සිටිනවා ග්ලාස්ගෝ නුවර ලබන වසරේ පැවැත්වෙන පොදුරාජ්‍ය මණ්ඩලීය ක්‍රීඩා උළෙල ගැන. ලන්ඩනයෙන් පසුගිය ඔක්තෝම්බරයේ නික්මුණු ක්‍රීඩා උළෙලේ යෂ්ටිය දැන් පවතින්නේ ලොව අනෙක් පස. එය රටවල් සහ ප්‍රදේශ 70ක සැරිසරා මීළඟ ගිම්හානයේදී ස්කොට්ලන්තයට ළඟා වනවා. මෙම ගමන සිහිපත් කරන්නේ පොදුරාජ්‍ය මණ්ඩලයෙන් අපට කොතරම් නව ජීවනයක් දිය හැකි ද යන්න පිළිබදවයි. මගේ පුත් චාල්ස් ශ්‍රී ලංකාවේ පසුගිය දා පැවැති සමුළුවට සහභාගි වුණා. ඔහු පැවසුවා පොදුරාජ්‍ය මණ්ඩලයේ පවුල් සම්බන්ධතාවයෙන් බොහෝ දෙනා දිරිගැන්විය හැකි බව. එය ඇතැම් විට විවිධ අදහස් පවතින පවුලක සබඳතාවක් වගෙයි. එහෙත් ඔවුන් අතර, පවතින්නේ මිත්‍රත්වතාවයේ සහ අත්දැකීම් හුවමාරු කර ගැනීමේ ශක්තිමත් සබඳතාවක්.’’"
    },
    {
        "content": "උතුරේ යුධ හමුදා කඳවුරු සහ හමුදා නිලධාරීන් ගමන් කරන ස්ථාන ඡායාරූප සහ වීඩියෝගත කළ ඉන්දීය ජාතිකයෙකු පොලීසිය විසින් අත්අඩංගුවට ගෙන තිබෙනවා. තමිල් ප්‍රභාකරන් නැමැති ඔහු තමිල්නාඩු ප්‍රාන්තයේ පදිංචිකරුවෙකු වන අතර සංචාරක වීසා මත මෙරටට පැමිණ ඇති බවයි පොලිස් මාධ්‍ය ප්‍රකාශක, ජ්‍යෙෂ්ඨ පොලිස් අධිකාරී අජිත් රෝහණ සඳහන් කළේ. ආරක්ෂක හේතූන් මත යුධ හමුදා කදවුරුවල අවසරයකින් තොරව ඡායාරූප ගැනීම තහනම් බවයි පොලිස් මාධ්‍ය ප්‍රකාශකවරයා තවදුරටත් සදහන් කළේ."
    },
    {
        "content": "මාළඹේ ප්‍රදේශයේ පෞද්ගලික බැංකුවකින් රුපියල් ලක්ෂ 14 හමාරක මුදලක් කොල්ල කා පළාගිය සැකකරුවන් දෙදෙනා සොයා පොලීසිය පුළුල් පරීක්ෂණ ආරම්භ කර තිබෙනවා. අතුරුගිරිය පොලීසිය සඳහන් කළේ බැංකුවේ සවිකර තිබූ ආරක්ෂිත කැමරා පද්ධතියේද කොල්ලය සිදුකළ ආකාරය සටහන් වී ඇති බවයි. අද (26) උදෑසන 11.25 ට පමණ ගණුදෙනුකරුවන්  ලෙස බැංකුව තුළට පැමිණි සැකකරුවන් එහි සේවකයන්ට සහ ගණුදෙනුකරුවන්ට ගිනි අවි පෙන්වා මෙම මුදල් කොල්ලය සිදුකර තිබුණා. පසුව ඔවුන් පැමිණ තිබූ යතුරුපැදියෙන්ම පළාගොස් ඇති බවයි පොලීසිය සඳහන් කළේ."
    },
    {
        "content": "මන්නාරම කෝවිල් භූමියෙන් හමුවූ සමූහ මිනීවළ සම්බන්ධයෙන් ඉදිරි කැණීම් කටයුතු විශේෂඥයෙකු යටතේ සිදුකෙරෙන බව පොලීසිය පවසනවා. ඒ අනුව අනුරාධපුර අධිකරණ වෛද්‍ය නිලධාරීවරයාගේ මෙහෙයවීම මත ඉදිරි කැණීම් කටයුතු සිදුකිරීම හෙට සිට ඇරඹෙන බව පොලිස් මාධ්‍ය ප්‍රකාශක, ජ්‍යෙෂ්ඨ පොලිස් අධිකාරි අජිත් රෝහණ සදහන් කළා.  පසුගිය සිකුරාදා මන්නාරම ඒ - 32 ප්‍රධාන මාර්ගයේ තිරුකේදීෂ්වරම් කෝවිලට පිවිසුම් මාර්ගයේ ජලනල සවි කරමින් සිටි කොන්ත්‍රාත්කරුවන්ට මිනිස් හිස් කබලක් සහ අස්ථි කොටස් කිහිපයක් හමුවී තිබුණා. පසුව පොලිසිය ද මැදිහත්වීමෙන් මන්නාරම මහේස්ත්‍රාත්වරයාගේ අධීක්ෂණය යටතේ වැඩිදුර කැණීම් කටයුතු සිදුකෙරුණා. ඊයේ (22) වනවිට මෙම ස්ථානයේ තිබූ මිනිස් හිස් කබල් 10 ක් සහ අස්ථි කොටස් කිහිපයක් සොයා ගෙන ඇති බවයි පොලිසිය පවසන්නේ. මෙය පසුගිය යුධ සමයේ එල්.ටී.ටී.ඊ. ත්‍රස්තවාදීන් විසින් සාදන ලද සමූහ මිනීවළක් බවට අනුමාන කෙරෙන බවයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ සඳහන් කළේ.  මේ අතර, මාතලේ රෝහල් භූමියෙන් හමුවූ සමූහ මිනීවලේ දත්ත කොටස් පරීක්ෂා කිරීම සඳහා ද විශේෂ පරීක්ෂණයක් ආරම්භ කර තිබෙනවා. කුරුණෑගල මහරෝහලේ අධිකරණ වෛද්‍ය අජිත් ජයසේකර සඳහන් කළේ මේ වනවිටත් අදාළ දත්ත කොටස් රැසක පරීක්ෂණ සිදුකර අවසන් බවයි. මාතලේ සමූහ මිනීවලෙන් හමුවූ අස්ථි කොටස් කාල නිර්ණය සඳහා චීනයේ - බීජිං නුවර වෙත යැවීමට ද අධිකරණ නියෝග මත මීට පෙර පියවර ගැණුනා."
    },
    {
        "content": "වත්මන් රජයෙන් වැටුප් වැඩිවීමක් සම්බන්ධයෙන් බලාපොරොත්තුවක් තබා ගත නොහැකි බව විපක්ෂ නායක රනිල් වික්‍රමසිංහ පවසනවා. විපක්ෂ නායකවරයා මේ බව ප්‍රකාශ කළේ රජයේ මුද්‍රණ දෙපාර්තමේන්තුවේ, රාජ්‍ය සේවා ජාතික මූල්‍ය සේවක සමිතියේ 46 වැනි වාර්ෂික මහා සභා රැස්වීමේ උත්සවයට සිරිකොත පක්ෂ මූලස්ථානයේදී අද (23) එක්වෙමින්. විපක්ෂ නායකවරයා මෙහිදී සඳහන් කළේ ලබාගෙන ඇති ණය පියවීමට සිදුව ඇති බැවින් ආණ්ඩුවට වැටුප් වැඩිවීමක් සිදුකළ නොහැකි බවයි."
    },
    {
        "content": "ඉන්දු - ශ්‍රී ලංකා ධීවර ගැටළුව මේ වන විට උග්‍ර අතට පත්වෙමින් තිබෙනවා. ටයිම්ස් ඔෆ් ඉන්දියා පුවත්පත සඳහන් කළේ ශ්‍රී ලාංකීය අත්අඩංගුවේ පසුවන ඉන්දීය ධීවරයන් නිදහස් කරන ලෙස ඉල්ලා නාගපට්ටිනම් ප්‍රදේශයේ ක්‍රියාත්මක ධීවර උපවාසයට අදට දින 3ක් ගත වන බවයි. උපවාසයේ නිරත කාන්තාවන් 23 දෙනෙකු සිහිසුන්වීම හේතුවෙන් නාගපට්ටිනම් රෝහලට ඇතුළත් කර ඇති බව ද එම පුවත්පත වාර්තා කළා. මේ වන විට ඉන්දීය ධීවරයින් 210ක් ශ්‍රී ලාංකීය අත්අඩංගුවේ පසුවන බවයි එම වාර්තාවේ වැඩිදුරටත් දැක්වුණේ. උපවාසයේ නිරත පුද්ගලයින් මේ සම්බන්ධයෙන් තමිල්නාඩු මහඇමතිනි ජයලලිතා ජයරාම් සමඟ ද අද (23) සාකච්ඡාවක් පැවැත්වුවා. දෙරට අතර ඇති වී තිබෙන ධීවර ගැටලූව සම්බන්ධයෙන් ශ්‍රී ලංකාවේ බලධාරින් සමඟ තමන් සාකච්ඡා කරන බව එහිදී මහඇමතිනිය විසින් පොරොන්දුවී තිබෙනවා. එම නිසා මෙම උපවාසය අත්හරින ලෙසයි ඇය තමිල්නාඩු ධීවරයින්ගෙන් ඉල්ලා ඇත්තේ. මේ අතර, තූත්තුකුඩි දිස්ත්‍රික්කයේ තර්මල් නගර් පොලීසිය විසින් අත්අඩංගුවට ගනු ලැබූ ශ්‍රී ලාංකීය ධීවරයන් 59 දෙනෙකු ලබන වසරේ ජනවාරි මස 3 වන දා දක්වා රක්ෂිත බන්ධනාගාර ගත කර තිබෙනවා. මොවුන් සැප්තැම්බර් සහ නොවැම්බර් අතර කාලය තුළ අත්අඩංගුවට ගෙන ඇති බවයි ඉන්දීය වාර්තා සදහන් කළේ. මෙම ධීවරයන් මීගමුව, පුත්තලම සහ කළුතර යන ප්‍රදේශවල පදිංචිකරුවන් වනවා. කන්‍යාකුමාරි ප්‍රදේශයේ දී මොවුන් සමග ධීවර යාත්‍රා 10ක් ද අත්අඩංගුවට ගෙන ඇති බවයි ඉන්දීය වාර්තා වැඩිදුරටත් ප්‍රකාශ කළේ.   කෙසේ වෙතත්, ඉන්දු - ශ්‍රී ලංකා ධීවර ගැටළුව විසදීම සදහා දෙරටේ ධීවර නියෝජිතයන් අතර තවදුරටත් සාකච්ඡා පවත්වන බව ධීවර නියෝජ්‍ය අමාත්‍ය සරත් කුමාර ගුණරත්න පවසනවා. ඔහු කියා සිටියේ සාකච්ඡා අසාර්ථක වුවහොත් මෙරට මුහුදු සීමාවට පැමිණෙන සියලූ ඉන්දීය ධීවර යාත්‍රා ඉදිරියේ දී අත්අඩංගුවට ගැනීමට කටයුතු කරන බවයි."
    },
    {
        "content": "කැලණිමුල්ල සදහම් සිසිළ ගිලන් භික්ෂු මධ්‍යස්ථානයේ අභිනවයෙන් ඉදි කෙරුණු බුද්ධ ප්‍රතිමාවහන්සේ නිරාවරණ කිරීම අග්‍රාමාත්‍ය දී.මු ජයරත්න සහ කොළඹ දිස්ත්‍රික් පාර්ලිමේන්තු මන්ත්‍රී ආර්.දුමින්ද සිල්වා යන මහත්වරුන්ගේ සහභාගීත්වයෙන් ඊයේ සිදු කෙරුණා. බුද්ධ ප්‍රතිමාව වටා ඉදිකර තිබෙන රන් වැටද මෙහිදි විවෘත කෙරුණා. එහි ඡායාරූප කිහිපයක් පහතින්"
    },
    {
        "content": "මවට සහ දියණියට ඇසිඞ් ගැසූ ප්‍රධාන සැකකාරිය අත්අඩංගුවට. කනංකේ ඇසිඞ් සිද්ධියේ හමුදාවෙන් පළා ගිය සෙබලිය සොයයි. මවට සහ දියණියට ඇසිඞ් ගැසූ සැකකාරියක් අත්අඩංගුවට."
    },
    {
        "content": "ධීවර ගැටළුව පිළිබදව සාකච්ඡා කිරීම සඳහා තමිල්නාඩු මහඇමතිනී ජයලලිතා ජයරාම්ගේ නායකත්වයෙන් යුත් සර්වපාක්ෂික නියෝජිත පිරිසක් ඉන්දීය අග්‍රමාත්‍යවරයා හමුවීමට සූදානම් වනවා. තමිල්නාඩුවේ පාට්ටාලි මක්කල් පක්ෂයේ නායක එස්. රාමදාස් පවසන්නේ මෙම සර්ව පාක්ෂික කමිටුව කඩිනමින් ඉන්දීය අග්‍රාමාත්‍යවරයා හමුවීමට කටයුතු කළ යුතු බවයි. මේ වන විට මෙරට අත්අඩංගුවේ පසුවන ඉන්දීය ධීවරයන් 140ක පමණ පිරිසක් නිදහස් කර ගැනීම සඳහා ඉන්දීය මධ්‍යම රජය ගෙන ඇති ක්‍රියාමාර්ග කිසිසේත් ප්‍රමාණවත් නොවන බවට ද ඔහු චෝදනා කර තිබෙනවා.  35 වතාවක් පමණ තමිල්නාඩු මහඇමතිනිය මෙරට අත්අඩංගුවේ සිටින ඉන්දීය ධීවරයන් බේරා ගැනීමට කටයුතු කරන ලෙස ඉන්දීය අග්‍රාමාත්‍යවරයා වෙත ලිපි යොමු කර ඇති බවයි පාට්ටාලි මක්කල් පක්ෂයේ නායකයා පවසන්නේ. එහෙත් ඒ කිසිවකට ඉන්දීය මධ්‍යම රජයෙන් සුබවාදී ප්‍රතිචාර නොලැබීම හේතුවෙන් මෙලෙස සර්ව පාක්ෂික නියෝජිත පිරිසක් ඉන්දීය අග්‍රමාත්‍යවරයා හමුවීමට සූදානම් බවයි ඔහු සදහන් කර ඇත්තේ.  මේ අතර, ධීවර නියෝජ්‍ය අමාත්‍ය සරත් කුමාර ගුණරත්න ප්‍රකාශ කළේ ඉන්දු - ලංකා ධීවර ගැටළුව විසදීම සදහා මේ වන විට රාජ්‍ය තාන්ත්‍රික සාකච්ඡා ආරම්භ කර ඇති බවයි. සාකච්ඡා අසාර්ථක වුවහොත් මෙරට මුහුදු සීමාව උල්ලංගණය කරන සියලූම ඉන්දීය ධීවර යාත්‍රා අත්අඩංගුවට ගැනීමට නීතිපති දෙපාර්තමේන්තුවේ උපදෙස් ලබාගෙන ඇති බව නියෝජ්‍ය අමාත්‍යවරයා ප්‍රකාශ කළා."
    },
    {
        "content": "දෙමළ ජාතික සන්ධාන හදිසි රැස්වීමක් අද පෙරවරුවේ වව්නියාවේදී පැවැත්වීමට නියමිතයි. එම සන්ධානයේ සාමාජික උතුරු පළාත් සභා මන්ත්‍රී එම්.කේ. සිවාජිලිංගම් කියා සිටියේ අද (24) පෙරවරු 10ට එම රැස්වීම පැවැත්වීමට නියමිත බවයි. ඒ සඳහා දෙමළ ජාතික සන්ධානය නියෝජනය කරන පාර්ලිමේන්තු මන්ත්‍රීවරුන් මෙන්ම උතුර සහ නැගෙනහිර පළාත් සභා නියෝජනය කරන මන්ත්‍රීවරුන් ද එක්වනවා. එහිදී  සාමය හා සංහිදියාව වෙනුවෙන් සාකච්ඡා කිරීමට පැමිණෙන ලෙස ජනාධිපති මහින්ද රාජපක්ෂ මහතා දෙමළ ජාතික සන්ධානයට ආරාධනාවක් ද කළා. ඒ, පසුගිය 21 වන දා පාර්ලිමේන්තුවේදී අය වැය විවාදයේ මුදල් අමාත්‍යාංශයේ පිළිතුරු කථාව සිදුකරමින්. ජනාධිපතිවරයා සිදුකළ එම ආරාධනය පිළිබදව දෙමළ සන්ධානය අද දිනයේ දී සාකච්ඡා කිරීමට නියමිත බව ද එම්.කේ. සිවාජිලිංගම් මන්ත්‍රීවරයා කියා සිටියා. මීට අමතරව දෙමළ ජාතික සන්ධානය තුළ මතුව ඇති ගැටළු කිහිපයක් නිරාකරණය කර ගැනීම සම්බන්ධයෙන් ද සාකච්ඡා පවත්වන බවයි මන්ත්‍රීවරයා වැඩිදුරටත් කියා සිටියේ.   මේ අතර, ජනාධිපති මහින්ද රාජපක්ෂ මහතා කළ ආරාධනය පිළිගැනීමට සූදානම් බව දෙමළ ජාතික සන්ධානය මීට පෙර ප්‍රකාශ කළා. එහි නායක ආර්.සම්බන්ධන් හිරු ප්‍රවෘත්ති අංශය සිදුකළ විමසීමකදී සඳහන් කළේ රජය සහ තමන් අතර පැවැත්වූ සාකච්ඡාවලදී ඇති වූ එකගතාවයන් සහ උගත් පාඩම් හා ප්‍රතිසන්ධාන කමිටු වාර්තාවේ නිර්දේශ ක්‍රියාත්මක කිරීම පදනම් කර ගනිමින් එම ආරාධනය පිළිගැනීමට තමන් සූදානම් බවයි."
    },
    {
        "content": "රට භාරදීම සඳහා ශක්තිමත් අනාගත පරපුරක් ගොඩනැගිය යුතු බව ජනාධිපති මහින්ද රාජපක්ෂ මහතා පවසනවා. වසර 30ක් පුරා පැවැති ත්‍රස්තවාදය අවසන් කර සාමකාමී පරිසරයක් ගොඩ නගමින් රට සංවර්ධනය කරා ඉදිරියට යමින් පවතිනවා. ඒත් සමඟ රට ඉදිරියට ගෙන යාමට ශක්තිමත් අනාගත පරපුරක් අවශ්‍ය බවයි ජනාධිපතිවරයා පෙන්වා දෙන්නේ. අන්තර් ජාතික ගණිත සහ විද්‍යා ඔලිම්පියාඞ් තරගාවලිය සඳහා සහභාගි වූ සහ ඉන් ජයග්‍රහණය ලැබූ සිසුන් ඊයේ (23) පස්වරුවේ අරලියගහ මන්දිරයේ දී ජනාධිපතිවරයා හමුවී තිබෙනවා. එම අවස්ථාවට එක්වෙමිනුයි ජනාධිපති මහින්ද රාජපක්ෂ මහතා මෙම අදහස් පළ කළේ. ශ්‍රී ලංකාව නියෝජනය කරමින් විද්‍යා අංශයෙන් සිසුන් 12 දෙනෙකු සහ ගණිත අංශයෙන් සිසුන් 9 දෙනෙකු තරගාවලියට සහභාගි වී තිබෙනවා. එහිදී විද්‍යා අංශයෙන් රන් පදක්කම් 4ක් ද, රිදී පදක්කම් 5ක් ද, ලෝකඩ පදක්කම් 3ක් ද හිමිකරගෙන ඇති අතර, ගණිත අංශයෙන් රිදී පදක්කම් 2ක් සහ ලෝකඩ පදක්කම් 5ක් දිනා ගැනීමට සිසුන් සමත්කම් දක්වා තිබෙනවා. පිලිපීනයේ අල්පොන්සු නගරයේ පසුගිය දා මෙම තරග පැවැත්වුණු අතර මේ සඳහා ඉන්දියාව, චීනය, සිංගප්පූරුව, මැලේසියාව සහ තායිලන්තය යන රටවල් නියෝජනය කරමින් සිසුන් සහභාගි වී ඇති බවයි ජනාධිපති මාධ්‍ය ඒකකය සඳහන් කළේ."
    },
    {
        "content": "ඊසානදිග මෝසම් තත්ත්වය සක්‍රියවීම හේතුවෙන් දිවයින හරහා සහ අවට මුහුදු ප්‍රදේශවලට විටින් විට තරමක තද සුළං පැවතිය හැකි බව කාලගුණ විද්‍යා දෙපාර්තමේන්තුව පවසනවා. එම සුළං තත්ත්වය විටෙක පැයට කිලෝමීටර් 50ත්, 60ත් අතර පැවතිය හැකි බවයි  කාර්යයේ නියුතු කාලගුණ විද්‍යාඥ අනූෂා වර්ණසූරිය හිරු ප්‍රවෘත්ති අංශයට සදහන් කළේ."
    },
    {
        "content": "රුපියල් ලක්ෂ 4ක වටිනාකමකින් යුත් විදේශ මුදල් තොගයක් මෙරටට රැගෙන ආ මාලි සහ කැමරුන් ජාතිකයින් දෙදෙනෙකු ගුවන් තොටුපළ රේගුව මගින් අද (24) අලූයම අත්අඩංගුවට ගෙන තිබෙනවා. මොවුන් අබුඩාබි සිට මෙරටට පැමිණ ඇති අතර, මොවුන්ගේ ගමන් මළුවල තිබී ඇමරිකානු ඩොලර් 20 නෝට්ටු 40ක්, ඇමරිකානු ඩොලර් 50 නෝට්ටු 40ක් සහ ස්වීස් ෆ‍්‍රෑන්ක් 50 නෝට්ටු 12ක් සොයා ගත් බවයි ගුවන් තොටුපළ රේගුව සදහන් කළේ. සුදු පැහැති කඩදාසි විශේෂයක් ලෙස මෙම මුදල් නෝට්ටු රැගෙන විත් ඇති අතර ඒවා මතට රසායනික ද්‍රව්‍යයක් යෙදු විට මුදල් නෝට්ටු බවට පත්වන ලෙස සකස් කර තිබූ බවයි රේගුව පවසන්නේ.  සැකකරුවන්ගෙන් තවදුරටත් රදවාගෙන ප්‍රශ්න කිරීම් සිදුකරන බව ගුවන්තොටුපළ රේගුව වැඩිදුරටත් කියා සිටියා."
    },
    {
        "content": "බීමත් රියදුරන් සොයා පොලීසියෙන් සති දෙකක මෙහෙයුමක්."
    },
    {
        "content": "කුඩු කන්ටේනරයක් ගෙන්වීමේ සිද්ධියට සම්බන්ධයක් නොමැති නම් ඒ පිළිබඳව ප්‍රසිද්ධියේ ප්‍රකාශයක් සිදුකරන්නැයි ජාතික සංඝ සම්මේලනය අද (24) අග්‍රාමාත්‍ය දි මු ජයරත්නගෙන් ඉල්ලීමක් කළා. කොළඹ පැවති මාධ්‍ය හමුවකට එක්වෙමින් මෙම ඉල්ලීම සිදුකළේ එහි සභාපති පූජ්‍ය රජවත්තේ වප්ප හිමියන් විසින්. කෙසේ වෙතත් අග්‍රාමාත්‍ය දි මු ජයරත්න නුගේගොඩ - උඩහමුල්ල ප්‍රදේශයේ ඊයේ පැවති උත්සවයකට එක්වෙමින් සඳහන් කළේ ඇතැම් චීවරධාරීන් විසින් තමන්ව කුඩුකාරයෙකු ලෙස හැදින්වීමට කටයුතු කළේ භික්ෂූන් වහන්සේලාට එල්ල වන චෝදනා විභාග කිරීම සඳහා සංඝාධිකරණයක් පිහිටුවීමට කළ යෝජනාව නිසා බවයි. කෙසේ නමුත් ව්‍යවස්ථාදායකයේ ප්‍රධානියා මෙන්ම බුද්ධශාසන අමාත්‍යවරයා ලෙස මෙවැනි ප්‍රකාශයක් සිදුකිරීම පිළිබඳව තමන් කණගාටුවට පත්වන බව ජාතික සංඝ සම්මේලනයේ සභාපති පූජ්‍ය රජවත්තේ වප්ප හිමියන් අද (24) පැවති මාධ්‍ය හමුවේදී සඳහන් කළා.  UPDATE: Tuesday, 24 December 2013 - 7:11 PM ------------------------------------------------------- පහරදීමට හේතුව අගමැති හෙළි කරයි. ඇතැම් චීවරධාරීන් විසින් තමන්ව කුඩුකාරයෙකු ලෙස හැදින්වීමට කටයුතු කළේ භික්ෂූන් වහන්සේලාට එල්ල වන චෝදනා විභාග කිරීම සඳහා සංඝාධිකරණයක් පිහිටුවීමට කළ යෝජනාව නිසා බව අග්‍රාමාත්‍ය දි.මු. ජයරත්න ප්‍රකාශ කළා. අග්‍රාමාත්‍යවරයා මේ බව කියා සිටියේ නුගේගොඩ - උඩගහමුල්ල ප්‍රදේශයේ ඊයේ (23) පැවැති උත්සවයකට එක්වෙමින්. එහිදී වැඩිදුරටත් අදහස් දැක්වූ අග්‍රාමාත්‍යවරයා, ‘‘ දැන් අපිට නරක තත්ත්වයක් උදාවෙලා තිබෙනවා. රටේ නොයෙක් විදියට දකින්න ලැබෙනවා හිර ගෙදර ... රිමාන්ඞ් කරලා.. චීවරධාරීන් කියලා පිරිසක්. දැන් බුදුවෙලත් ... රහත් වෙලත් තියෙනවා. මේ වගේ චීවරධාරීන් කරන වැරදිවලට නීතියක් හැදුවොත් හොඳයි කියලා මම හිතුවා. ඒකක් සංඝාධිකරණයක් හදන එක. එතකොට සිවුරු ඇන්දට පස්සෙ ආයි සිවුරු අදින්න බැහැ. ඇන්දොත් අවුරුදු 2ක් හිරේට යවනවා. මම නිකම් අහන්න හිටියේ මේක සකස් කරලා මහානායක ස්වාමීන් වහන්සේලාගෙන්.  ඕකට ඉඩ දෙන්නේ නැහැ කියලා අන්තිමට මාව කුඩු කාරයෙකු කළා. ’’"
    },
    {
        "content": "එළඹෙන ජනවාරි 1 වන දා සිට මහාධිකරණ සහ සිවිල් අභියාචනා මහාධිකරණ විනිසුරුවරුන් 19 දෙනෙකුට ස්ථාන මාරුවීම් ලබාදී ඇති බව වාර්තා වනවා. කොළඹ අංක 1 මහාධිකරණ විනිසුරුවරිය වන කුමුදුනී වික්‍රමසිංහ, ගල්කිස්ස සිවිල් අභියාචනා මහාධිකරණ විනිසුරුවරිය ලෙසත්, එහි සිටි රෝහිනී වල්ගම විනිසුරුවරිය කොළඹ අංක 1 මහාධිකරණ විනිසුරුවරිය ලෙසත් පත් කර තිබෙනවා. කොළඹ සිවිල් අභියාචනා මහාධිකරණ විනිසුරු ඩබ්ලිව්.පී. දෙහිදෙනිය කොළඹ අංක 1 වාණිජ මහාධිකරණයේ විනිසුරුවරයා ලෙස පත් කර ඇති අතර මහනුවර සිවිල් අභියාචනා මහාධිකරණ විනිසුරු ලියෝන් සෙනෙවිරත්න, පත් කර ඇත්තේ කොළඹ සිවිල් අභියාචනා මහාධිකරණ විනිසුරුවරයා ලෙසයි. මහනුවර සිවිල් අභියාචනා මහාධිකරණ විනිසුරු අරුණ රණසිංහ, කොළඹ අංක 2 වාණිජ මහාධිකරණ විනිසුරුවරයා ලෙස මාරු කර තිබෙනවා. මහනුවර අංක 2 මහාධිකරණයේ විනිසුරු අමේන්ද්‍ර සෙනෙවිරත්න, කොළඹ අංක 3 වාණිජ මහාධිකරණ විනිසුරු ලෙසත්, කොළඹ මහාධිකරණ විනිසුරු ප්‍රීති පද්ම සූරසේන කළුතර මහාධිකරණ විනිසුරු ලෙසත් පත් කර ඇති බවයි වාර්තා වන්නේ. කළුතර මහාධිකරණ විනිසුරු අමල් තිලකරත්න මාරු කර ඇත්තේ හලාවත මහාධිකරණ විනිසුරුවරයා ලෙසයි. එහි සිටි පත්මිණී රණවක ගුණතිලක විනිසුරුවරිය කොළඹ මහාධිකරණයට මාරු කර තිබෙනවා.  කොළඹ මහාධිකරණ විනිසුරුවරයෙකු ලෙස කටයුතු කළ ශිරාන් ගුණරත්න රත්නපුර මහාධිකරණ විනිසුරුවරයා ලෙස මාරු කර ඇති අතර, එහි සිටි මොහාන් සෙනෙවිරත්න විනිසුරුවරයා බලපිටිය මහාධිකරණයටත් එහි කටයුතු කළ ඒ.ඒ.ආර්. හෙයියන්තුඩුව විනිසුරුවරයා කෑගල්ල සිවිල් අභියාචනාධිකරණයටත් මාරු කර ඇති බවයි වාර්තා වන්නේ. ගම්පහ සිවිල් අභියාචනා මහාධිකරණයේ විනිසුරුවරිය වන ශිරෝමි පෙරේරා කෑගල්ල සිවිල් අභියාචනා මහාධිකරණ විනිසුරුවරිය ලෙස මාරු කර තිබෙනවා. උතුරුමැද පළාත්බද සිවිල් අභියාචනා මහාධිකරණයේ විනිසුරු නිශ්ශංක බන්දුල කරුණාරත්න, මාරු කර ඇත්තේ ගම්පහ සිවිල් අභියාචනා මහාධිකරණ විනිසුරුවරයා ලෙසයි. කොළඹ අංක 1 වාණිජ මහාධිකරණයේ විනිසුරුවරයා වන ගාමිණී අමරසේකර  කෑගල්ල මහාධිකරණයේ විනිසුරුවරයා ලෙස පත් කර තිබෙනවා. කොළඹ අංක 2 වාණිජ මහාධිකරණයේ විනිසුරු මහින්ද සමයවර්ධන, මාරු කර ඇත්තේ මහනුවර සිවිල් අභියාචනා මහාධිකරණ විනිසුරුවරයා ලෙසයි. කොළඹ අංක 3 වාණිජ මහාධිකරණයේ විනිසුරු වන චමත් මොරායස්, කොළඹ මහාධිකරණයේ විනිසුරුවරයෙකු ලෙසත්, කෑගල්ල මහාධිකරණ විනිසුරුවරිය මේනකා විජේසුන්දර, මහනුවර සිවිල් අභියාචනා මහාධිකරණ විනිසුරිවරිය ලෙසත් මාරු කර තිබෙනවා. බදුල්ල සිවිල් අභියාචනා මහාධිකරණ විනිසුරුවරයා වූ උදය කරලියද්ද මාරු කර ඇත්තේ මහනුවර අංක 02 මහාධිකරණ විනිසුරුවරයා ලෙසයි."
    },
    {
        "content": "ජනාධිපතිවරණයේ කම්පියුටර් ජිල්මාට් නැහැ. - ෆොන්සේකා."
    },
    {
        "content": "කිලෝ දෙකකට ආසන්න රත්‍රං තොගයක් සමඟ ශ්‍රී ලාංකිකයින් තුන්දෙනෙකු ඉන්දියාවේ මදුරෙයි ගුවන් තොටුපළේ දී ඊයේ (27) අත්අඩංගුවට ගෙන තිබෙනවා. ඔවුන් පැමිණ ඇත්තේ කොළඹ සිට මදුරෙයි හරහා ඩුබායි බලා යන යානයකින්. ඔවුන් සමඟ අත්අඩංගුවට ගැනුණු රත්‍රං වල වටිනාකම ඉන්දීය රුපියල් 36 ලක්ෂයකට ආසන්නයි. මොවුන්ගේ ගමන් මළු එක්ස් කිරණ පරීක්ෂාවට ලක් කිරීමේ දී රත්‍රං තොග හමුවූ බව ඉන්දීය රේගු බලධාරීන් ප්‍රකාශ කළා.  රත්‍රං සඟවා ඇත්තේ ඔවුන්ගේ ගමන් මළුවල ආධාරක තුළයි. ශ්‍රී ලංකාව සහ ඉන්දියාව අතර, නීතිවිරෝධී ලෙස රන් ප්‍රවාහනය කළ අවස්ථා රැසක් මීට පෙර අනාවරණ වුවද එම සෑම අවස්ථාවකදීම පාහේ අත්අඩංගුවට ගෙන ඇත්තේ ග්‍රෑම් 400ට අඩු රත්‍රං ප්‍රමාණයක්. ඊයේ අත්අඩංගුවට ගනු ලැබූ රන් තොගය මදුරෙයි ගුවන් තොටුපළේදී සොයා ගැනුණු විශාලතම රන් තොගය බව ඉන්දීය මාධ්‍ය වාර්තා කළා.      ඊයේ (27) දිනයේ ද ඉන්දියාවේ චෙන්නායි නුවර දක්වා රන් රැගෙන යාමට උත්සාහ කළ කාන්තන්කුඩි ප්‍රදේශයේ පදිංචි පුද්ගලයෙකු ගුවන්තොටුපල රේගුව විසින් අත්අඩංගුවට ගනු ලැබුවා. මීට පෙර අවස්ථා ගණනාවකදී ශ්‍රී ලංකාවෙන් ඉන්දියාව වෙත රන් රැගෙන යාමට උත්සාහ කළ සිද්ධීන් සහ ඉන්දියාවේ සිට ශ්‍රී ලංකාවට රන් ගෙන ඒමට  උත්සාහ කළ සිද්ධීන් පිළිබද වාර්තා වුණා. මේ අතර, ශ්‍රී ලංකාව සහ ඉන්දියාව කේන්ද්‍ර කර ගත් රන් ජාවාරමක තොරතුරු චෙන්නායි නුවරින් අනාවරණ වූයේ ශ්‍රී ලාංකිකයන් 56 දෙනෙකු රුපියල් කෝටි 6 ක වටිනාකමකින් යුත් රන් කිලෝ 23 ක් සමඟ පසුගිය දා අත්අඩංගුවට ගැනීමත් සමඟයි."
    },
    {
        "content": "ජනාධිපති මහින්ද රාජපක්ෂ මහතා ඇතුළු ඉහළ පෙළේ ධූත පිරිසක් ලබන මස ඊශ්‍රායලයේ සහ පලස්තීන ප්‍රදේශවල සංචාරයක නිරතවීමට සැලසුම් කර තිබෙනවා. එම සිව් දින චාරිකාවේදී ජනාධිපතිවරයා දින දෙකක් ඊශ්‍රායලයේ ද තවත් දින දෙකක් පලස්තීනයේ ද රැදී සිටිනු ඇති. ජනාධිපති මහින්ද රාජපක්ෂ මහතා ඊශ්‍රායලයේ දී එරට ජනාධිපති ෂිමොන් පෙරේස් සහ පලස්තීන ජනාධිපති මහමුද් අබ්බාස් මුණ ගැසී සාකච්ඡා කිරීමට නියමිතයි. ජනාධිපතිවරයාගේ ඊශ්‍රායල සහ පලස්තීන සංචාරය ජනවාරියේ දී සැලසුම් කර ඇති බව  ජනාධිපති ප්‍රකාශක මොහාන් සමරනායක ද සනාථ කළා.  කෘෂිකර්මාන්තය, සංචාරක ව්‍යාපාරය, වෙළද කටයුතු සහ රැකියා පිළිබඳ ද්වි පාර්ශවික සම්බන්ධතා ප්‍රවර්ධනය කළ හැකි ආකාරය දෙරටේ නියෝජිතයන් මෙහිදී සාකච්ඡා කරනු ඇතැයි අපේක්ෂිතයි. ඊශ්‍රායලය සහ ශ්‍රී ලංකාව අතර පළමු ද්වි පාර්ශවික වෙළද ගිවිසුමට පසුගිය වසරේ දී අත්සන් තැබුණු අතර, පලස්තීන ජනාධිපති මහමුද් අබ්බාස්ගේ ශ්‍රී ලංකා සංචාරයේ දී ගිවිසුම් කිහිපයකට අත්සන් තැබුණා. ඊශ්‍රායලයේ රැකියා සඳහා මෙරට ශ්‍රමිකයන්ට වැඩි අවස්ථාවක් ලබාදීමට ඊශ්‍රායලය පසුගිය දා එකඟත්වයක් පළ කළා.   ඊශ්‍රායලය සහ ශ්‍රී ලංකාව අතර රාජ්‍ය තාන්ත්‍රික සබඳතා 2000 වසරේ දී යළි පණ ගැන්වුණු අතර, දෙරට අතර පවතින්නේ දැඩි ආරක්ෂක සහයෝගීතාවක්. මෙරට ආරක්ෂක අංශ විසින් යොදා ගනු ලබන කෆීර් ප්‍රහාරක ජෙට් යානා මෙන්ම ඞ්වෝරා අධිවේගී ප්‍රහාරක යාත්‍රා නිෂ්පාදනය කරන්නේ ද ඊශ්‍රායලයයි."
    },
    {
        "content": "හන්තාන කඳුවැටියේ අද (28) පස්වරු 3 ට පමණ ඇතිවු ගින්න මේ වනවිට සම්පූර්ණයෙන්ම නිවා දමා තිබෙනවා. මහනුවර මූලස්ථාන ගිනි නිවීමේ ඒකකයේ ප්‍රකාශකයෙකු සඳහන් කළේ ගින්නෙන් අක්කර 15 ක් පමණ විනාශ වී ඇති බවයි. ගින්න පාලනය කිරීම සඳහා ගිනි නිවීමේ උපකරණ සහිත බෙල් 412 හෙලිකොප්ටරයක් යෙදවීමට ගුවන් හමුදාව කටයුතු කළා. එමෙන්ම, ශ්‍රී ලංකා යුද හමුදාවේ නිලධාරීන්ද ගිනි නිවීමේ කටයුතු සඳහා එක්වුණා.  Update : Saturday, 28 December 2013 - 8:11 -------------------------------------------------------- හන්තාන කඳුවැටියේ ගින්නක් - නිවන්න බෙල් 412 ත් එක්වෙයි. හන්තාන කඳුවැටියේ අද (28) පස්වරු 3 ට පමණ ඇතිවු ගින්න මේ වනවිට පැතිරයාම හේතුවෙන් එය නිවා දැමීම සඳහා ශ්‍රී ලංකා ගුවන් හමුදාවද මැදිහත් වී තිබෙනවා. ගුවන් හමුදා මාධ්‍ය ප්‍රකාශක, එයාර් කොමදෝරු ඇන්ඩෲ විජේසූරිය කියා සිටියේ එම ගින්න මැඬපැවැත්වීම සඳහා ගිනි නිවීමේ උපකරණ සහිත බෙල් 412 හෙලිකොප්ටරයක් යොදවා ඇති බවයි. මහනුවර පොලිසිය සඳහන් කළේ හදිසි දුරකථන ඇමතුමක් ඔස්සේ ගින්න පිළිබඳව තොරතුරු තමන් වෙත වාර්තා වූ බවයි. එම අවස්ථාවේදීම මහනුවර මූලස්ථාන ගිනි නිවීමේ ඒකකය එම ස්ථානයට ළඟා වූ බවයි එහි ප්‍රකාශකයෙකු හිරු ප්‍රවෘත්ති අංශයට සඳහන් කළේ. හන්තාන කඳුවැටියේ 04 කණුව ආශ්‍රිත ප්‍රදේශයේ මෙම ගින්න හටගෙන ඇති අතර, ප්‍රදේශයට පවතින සුළං තත්ත්වය හේතුවෙන් ගින්න නිවීමේ කටයුතුවලට බාධා එල්ල වී ඇති බව ගින්න නිවීමේ කටයුතුවල යෙදී සිටින මහනුවර මූලස්ථාන ගිනි නිවීමේ ඒකකයේ කාර්ය භාර නිලධාරී චන්දන ගමගේ හිරු ප්‍රවෘත්ති අංශයට කියා සිටියා.  Update : Saturday, 28 December 2013 - 6:49 ------------------------------------------------ හන්තාන කඳුවැටියේ ගින්නක්.  Saturday, 28 December 2013 - 16:09 හන්තාන කඳුවැටියේ අද (28) පස්වරු 3 ට පමණ හදිසියේ ගින්නක් හට ගෙන තිබෙනවා. මහනුවර පොලිසිය සඳහන් කළේ හදිසි දුරකථන ඇමතුමක් ඔස්සේ ගින්න පිළිබඳව තොරතුරු තමන් වෙත වාර්තා වූ බවයි. මේ වනවිටත් මහනුවර මූලස්ථාන ගිනි නිවීමේ ඒකකය එම ස්ථානයට ළගා වෙමින් පවතින බවයි පොලිසිය සඳහන් කළේ. හන්තාන කඳුවැටියේ මානා ශාක ආශ්‍රිතව මෙම ගින්න හට ගෙන ඇති බවයි වාර්තා වන්නේ."
    },
    {
        "content": "මෙරට ජාන සම්පත් කොල්ලය වැළැක්වීම සඳහා අවශ්‍ය නීති නුදුරේදීම ගෙන එන බව වනජීවි සම්පත් සංරක්ෂණ අමාත්‍ය විජිත් විජයමුනි සොයිසා පවසනවා. මොනරාගල - මාරිඅරාව ප්‍රදේශයේ අද (28) පැවති රැස්වීමකට එක්වෙමින් අමාත්‍යවරයා කියා සිටියේ ජාන කොල්ලය මහාපරිමාණයෙන් සිදුවන බවට තොරතුරු ලැබී ඇති බවයි.  තමන් මේ දිනවල බියට පත්ව ඇති කාරණයක් සම්බන්ධයෙන් ද අමාත්‍යවරයා මෙහිදී කරුණු අනාවරණ කළා. අමාත්‍යවරයා සඳහන් කළේ විපක්ෂයේ මන්ත්‍රීවරුන් ආණ්ඩුවට දිගින් දිගටම එක්වන බැවින් තමන්ට ඇති ස්ථානය ගිලිහී යන ලකුණු පෙන්වන බවයි. එම නිසා අමාත්‍යවරයා කියා සිටියේ තමන් සැලූන් දොරට බියෙන් පසුවන බවට දක්වන උපමාවද එක්කරමින්."
    },
    {
        "content": "ලබන මාර්තු මස ජිනීවා හි පැවැත්වෙන මානව හිමිකම් සැසිවාරයට පෙර යුද්ධයේ අවසන් සමය පිළිබඳ අභ්‍යන්තර පරීක්ෂණයක් සිදුකළ යුතු බව දෙමළ ජාතික සන්ධානය පවසනවා. එහි උතුරු පළාත් සභා මන්ත්‍රී එම්.කේ.සිවාජිලිංගම් ප්‍රකාශ කළේ නැතහොත් ජාත්‍යන්තරයෙන් ශ්‍රී ලංකාවට එරෙහිව පරීක්ෂණයක් ක්‍රියාත්මක විය හැකි බවයි.  කෙසේ වෙතත්, ශ්‍රී ලංකාවට එරෙහිව ජිනීවා මානව හිමිකම් සැසිවාරයේදී ඉදිරිපත් කිරීමට නියමිත යෝජනාවක් කැනඩාවේදී සකස් කෙරෙන බව ඇතැම් මාධ්‍ය වාර්තා කළා. ඊට දෙමළ ජාතික සන්ධානයට ද ආරාධනා කර ඇති බවයි එහි දැක්වුණේ. මෙම සාකච්ඡාවට දෙමළ ජාතික සන්ධානයේ නායක ආර්.සම්බන්ධන් ඇතුළු නියෝජිතයින් පිරිසක් සහභාගි වන බව එමගින් ප්‍රකාශ කළා.  මේ සම්බන්ධයෙන් හිරු ප්‍රවෘත්ති අංශය දෙමළ ජාතික සන්ධානයේ නායක ආර්.සම්බන්ධන්ගෙන් විමසීමක් කළා. එවැනි සාකච්ඡාවකට හෝ ජිනීවා මානව හිමිකම් සමුළුවට යන බවක් ඔහු එහිදී සනාථ කළේ නැහැ.  ජිනීවා මානව හිමිකම් සැසිවාරයේ දී ශ්‍රී ලංකාවට එරෙහිව කටයුතු කිරීමේ සූදානමක් පවතින්නේ දැයි අප දෙමළ ජාතික සන්ධාන පාර්ලිමේන්තු මන්ත්‍රී සුරේෂ් ප්‍රේමචන්ද්‍රන්ගෙන් ද විමසීමක් කළා. හිරු ප්‍රවෘත්ති අංශයට ඔහු කියා සිටියේ ජිනීවා සැසිවාරය සඳහා තම පක්ෂය සහභාගි වන්නේ ද යන්න මෙතෙක් නිශ්චිත වශයෙන් තීරණය කර නොමැති බවයි. එහෙත්, පසුගියදා වව්නියාවේදී පැවති සමුළුවේදී ඒ පිළිබඳව සාකච්ඡා වූ බව ඔහු කියා සිටියා.   මේ අතර, පී.ටී.අයි ඉන්දීය ප්‍රවෘත්ති සේවය සඳහන් කළේ ලබන මාර්තුවේ ජිනිවා නුවර පැවැත්වෙන මානව හිමිකම් මණ්ඩල සැසිවාරයේදී මෙරට යුද්ධය සම්බන්ධයෙන් ජාත්‍යන්තර පරීක්ෂණයක් පැවැත්වීම සඳහා දෙමළ ජාතික සන්ධානය කටයුතු කරන බවයි. ඒ සඳහා ජාත්‍යන්තර සහ රාජ්‍ය තාන්ත්‍රික ප්‍රජාව දැනුවත් කිරීමට කටයුතු කරන බව ද දෙමළ ජාතික සන්ධානයේ පාර්ලිමේන්තු මන්ත්‍රී සුරේෂ් ප්‍රේමචන්ද්‍රන් ඉන්දීය ප්‍රවෘත්ති සේවාවට ප්‍රකාශ කර තිබෙනවා.  කෙසේ වෙතත්, දේශහිතෛශී ජාතික ව්‍යාපාරය පවසන්නේ රටට එරෙහි කුමන්ත්‍රණයක දෙමළ ජාතික සන්ධානය නිරත වන බවයි. එහි ප්‍රධාන ලේකම් වෛද්‍ය වසන්ත බණ්ඩාර ඔවුන්ගේ මෙම ක්‍රියාකලාපය දැඩි ලෙස හෙලා දුටුවා. ඔහු සඳහන් කළේ දෙමළ ජාතික සන්ධානය ජිනිවා මෙහෙයුම ක්‍රියාත්මක කර ඇති බවයි."
    },
    {
        "content": "මන්නාරම තිරුකේදීෂ්වරම් කෝවිල ආසන්නයෙන් පසුගියදා හමුවු සමූහ මිනීවලේ අස්ථි කොටස්වලින් එම දේහයන් නීත්‍යානුකූල නොවන ආකාරයට මිහිදන් කර ඇති බව තහවුරු වන්නේ යැයි අනුරාධපුර මහ රෝහලේ විශේෂඥ අධිකරණ වෛද්‍ය ධනංජය වෛද්‍යරත්න පවසනවා. එමෙන්ම ලබන වසරේ ජනවාරි 03 වැනිදා දක්වා මෙම සමූහ මිනීවලේ කැණීම් කටයුතු නතර කර ඇති බවද ඔහු කියා සිටියා. මෙම සමූහ මිනීවලේ අස්ථි කොටස් පිහිටීමේදී තිබූ නිරීක්ෂණයන්ට අනුව එය නීත්‍යානුකූල නොවන මිනීවලක් බවට අනුමාන කරන බවයි ඔහු පෙන්වා දුන්නේ. හිරු ප්‍රවෘත්ති අංශයට අදහස් දක්වමින් විශේෂඥ අධිකරණ වෛද්‍ය ධනංජය වෛද්‍යරත්න කියා සිටියේ මෙම දේහයන් කුමන කාලයක මෙම ස්ථානයේ මිහිදන් කර තිබේද යන්න සොයා බැලීම සඳහා කාබන් පරීක්ෂණයකටද යොමුකිරීමට සිදුවිය හැකි බවයි.  පසුගිය 20 වැනි සිකුරාදා මන්නාරම ඒ - 32 ප්‍රධාන මාර්ගයේ තිරුකේදීෂ්වරම් කෝවිලට පිවිසුම් මාර්ගයේ ජලනල සවි කරමින් සිටි කොන්ත්‍රාත්කරුවන්ට මිනිස් හිස් කබලක් සහ අස්ථි කොටස් කිහිපයක් හමුවුණා. පසුව පොලිසිය ද මැදිහත්වීමෙන් මන්නාරම මහේස්ත්‍රාත්වරයාගේ අධීක්ෂණය යටතේ වැඩිදුර කැණීම් කටයුතු සිදුකෙරුණා. එම අවස්ථාවේදී වරින්වර සිදුකළ කැණීම්වලදී මිනිස් හිස් කබල් 08 ක් සහ අස්ථි කොටස් කිහිපයක් සොයා ගත්තා.  UPDATE: Sunday, 29 December 2013 - 06:38 PM -------------------------------------------------------- මන්නාරම සමූහ මිනිවළේ කැණීම්වලටත් විශේෂඥ සහාය. මන්නාරම තිරුකේදීෂ්වරම් කෝවිල ආසන්නයෙන් හමුවු සමූහ මිනීවලේ කැණීම් යළිත් ආරම්භ කර තිබෙනවා. පසුගියදා හමුවු මිනිස් අස්ථි කොටස් සම්බන්ධයෙන් පුළුල් පරීක්ෂණ ආරම්භ කර ඇති බවයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ සඳහන් කළේ. ඒ සඳහා විශේෂ පොලිස් කණ්ඩායම් දෙකක් ද යෙදවීමට කටයුතු කර තිබෙනවා. මීට අමතරව අදාළ සමූහ මිනී වලේ පස් හා පැළෑටි පරීක්ෂා කිරීම සඳහා විශේෂඥ සහාය ද ලබාගෙන ඇති බවයි පොලිස් මාධ්‍ය ප්‍රකාශකවරයා වැඩිදුරටත් කියා සිටියේ. පසුගිය 20 වැනි සිකුරාදා මන්නාරම ඒ - 32 ප්‍රධාන මාර්ගයේ තිරුකේදීෂ්වරම් කෝවිලට පිවිසුම් මාර්ගයේ ජලනල සවි කරමින් සිටි කොන්ත්‍රාත්කරුවන්ට මිනිස් හිස් කබලක් සහ අස්ථි කොටස් කිහිපයක් හමුවුණා. පසුව පොලිසිය ද මැදිහත්වීමෙන් මන්නාරම මහේස්ත්‍රාත්වරයාගේ අධීක්ෂණය යටතේ වැඩිදුර කැණීම් කටයුතු සිදුකෙරුණා. එම අවස්ථාවේදී වරින්වර සිදුකළ කැණීම්වලදී මිනිස් හිස් කබල් 10 ක් සහ අස්ථි කොටස් කිහිපයක් සොයා ගත්තා."
    },
    {
        "content": "ජනතාවාදී ප්‍රජාතන්ත්‍රවාදය පිළිගන්නා පක්ෂයක් ලෙස වර්තමාන ව්‍යවස්ථාව සහ ජනාධිපති බලයද ප්‍රතික්ෂේප කරන බව ප්‍රජාතන්ත්‍රවාදී වාමාංශික පෙරමුණ පවසනවා. එහි මහ ලේකම්, අමාත්‍ය වාසුදේව නානායක්කාර මේ බව සඳහන් කළේ කොළඹ නව නගර ශාලාවේ ඊයේ (28) පැවැති ප්‍රජාතන්ත්‍රවාදී වාමාංශික පෙරමුණේ 14 වන සංවත්සර සමුළුවට එක්වෙමින්. එහිදී අමාත්‍යවරයා වැඩිදුරටත් එහිදී සඳහන් කළේ ව්‍යවස්ථා පෙරළියක් ඇති කිරීමට කාලය එළඹී ඇති බවයි."
    },
    {
        "content": "විශ්වවිද්‍යාල සඳහා ලබන වසරේදී ශිෂ්‍ය කණ්ඩායම් දෙකක් බඳවා ගැනීමට අපේක්ෂා කරන බව උසස් අධ්‍යාපන අමාත්‍යාංශය ප්‍රකාශ කළා. එම අමාත්‍යාංශයේ ශිෂ්‍ය කටයුතු පිළිබඳ අධ්‍යක්ෂ ජනරාල් කීර්ති මාවැල්ලගේ කියා සිටියේ 2012 වසර සඳහා විශ්වවිද්‍යාල වරම් ලැබූ ශිෂ්‍යයන් මාර්තු මාසය අවසන්වීමට ප්‍රථමයෙන් බඳවා ගන්නා බවයි. එමෙන්ම 2013 වර්ෂය සඳහා විශ්වවිද්‍යාල වරම් ලැබූ ශිෂ්‍යයන් ලබන වසර අවසන්වීමට ප්‍රථම බඳවා ගැනීමට අපේක්ෂා කරන බව ඔහු සඳහන් කළා."
    },
    {
        "content": "ලබන මාර්තු මාසයේදී ජිනීවා මානව හිමිකම් සැසිවාරයේදී ශ්‍රී ලංකාවට එරෙහිව එල්ල වන  ඕනෑම අභියෝගයකට මුහුණදීමට සූදානම් බව රජය පවසනවා. රජයේ ජ්‍යෙෂ්ඨ ප්‍රකාශකයෙකු හිරු ප්‍රවෘත්ති අංශයට කියා සිටියේ ඒ සඳහා මේ වනවිටත් වැඩපිළිවෙලක් ක්‍රියාත්මක බවයි. විශේෂයෙන්ම මෙරට සංහිඳියාව ඇති කිරීම සඳහා රජය ගෙනයන සාර්ථක වැඩපිළිවෙල ජාත්‍යන්තරය හමුවේ ප්‍රකාශ කිරීමට අවශ්‍ය සියලූම ක්‍රියාමාර්ග ගන්නා බවයි ඔහු ප්‍රකාශ කළේ. කෙසේ වෙතත්, දෙමළ ඩයස්පෝරාව ශ්‍රී ලංකාවට එරෙහිව ජිනීවා මානව හිමිකම් සමුළුවේදී ක්‍රියාකිරීමට මේ වනවිටත් ලොව විවිධ පාර්ශවයන් දැනුවත් කරමින් සිටින බවට වාර්තා පළ වනවා. ඊට සාර්ථකව මුහුණදීමට සූදානම් බවයි රජයේ ජ්‍යෙෂ්ඨ ප්‍රකාශකයා හිරු ප්‍රවෘත්ති අංශයට කියා සිටියේ. මේ අතර, මෙවර පැවැත්වෙන ජගත් මානව හිමිකම් සැසිවාරයේදී ශ්‍රී ලංකාවට එරෙහිව යෝජනාවක් සම්මත වුවහොත් එය පසුගිය වර්ෂවලදී සම්මත වූ යෝජනාවන්ට වඩා ප්‍රබල වනු ඇති බවයි ජිනීවාහි මෙරට හිටපු නිත්‍ය නියෝජිතවරයෙකු වන ආචාර්ය දයාන් ජයතිලක සඳහන් කළේ."
    },
    {
        "content": "පසුගිය දා පැවැති අධ්‍යයන පොදුසහතික පත්‍ර සාමාන්‍ය පෙළ විභාගයේ පළමු අදියරේ ඇගයීම් කටයුතු හෙට ආරම්භ කෙරෙනවා. විභාග කොමසාරිස් ජනරාල් ඩබ්ලිව්.එම්.එන්.ජේ. පුෂ්පකුමාර සදහන් කළේ අදියර දෙකක් යටතේ ක්‍රියාත්මක වන ඇගයීම් කටයුතුවල පළමු අදියර ජනවාරි මස 7 වන දා දක්වා ක්‍රියාත්මක බවයි. ඇගයීම් කටයුතු පාසල් 79ක පැවැත්වෙනු ඇති. දෙවන අදියර ජනවාරි මස 16 වන දා ආරම්භ වන අතර එය ජනවාරි මස 24 වන දා අවසන් වීමට නියමිතයි. දෙවන අදියරේ ඇගයීම් කටයුතු පාසල් 19ක ක්‍රියාත්මක වනු ඇති. ඇගයීම් කටයුතු සදහා ගුරුවරුන් 40,000ක් එක්වනවා. ඇගයීම් මණ්ඩල 1842ක් මධ්‍යස්ථාන 122කදී දිවයින පුරා ක්‍රියාත්මක කෙරෙන අතර පිළිතුරු පත්‍ර ලක්ෂ 110ක පමණ ඇගයීම් සිදුකෙරෙනු ඇති.   මේ අතර, 5 හේ ශිෂ්‍යත්ව විභාගය අහෝසි කිරීමට අධ්‍යාපන සේවා කොමිෂන් සභාව විසින් සිදුකර ඇති නිර්දේශ පිළිබදව විධිමත් සාකච්ඡාවක් ලබාදෙන ලෙස ලංකා ගුරු සේවා සංගමය එම කොමිසමෙන් ඉල්ලීමක් කරනවා.  Update  : Sunday, 29 December 2013 - 12:39 ----------------------------------------------------------------- සා.පෙළ ඇගයීම් හෙට ඇරඹේ. Sunday, 29 December 2013 - 11:09 පසුගිය දා පැවැති අධ්‍යයන පොදුසහතික පත්‍ර සාමාන්‍ය පෙළ විභාගයේ පළමු අදියරේ ඇගයීම් කටයුතු හෙට (30) ආරම්භ කෙරෙනවා. විභාග කොමසාරිස් ජනරාල් ඩබ්ලිව්.එම්.එන්.ජේ. පුෂ්පකුමාර සදහන් කළේ අදියර දෙකක් යටතේ ක්‍රියාත්මක වන ඇගයීම් කටයුතුවල පළමු අදියර ජනවාරි මස 7 වන දා දක්වා ක්‍රියාත්මක බවයි. ඇගයීම් කටයුතු පාසල් 79ක පැවැත්වෙනු ඇති. දෙවන අදියර ජනවාරි මස 16 වන දා ආරම්භ වන අතර එය ජනවාරි මස 24 වන දා අවසන් වීමට නියමිතයි. දෙවන අදියරේ ඇගයීම් කටයුතු පාසල් 19ක ක්‍රියාත්මක වනු ඇති. ඇගයීම් කටයුතු සදහා ගුරුවරුන් 40,000ක් එක්වනවා. ඇගයීම් මණ්ඩල 1842ක් මධ්‍යස්ථාන 122කදී දිවයින පුරා ක්‍රියාත්මක කෙරෙන අතර පිළිතුරු පත්‍ර ලක්ෂ 110ක පමණ ඇගයීම් සිදුකෙරෙනු ඇති."
    },
    {
        "content": "උතුරේ යුධ හමුදා කඳවුරු සහ හමුදා නිලධාරීන් ගමන් කරන ස්ථාන ඡායාරූප සහ වීඩියෝගත කළ ඉන්දීය ජාතික මාධ්‍යවේදියා ඊයේ (28) මෙරටින් පිටත් කර යවා තිබෙනවා. හිරු ගුවන් තොටුපළ වාර්තාකරු සඳහන් කළේ යූ.එල්. 123 ගුවන් යානයෙන් ඊයේ රාත්‍රී 7ට පමණ ඉන්දියාවේ චෙන්නායි නුවර බලා ඔහු පිටත් කර යවා ඇති බවයි. අවසරයකින් තොරව යුධ හමුදා කදවුරුවල ඡායාරූප ගැනීම නිසා ආරක්ෂක අංශ විසින් මෙම මාධ්‍යවේදියා පසුගිය දා අත්අඩංගුවට ගත්තා. තමිල් ප්‍රභාකරන්  නැමැති ඔහු තමිල්නාඩු ප්‍රාන්තයේ පදිංචිකරුවෙකු වන අතර සංචාරක වීසා මත මෙරටට පැමිණ ඇති බවයි පොලිස් මාධ්‍ය ප්‍රකාශක කාර්යාලය සඳහන් කළේ."
    },
    {
        "content": "නීතිවිරෝධී ලෙස මෙරට මුහුදු සීමාවට ඇතුළු වූ ඉන්දීය ධීවරයන් විසි දෙදෙනෙකු නාවික හමුදාව විසින් අත්අඩංගුවට ගෙන තිබෙනවා. නාවික හමුදා මාධ්‍ය ප්‍රකාශක, කමාන්ඩර් කෝසල වර්ණකුලසූරිය සඳහන් කළේ උතුරු මුහුදේ දී මෙම ධීවරයින් සමඟ යාත්‍රා 6ක් ද ඊයේ (28) අත්අඩංගුවට ගෙන ඇති බවයි. මොවුන් කන්කසන්තුරේ වරායට ගෙනැවිත් ඇති අතර, වැඩිදුර පරීක්ෂණ සඳහා ප්‍රදේශය භාර ධීවර පරීක්ෂකවරයාට භාර දීමට නියමිත බව ද නාවික හමුදා මාධ්‍ය ප්‍රකාශකවරයා සදහන් කළා.    මේ අතර, පෝක් සමුද්‍ර සන්ධියේ මසුන් මැරීමේ නිරත ඉන්දීය සහ ශ්‍රී ලාංකික ධීවරයන්ගේ ගැටළු සම්බන්ධයෙන් දෙරටේ ධීවර සංගම් අතර සාකච්ඡාව ලබන ජනවාරි 20 වන දා චෙන්නායි හිදී පැවැත්වෙන බව තවදුරටත් තහවුරු වී තිබෙනවා. ඉන්දීය විදේශ කටයුතු අමාත්‍ය සල්මාන් කුර්ෂිඞ් විසින් පසුගිය සිකුරාදා දකුණු ඉන්දියාවේ පුදුචේරි ප්‍රදේශයේ ධීවර සමුළුවක් අමතමින් මේ බව මුලින්ම ප්‍රකාශ කළා. තමිල්නාඩු ඞී.එම්.කේ. පක්ෂයේ පාර්ලිමේන්තු කණ්ඩායම් නායක ටී.ආර්. බාලූ ඇතුළු පිරිසක් අග්‍රාමාත්‍ය මන්මෝහන් සිං ඊයේ මුණ ගැසුණු අවස්ථාවේදී ද මේ බව ප්‍රකාශ කර ඇතැයි සදහන්. ජනවාරි මාසයේ 3 වන සතියේ මෙම සාකච්ඡා සංවිධාන කරන ලෙස තමා විදේශ කටයුතු අමාත්‍ය සල්මාන් කුර්ෂිඞ් වෙත උපදෙස් ලබාදුන් බව අග්‍රාමාත්‍ය මන්මෝහන් සිං මෙහිදී ප්‍රකාශ කර තිබෙනවා. විදේශ කටයුතු අමාත්‍යවරයා, ජාතික ආරක්ෂක උපදේශක ශිව්ෂංකර් මෙනන් සහ තමා ද ඉන්දු - ලංකා ධීවර ගැටළුව පිළිබදව ලක් රජය සමග අදහස් හුවමාරු කර ගන්නා බවයි අග්‍රාමාත්‍ය මන්මෝහන් සිං පවසා ඇත්තේ. ඞී.එම්.කේ. පක්ෂයේ පාර්ලිමේන්තු කණ්ඩායම් නායකයා ඉන්දීය අග්‍රාමාත්‍යවරයා ඊයේ හමුවී ඇත්තේ තමිල්නාඩු ධීවරයන් පිරිසක් ද සමගයි. කෙසේ නමුත්, තමිල්නාඩු ධීවර සංවිධානයේ නායක ටී. දේව්දාස් චෝදනා කළේ ඒ සඳහා තමාට ඇරයුම් නොකළ බවටයි. මෙය ඉන්දු - ලංකා ධීවර සාකච්ඡාවලට බලපාන කරුණක් විය හැකි බවයි ඉන්දීය මාධ්‍ය සදහන් කළේ. මේ අතර, ඉන්දීය අත්අඩංගුවේ පසුවන ශ්‍රී ලාංකික ධීවර ගැටළුව ඇතුළු අනෙකුත් ගැටළු සම්බන්ධයෙන් පැවැත්වෙන මෙම සාකච්ඡාවට තම සහභාගිත්වය ද අවිනිශ්චිත බව ජාතික ධීවර සහයෝගීතා ව්‍යාපාරයේ කැදවුම්කරු හර්මන් කුමාර හිරු ප්‍රවෘත්ති අංශයට ප්‍රකාශ කළා. ඉන්දීය ධීවර ආක්‍රමණ සහ විදේශ ධීවර යාත්‍රා මගින් මෙරට මත්ස්‍ය සම්පත සුරා කෑම නිසා ශ්‍රී ලංකාවට රුපියල් මිලියන 600ක පමණ මුදලක් අහිමි වන බවයි ඔහු තවදුරටත් කියා සිටියේ. Update :  Sunday, 29 December 2013 - 12:41 ------------------------------------------------------------------------------- ඉන්දීය ධීවරයින් 22 අත්අඩංගුවට. Sunday, 29 December 2013 - 11:11 නීතිවිරෝධී ලෙස මෙරට මුහුදු සීමාවට ඇතුළු වූ ඉන්දීය ධීවරයන් විසි දෙදෙනෙකු නාවික හමුදාව විසින් අත්අඩංගුවට ගෙන තිබෙනවා. නාවික හමුදා මාධ්‍ය ප්‍රකාශක, කමාන්ඩර් කෝසල වර්ණකුලසූරිය සඳහන් කළේ උතුරු මුහුදේ දී මෙම ධීවරයින් සමඟ යාත්‍රා 6ක් ද ඊයේ (28) අත්අඩංගුවට ගෙන ඇති බවයි. මොවුන් කන්කසන්තුරේ වරායට ගෙනැවිත් ඇති අතර, වැඩිදුර පරීක්ෂණ සඳහා ප්‍රදේශය භාර ධීවර පරීක්ෂකවරයාට භාර දීමට නියමිත බව ද නාවික හමුදා මාධ්‍ය ප්‍රකාශකවරයා සදහන් කළා."
    },
    {
        "content": "රාජ්‍ය සේවය බරක් ලෙස සළකන නායකයෙකුට රටක් නිසි කළමනාකරණයෙන් යුක්තව  පාලනය කළ හැකිද යන්න පිළිබඳව ගැටළු සහගත බව ජනාධිපති මහින්ද රාජපක්ෂ මහතා පවසනවා. ජනාධිපතිවරයා මේ බව කියා සිටියේ බදුල්ල - රිදීමාලියද්ද - ආදාඋල්පත ප්‍රදේශයේ අද පැවති ජන හමුවකට එක්වෙමින්.   ජනාධිපති මහින්ද රාජපක්ෂ මහතා සහභාගිවන ජන හමු කිහිපයක් දෙහිඅත්තකණ්ඩිය - ගිරාදුරුකෝට්ටේ සහ මහනුවර යන නගරවල පැවැත්වුණා."
    },
    {
        "content": "සියලූ දේශප්‍රේමී බලවේග තමන් සමග සිටින බව පොදු අපේක්ෂක මෛත්‍රීපාල සිරිසේන පවසනවා.  කුලියාපිටිය ප්‍රදේශයේ ඊයේ පැවති ජන හමුවකට එක්වෙමින් ඔහු කියා සිටියේ වෙනසක් වෙනුවෙන් දැවැන්ත ජන බලවේගයක් ගොඩනැගී ඇති බවයි. එහිදී ඔහු තවදුරටත් කියා සිටියේ ආණ්ඩුව විසින් විවිධ චෝදනා පදනමකින් තොරව මේ දිනවල එල්ල කරන බවයි. කෙසේ වුවත් එවැනි චෝදනාවල සත්‍ය අසත්‍යතාව පිළිබඳ ජනතාවට හොඳ අවබෝධයක් පවතින බවයි ඔහු එහිදී වැඩිදුරටත් කියා සිටියේ."
    },
    {
        "content": "රට නැවතත් අඳුරු යුගයකට රැගෙන නොයෑම මෙරට ජනතාවගේ වගකීම බව කොළඹ දිස්ත්‍රික් පාර්ලිමේන්තු මන්ත්‍රී ආර්. දුමින්ද සිල්වා පවසනවා. සිය පෞද්ගලික ධන පරිත්‍යාගයෙන් සිදුකෙරෙන අඩු ආදායම්ලාභී පවුල්වල දරුවන් සඳහා පොත් හා පාසල් උපකරණ ප්‍රදානය කිරීමේ වැඩසටහනේ තවත් අදියරකට එක්වෙමිනුයි ඔහු මේ බව ප්‍රකාශ කළේ. මුල්ලේරියාව - බැන්ඩියාවත්ත ප්‍රදේශයේ පසුගියදා පැවති මෙම උත්සවයේදී ප්‍රදේශයේ 1500 කට අධික අඩු ආදායම්ලාභී දරුවන් හට පොත් හා පාසල් උපකරණ බෙදා දීම කොළඹ දිස්ත්‍රික් පාර්ලිමේන්තු මන්ත්‍රී ආර්. දුමින්ද සිල්වා අතින් සිදුකෙරුණා. එහිදී රැස්ව සිටි පිරිස ඇමතූ මන්ත්‍රීවරයා සඳහන් කළේ විපක්ෂය විවිධ පාර්ශවයන් සමඟ ගිවිසුම් ගණනාවකට එළඹ ඇති බවයි.  [MP3]s100439[/MP3]"
    },
    {
        "content": "මෙවර ජනපතිවරණයේදී ඡන්ද මධ්‍යස්ථානවල සහ ඒ අවට ආරක්ෂාව තර කිරීමට පියවර ගෙන  ඇති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ පවසනවා. එළඹෙන ජනාධිපතිවරණයේදී පොලිස් නිලධාරීන් රාජකාරි කටයුතුවල යෙදීම පිළිබඳ දැනුවත් කිරීම සඳහා කොළඹ පොලිස් මූලස්ථානයේ ඊයේ (01) පැවති මාධ්‍ය හමුවකට එක්වෙමින් ඔහු මේ බව ප්‍රකාශ කළා. එම මාධ්‍ය හමුවට එක්වෙමින් වැඩිදුරටත් අදහස් දැක්වූ පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ කියා සිටියේ මෑත ඉතිහාසයේ වැඩිම පොලිස් නිලධාරීන් පිරිසක් යොදා ගැනෙන්නේ එළඹෙන ජනාධිපතිවරණයේදී බවයි."
    },
    {
        "content": "තම පාලනයක් යටතේ උතුරේ හමුදා කඳවුරු ඉවත් කිරීමට සැලසුම් කර ඇති බවට සිදුකරන ප්‍රචාරය මුළුමනින්ම අසත්‍යයක් බව පොදු අපේක්ෂක මෛත්‍රීපාල සිරිසේන පවසනවා. කොළඹ ඊයේ (01) පැවති උත්සවයකදී පොදු අපේක්ෂකවරයා වැඩිදුරටත් පෙන්වා දුන්නේ දෙමළ සහ මුස්ලිම්, දේශපාලන පක්ෂ තමාට සහය දැක්වීමත් සමඟ මෙවැනි බොරු ප්‍රචාර නිර්මාණය වී ඇති බවයි. මේ අතර, කටාන ප්‍රදේශයේ ඊයේ පැවති උත්සවයකදී එක්සත් ජාතික පක්ෂ ජාතික නායක රනිල් වික්‍රමසිංහ කියා සිටියේ වර්තමානයේ මෙරට මධ්‍යම පංතිය දැඩි පීඩනයකට ලක්ව සිටින බවයි. මෛත්‍රී පාලනයක් යටතේ ඔවුන් එම පීඩනයෙන් මුදවාලීමට කටයුතු කරන බව ඔහු අවධාරණය කළා."
    },
    {
        "content": "වසර 30 ක් පුරා පැවති කුරිරු යුද්ධය අවසන් කිරීමට හැකිවූයේ රට තුළ යහපාලනයක් තිබූ නිසා බව ජනාධිපති මහින්ද රාජපක්ෂ මහතා පවසනවා. මහනුවර ප්‍රදේශයේ ඊයේ (01) පැවති උත්සවයකදී ජනාධිපතිවරයා කියා සිටියේ යහපාලනය මැනිය යුත්තේ එහි ප්‍රතිඵලයෙන් බවයි. මේ අතර, මහනුවර - රිදීමාලියැද්ද ප්‍රදේශයේ පැවති තවත් ජනහමුවකට එක්වෙමින් ජනාධිපති මහින්ද රාජපක්ෂ මහතා පැවසුවේ එක්සත් කළ රට තුළ ලොව දිනන දරුවෙකු බිහිකිරීම තම අරමුණ බවයි. මේ අතර, ජනාධිපති මහින්ද රාජපක්ෂ මහතා ඊයේ පස්වරුවේ මහනුවර දළඳා සමිඳුන් වැඳ පුදාගෙන නව වසරට ආශිර්වාද ලබා ගත් බව ජනාධිපති මාධ්‍ය අංශය ප්‍රකාශ කළා."
    },
    {
        "content": "ඡනාධිපතිවරණයට ඇත්තේ තවත් දින 6ක් පමණයි.  දිනෙන් දින ජනාධිපතිවරණය ළං වත්ම දේශපාලන වේදිකාවලින් ඇසෙන්නට ලැබෙන කතා ඉතාමත් රසවත්. මේ එවැනි ආකාරයේ දේශපාලන වේදිකාවන් කිහිපයකින් ඇසුනු කතා කිහිපයක්... [MP3]s100461[/MP3]"
    },
    {
        "content": "සන්ධාන මන්ත්‍රී අචල ජාගොඩ මෛත්‍රීට සහය පළ කරයි."
    },
    {
        "content": "ජනාධිපතිවරණයට අදාලව විවිධ දුරකථන ජාල ඔස්සේ සිදුකෙරෙන මැතිවරණ ප්‍රචාරක කටයුතු වැලැක්වීම සඳහා පියවර ගැනීමට මැතිවරණ කොමසාරිස් මහින්ද දේශප්‍රිය සූදානම් වනවා.  අපේක්ෂකයන් ප්‍රවර්ධනය කිරීම සඳහා කෙටි පණිවුඩ සහ පටිගත කළ හ`ඩ පට එවීමේ සූදානමක් පවතින බවට පැමිණිලි ලැබී ඇති බවයි මැතිවරණ කොමසාරිස්වරයා නිකුත් කළ නිවේදනයක සඳහන් වන්නේ. ග්‍රාහකයන් නොදැනුවත්ව හෝ ඔවුන්ගේ කැමැත්තකින් තොරව මෙවැනි ප්‍රචාරක කටයුත්තක් සිදු කිරීම නිදහස් හා සාධාරණ මැතිවරණයකට බාධාවක් බව එම පැමිණිලිවල සඳහන් බවද මැතිවරණ කොමසාරිස්වරයා නිකුත් කළ නිවේදනයේ දැක්වෙනවා. මේ හේතුවෙන් එවැනි ප්‍රචාරක කටයුතුවලින් වැලකී සිටීම යෝග්‍ය බව සියලූ පාර්ශව වෙත දන්වන බවයි මැතිවරණ කොමසාරිස්වරයා කියා සිටියේ. ජන්ද විමසීමට පැය 48ක් තුල සිදුකෙරෙන එවැනි ප්‍රචාරක කටයුතු මැතිවරණ නීති උල්ලංඝණය කිරීමක්. මේ හේතුවෙන් එවැනි කෙටි පණිවුඩ හෝ හඩපට යැවීමෙන් වැලකී සිටින ලෙස සියලූම ස්ථාවර හා ජංගම දුරකතන සේවා සපයන සමාගම් වෙත දැන්වීමට කටයුතු කරන බවද මැතිවරණ කොමසාරිස්වරයා සඳහන් කළා. මේ අතර ජනාධිපතිවරණයට අදාලව නිල ජන්ද දැන්වීම් පත්‍රිකා බෙදා හැරීමේ කටයුතු මේවනවිට සියයට 90 කින් අවසන් බව තැපැල්පති රෝහණ අබේරත්න පවසනවා."
    },
    {
        "content": "පොදු අපේක්ෂක මෛත්‍රීපාල සිරිසේනගේ මැතිවරණ ප්‍රකාශයේ දැක්වෙන පරිදි මෙරට නිදහස් අධ්‍යාපනයට පහරක් එල්ල විය හැකි බව ජනාධිපති මහින්ද රාජපක්ෂ මහතා පවසනවා. මහනුවර ප්‍රදේශයේ ඊයේ පැවති ජනරැලියකට එක්වෙමින් ජනාධිපතිවරයා මේ බව සඳහන් කළා. ‘‘අද මොකක්ද මේ ප්‍රතිපත්තිය ....මේ කට්ටිය ගොවි ජනතාවගේ පුත්තු කියලා මහලොකුවට කෑ ගහනවා. .....මේ ගොවිජනතාවගේ පුතාට පොහොර සහනාධාරය අමතක වුණා...... ඊටත් වඩා නිදහස් අධ්‍යාපනයෙන් මේ අය ඉගෙන ගෙන අනෙක් දරුවන්ට මේ අය මෙහෙම කියනවා...... තාක්ෂණික අධ්‍යාපන ආයතනයට බාධාවකින් තොරව පිවිසිය හැකි ණය පහසුකම් හඳුන්වලා දෙනවා.... කියලා. ජාතික විශ්වවිද්‍යාල තුලටම ශිෂ්‍ය ණය ක්‍රමයක් යටතේ ගාස්තු අය කර බඳවා ගැනීමට කටයුතු කරනවා.... මොනවද මේ කියන්නේ ..... විශ්වවිද්‍යාලයට ඔබේ දරුවා යනවානම් නංගියේ මල්ලියේ දුවේ පුතේ මීට පස්සේ විභාගය සමත්වෙලා විශ්වවිද්‍යාලවලට යන්න හිතන් ඉන්නවානම් ගෙවන්න සිද්ධවේවි... නිදහස් අධ්‍යාපනය කප්පාදු කරන්න මේ අය හදන්නේ. මේ එයාලගේ ප්‍රතිපත්ති ප්‍රකාශකනයේ තියෙන දේවල්. ’’"
    },
    {
        "content": "තම පාලනයක් යටතේ සරසවි සිසුන්ගෙන් මුදල් අය නොකරන බව විපක්ෂයේ පොදු අපේක්ෂක මෛත්‍රීපාල සිරිසේන පවසනවා. ඔහු මේ බව සඳහන් කළේ කටාන ප්‍රදේශයේ ඊයේ (01) පැවති රැස්වීමකට එක්වෙමින්. ‘‘අධ්‍යාපනය ගැන කියනවා අපේ මැතිවරණ ප්‍රකාශයේ තියෙනවා කියලා. අපි විශ්වවිද්‍යාලය ශිෂ්‍යයන්ගෙන් මුදල් අය කරනවා කියලා... මේ පල් බොරු.... දැන් විශ්වවිද්‍යාල ශිෂ්‍යයින්ට ලැප්ටොප් පරිගණක දුන්නා. ශිෂ්‍යයෝ එලියට ආවම ඒකේ ණය ගෙවන්න  ඕනා. හැබැයි අපි කියනවා නිදහස් අධ්‍යාපනය විනාශ කළේ එගොල්ලෝ. අපි හදන අලූත් ආණ්ඩුව තුළ ශිෂ්‍යයින්, පාසල් දරුවන්, විශ්වවිද්‍යාල ශිෂ්‍යයන්ගෙන් ශත 5 ක් අය කරන්නේ නැහැ. ඔය ලැප්ටෝප් පරිගණක ඔක්කොම නොමිලේ අරන් දෙනවා. මගේ දේශපාලන ජීවිතයට දැන් අවුරුදු 49 ක්. මම දැකලා තියෙනවා දිනන ඡන්ද, පරදින ඡන්ද. අද තරම් ආණ්ඩුවකට ජනතාවගේ විරෝධය ආපු මැතිවරණයක් මම දැකලා නැහැ. ආණ්ඩුව පෙරලීම සඳහා ඒක තමයි ඇත්ත තත්ත්වය. මේක මම කියන්නේ මගේ හෘද සාක්ෂියට අනුවයි.’’"
    },
    {
        "content": "කෑගල්ල - නෙළුම්දෙනියේ ඉන්ධන පිරවුම්හලකදී තෙල් බවුසරයක් පිපිරී ගිනි ගනී."
    },
    {
        "content": "රට තුළ රජකම් කිරීමට කිසිවෙකුටත් ඉඩක් නොමැති බව පොදු අපේක්ෂක මෛත්‍රීපාල සිරිසේන ප්‍රකාශ කළා. ඔහු මෙම අදහස් පළ කළේ කටානේ ඊයේ (01) පැවති ජන හමුවක් අමතමින්. රජ පවුල් පැවතුණේ වැඩවසම් යුගයේදී බවයි ඔහු මෙහිදී කියා සිටියේ.  මේ අතර, කිසිවෙකු නොසිතූ වෙනසක් රට තුළ සිදුවෙමින් පවතින බව එක්සත් ජාතික පක්ෂයේ ජාතික නායක රනිල් වික්‍රමසිංහ පවසනවා. ජාතික සේවක සංගමයේ විශේෂ මහ සමුළුවකට සිරිකොත පක්ෂ මූලස්ථානයේදී අද එක්වෙමින් ඔහු මෙම අදහස් පළ කළා."
    },
    {
        "content": "2014 නව වසරේ ආරම්භය සනිටුහන් කරමින් ජනවාරි 01 වැනිදා නව සඳක් පායන බව තාරකා විද්‍යාඥයන් පවසනවා. එලෙස වසරේ ආරම්භයේදී නව සඳක් පායන්නේ වසර 19 කට පසුව බවයි ඔවුන් පෙන්වා දෙන්නේ. ජනවාරි 01 වැනිදා සඳේ දීප්තිය අවම මට්ටමට පැමිණෙන අතර, එය තාරකා විද්‍යාඥයන් හඳුන්වන්නේ නව සඳක් ලෙසයි. සඳ පෘථිවිය වටා ගමන් කරමින් සිටින අතරතුර හිරු හා පෘථිවිය අතරට පැමිණීමෙන් මෙම තත්ත්වය ඇති වනවා. එහිදී සඳේ අඳුරු ප්‍රදේශය පොලවට නිරාවරණය වන අතර, සඳ පියවි ඇසින් දැකිය හැකි වන්නේ යන්තමින්. සැබවින්ම නව සඳ ලෙස හැඳින්වෙන්නේ අමාවකට පසු උදාවන සඳයි. මෙවර වසර අවසන් වන්නේ අමාවක දිනයකින්."
    },
    {
        "content": "උතුරට සහ දකුණට එකිනෙකට වෙනස් ප්‍රතිපත්ති ක්‍රියාත්මක කිරීම තම වැඩපිළිවෙල නොවන බව ජනාධිපති මහින්ද රාජපක්ෂ මහතා ප්‍රකාශ කළා. ජනාධිපතිවරයා කියා සිටියේ දිනා ගත් අයිතීන් උදුරා ගැනීමට කිසිවෙකුටත් ඉඩ නොදිය යුතු බවයි. ජනාධිපති මහින්ද රාජපක්ෂ මහතා මෙම අදහස් පළ කළේ යාපනය - දොරේඅප්පා ක්‍රීඩාංගණයේ අද (02) පැවති  ජන රැළියක් අමතමින්."
    },
    {
        "content": "ජගත් මානව හිමිකම් කොමසාරිස් නවනීදන් පිල්ලේගේ ශ්‍රී ලංකාව පිළිබඳ වාර්තාව ජිනීවා නුවර මානව හිමිකම් මණ්ඩල සැසිවාරයට ලබන මාර්තු 26 වැනිදා ඉදිරිපත් කිරීමට නියමිත බව වාර්තා වනවා. එහි අතුරු න්‍යාය පත්‍රයේ ඒ බව සඳහන්. එහි දැක්වෙන පරිදි මානව හිමිකම් කොමසාරිස්වරිය සිය වාර්තාව ඉදිරිපත් කිරීමෙන් පසුව එය සාකච්ඡා සඳහා විවෘත වනු ඇති. එහිදී ලක් රජයටද ඒ පිළිබඳ අදහස් ඉදිරිපත් කළ හැකියි.  එක්සත් ජාතීන්ගේ මානව හිමිකම් මණ්ඩලයේ 25 වන සැසිවාරය ලබන වසරේ මාර්තු 03 වැනිදා ආරම්භ වන අතර, අවසන් වන්නේ මාර්තු 28 වැනිදායී. ඉදිරිපත් කරන  ඕනෑම යෝජනාවක් සම්මත කරගනු ලබන්නේ එහි අවසන් දිනයේදීයි.  පසුගිය සැප්තැම්බරයේ පැවති ජිනීවා මානව හිමිකම් මණ්ඩල සැසියේදී ශ්‍රී ලංකාව පිළිබඳ සිය වාචික වාර්තාව ඉදිරිපත් කළ මානව හිමිකම් කොමසාරිස් නවනීදන් පිල්ලේ මෙරට මානව හිමිකම් තත්ත්වය වැඩිදියුණු කරලීම සඳහා කාලවිරාමයක්ද ලබා දුන්නා. 2014 වසරේ මාර්තු වනවිට එවැනි ප්‍රගතියක් ලැබීමට අපොහොසත් වුවහොත් ඒ සඳහා ජාත්‍යන්තර යාන්ත්‍රණයක් සැකසීමට සිදුවනු ඇති බවයි ඇය එහිදී කියා සිටියේ. සිය ශ්‍රී ලංකා සංචාරයෙන් අනතුරුව ජගත් මානව හිමිකම් කොමසාරිස්වරිය සඳහන් කළේ ශ්‍රී ලංකාව මානව හිමිකම් උල්ලංඝනය කිරීම් පිළිබඳව එල්ල වී ඇති චෝදනා පරීක්ෂා කිරීම සඳහා ස්වාධීන හෝ පැහැදිලි ක්‍රියාවලියක් ආරම්භ කර නොමැති බවයි. එමෙන්ම ශ්‍රී ලංකාවේ මානව හිමිකම් තත්ත්වය පිළිබඳව අඛණ්ඩව අවධානයෙන් සිටින බවද ඇය කියා සිටියා. මාර්තු සැසිවාරයේදී ශ්‍රී ලංකාවට එරෙහි යෝජනාවක් ඉදිරිපත් කිරීම සඳහා බ්‍රිතාන්‍යයද සිය උනන්දුව පළ කර තිබෙනවා. මේ තත්ත්වය මත ජගත් මානව හිමිකම් මණ්ඩලයේ මීළඟ ජිනීවා සැසිවාරයද ශ්‍රී ලංකාවට අභියෝගයක් වනු ඇති බවයි විචාරකයන් පෙන්වා දෙන්නේ.  කෙසේ නමුත්, ලබන මාර්තු මාසයේදී ජිනීවා මානව හිමිකම් සැසිවාරයේදී ශ්‍රී ලංකාවට එරෙහිව එල්ල වන  ඕනෑම අභියෝගයකට මුහුණදීමට සූදානම් බව රජය පවසනවා. රජයේ ජ්‍යෙෂ්ඨ ප්‍රකාශකයෙකු හිරු ප්‍රවෘත්ති අංශයට කියා සිටියේ ඒ සඳහා මේ වනවිටත් වැඩපිළිවෙලක් ක්‍රියාත්මක බවයි. විශේෂයෙන්ම මෙරට සංහිඳියාව ඇති කිරීම සඳහා රජය ගෙනයන සාර්ථක වැඩපිළිවෙල ජාත්‍යන්තරය හමුවේ ප්‍රකාශ කිරීමට අවශ්‍ය සියලූම ක්‍රියාමාර්ග ගන්නා බවයි ඔහු ප්‍රකාශ කළේ."
    },
    {
        "content": "දියුණු වන ලෝකයත් සමග ඉදිරියට යන ශ්‍රී ලංකාවේ සංස්කෘතිය හා සදාචාරය ආරක්ෂා කර ගනිමින් අපේකම හඳුනන අනාගත පරපුරක් බිහිකිරීමේ ප්‍රමුඛ වගකීම කාන්තාවන්ට හිමිවන බව ජනාධිපති මහින්ද රාජපක්ෂ මහතා පවසනවා. එමෙන්ම, කාන්තාවන් රැකගැනීම සෑම රජයකම වගකීමක් බවයි හම්බන්තොට කාන්තා සංවර්ධන මහා සංගමයේ 24 වන වාර්ෂික මහා සම්මේලනයට සහභාගීවෙමින් ජනාධිපතිවරයා කියා සිටියේ. මෙම සම්මේලනය හම්බන්තොට සිංගප්පූරු ප්‍රජා සත්කාරක මධ්‍යස්ථානයේදී අද (29) පැවැත්වුණා.  එදා මෙරට දුප්පත්ම සහ දුෂ්කරම දිස්ත්‍රික්කයක් වූ හම්බන්තොට අද ඉතා දියුණු ප්‍රදේශයක් බවට පත්ව ඇති බවයි ජනාධිපතිවරයා එහිදී පෙන්වා දුන්නේ. ඒ සඳහා දිස්ත්‍රික්කයේ කාන්තාවන්ගෙන් ලැබුණු දායකත්වය සුවිශේෂී වන බවද ජනාධිපති මහින්ද රාජපක්ෂ මහතා වැඩිදුරටත් සඳහන් කළා.     මේ අතර, ශ්‍රී ලාංකීය ජනතාවට වස විසෙන් තොර පෝෂ්‍යදායී ආහාර වේලක් ලබාදීමේ අරමුණින් රජයේ වෛද්‍ය නිලධාරීන්ගේ සංගමය, කොළඹ 07 සම්බෝධි විහාරස්ථානය සමග එක්ව පිහිටුවන ලද සෙත්සුව මැදුර සුරක්ෂිත ආහාර මධ්‍යස්ථානයද ජනාධිපතිවරයා අතින් අද විවෘත වුණා. එහිදී ජනාධිපතිවරයා කියා සිටියේ යුද්ධය අවසන් කර ආර්ථික වශයෙන් රට ගොඩනගන මේ මොහොතේ වස විසෙන් තොර දේශීය ආහාර වේලක් ශ්‍රී ලාංකීය ජනතාවට හඳුන්වාදිය යුතුව ඇති බවයි. ඒ සඳහා කැපවන ලෙස ජනාධිපති මහින්ද රාජපක්ෂ මහතා රටේ සියලූ ගොවි ජනතාවගෙන් ඉල්ලීමක් කළා. ජාතියට නිරෝගී දිවියක් උරුම කරදීම සඳහා රජයේ වෛද්‍ය නිලධාරීන්ගේ සංගමය විසින් සකස් කළ විශේෂ යෝජනාවලියක්ද මෙම අවස්ථාවේදී ජනාධිපතිවරයා වෙත ඉදිරිපත් කෙරුණා."
    },
    {
        "content": "කොළඹ දිස්ත්‍රික් පාර්ලිමේන්තු මන්ත්‍රී ආර්. දුමින්ද සිල්වාගේ සංකල්පයකට අනුව පාසල් දරුවන්ගේ අධ්‍යාපනය නැංවීමේ අරමුණින් ක්‍රියාත්මක සිසුසවිය ව්‍යාපෘතිය 2014 වසරේ පළමු අදියර පසුගියදා ආරම්භ වුණා. වසර 10 ක් අඛණ්ඩව ක්‍රියාත්මක වන මෙම ව්‍යාපෘතියේ 2014 වර්ෂයේ පළමු අදියර පැවැත්වුණේ හංවැල්ල මායාදුන්න මහා විද්‍යාලයේයී. ඒ සඳහා හංවැල්ල ප්‍රදේශයේ පාසල් දරු දැරියන් විශාල ප්‍රමාණයක් එක්ව සිටීම විශේෂත්වයක්. මෙම අවස්ථාවට එක්ව සිටි සියලූම පාසල් දරු දැරියන්ට නව වසර සඳහා අභ්‍යාස පොත් සහ අනෙකුත් පාසල් උපකරණ පාර්ලිමේන්තු මන්ත්‍රී ආර්. දුමින්ද සිල්වාගේ මූලිකත්වයෙන් බෙදාදීමද එහිදී සිදුවුණා. එම අවස්ථාවට එක්වු පාසල් සිසුන් මන්ත්‍රීවරයාගේ මෙම වැඩපිළිවෙලට ස්තූතිය පළ කළ අතර දෙමව්පියන් සඳහන් කළේ දරුවන්ගේ අධ්‍යාපන කටයුතු ඉහළ නැංවීමට මෙම සිසුසවිය ව්‍යාපෘතිය තුළින් ඉමහත් සවියක් ලැබෙන බවයි.  වසර 10 ක් පුරා කොළඹ දිස්ත්‍රික්කයේ ලක්ෂ සංඛ්‍යාත පාසල් දරුවන්ගේ අධ්‍යාපනය නඟා සිටුවීම වෙනුවෙන් සවියක් වූ සිසුසවිය ව්‍යාපෘතිය 2014 වසර සඳහා ඉදිරියේදී කොළඹ දිස්ත්‍රික්කය පුරා පාසල්වල ක්‍රියාත්මක කිරීමට නියමිතයි.  එම අවස්ථාවේ ඡායාරූප කිහිපයක් පහතින්.."
    },
    {
        "content": "ප්ලාස්ටික් සහ පොලිතින් වලින් ශ්‍රී ලංකාව සුවපත් වන රටක් බව මධ්‍යම පරිසර අධිකාරිය පවසනවා. එම අධිකාරිය විසින් සිදුකළ සමීක්ෂණයකදී මේ බව හෙළිදරව් වී ඇති බවයි එහි සභාපති විමල් රූබසිංහ සඳහන් කළේ. වාර්ෂිකව ශ්‍රී ලංකාවට ගෙන්වන මෙම පොලිතින් සහ ප්ලාස්ටික්වලින් 70% ක ප්‍රමාණයක් පරිසරයට හානිකර නොවන අයුරින් භාවිතයට ගෙන ඇති බවයි ඔහු කියා සිටියේ. ප්ලාස්ටික් හා පොලිතින් ප්‍රතිචක්‍රීකරණය කිරීමේ වැඩපිළිවෙල ඉතා සාර්ථකව ක්‍රියාත්මක වන බව ද මධ්‍යම පරිසර අධිකාරියේ සභාපතිවරයා තවදුරටත් සඳහන් කළා."
    },
    {
        "content": "වසරේ ගතවු කාලය තුළ නීතිවිරෝධී ලෙස මුහුදු සීමා උල්ලංඝනය කරමින් මෙරට මුහුදු සීමාවට පැමිණි ඉන්දීය ධීවරයන් 448 දෙනෙකු නාවික හමුදාව අත්අඩංගුවට ගෙන තිබෙනවා. නාවික හමුදා මාධ්‍ය ප්‍රකාශක කමාන්ඩර් කෝසළ වර්ණකුලසූරිය කියා සිටියේ ඔවුන් සමග යාත්‍රා 121 ක්ද නාවික හමුදා භාරයට ගෙන ඇති බවයි. මේ අතර, ඊයේ (29) කච්චතිව් මුහුදු සීමාවේදීද ඉන්දීය ධීවරයන් 20 දෙනෙකු යාත්‍රා 06 ක් සමග අත්අඩංගුවට ගත්තා. ඔවුන් ප්‍රදේශය භාර ධීවර පරීක්ෂකවරුන් වෙත යොමුකරන බවයි නාවික හමුදා මාධ්‍ය ප්‍රකාශකවරයා තවදුරටත් කියා සිටියේ. මේ අතර, මේ වසර තුළ ශ්‍රී ලාංකික ධීවරයන් 400 කට වැඩි පිරිසක් ඉන්දීය වෙරළාරක්ෂක බලකාය විසින් අත්අඩංගුවට ගෙන තිබෙනවා. ඉන් 220 දෙනෙකු පමණ තවදුරටත් ඉන්දීය අත්අඩංගුවේ පසුවන බවයි හිරු ප්‍රවෘත්ති අංශය සිදුකල විමසීමකදී ධීවර නියෝජ්‍ය අමාත්‍ය සරත් කුමාර ගුණරත්න සඳහන් කළේ. මේ අතර, ජනතා විමුක්ති පෙරමුණ ඊයේ මීගමුව කොච්චිකඬේ නගරයේ සංවිධාන කර තිබූ ජනහමුවකට එක්වෙමින් එහි පාර්ලිමේන්තු මන්ත්‍රී විජිත හේරත් කියා සිටියේ ධීවර අමාත්‍ය රාජිත සේනාරත්නට මෙරට මත්ස්‍ය සම්පත නෙළා ගැනීම සම්බන්ධයෙන් කිසිදු වැඩපිළිවෙලක් නොමැති බවයි."
    },
    {
        "content": "ශ්‍රී ලංකා නිදහස් පක්ෂයේ විශේෂ මධ්‍යම කාරක සභා රැස්වීමක් ජනවාරි 2 වැනිදා පැවැත්වෙනවා. හිරු ප්‍රවෘත්ති අංශය කළ විමසීමකදී රජයේ ජ්‍යෙෂ්ඨ ප්‍රකාශකයෙකු සඳහන් කළේ එහිදී සාකච්ඡා කරන කරුණු සම්බන්ධයෙන් මෙතෙක් අවසන් තීරණයකට පැමිණ නොමැති බවයි. කෙසේ වෙතත්, පළාත් පාලන ආයතනවල අයවැය පරාජය වීම සහ දකුණ, බස්නාහිර පළාත් සභා මැතිවරණ පිළිබඳව මෙහිදී සාකච්ඡා කෙරෙනු ඇතැයි අපේක්ෂිතයි. බස්නාහිර සහ දකුණ පළාත් සභා දෙසැම්බර් අවසානයේ විසුරුවා හැරීමට ආණ්ඩුව මීට පෙර තීරණය කර තිබුණා. එහෙත් එය ජනවාරි මුල් සති දෙක තුළ සිදුකරනු ඇති බවටයි වාර්තා වන්නේ. බොහෝ දුරට මාර්තු මස 22 හෝ 29 යන දින දෙකෙන් එකකදී පළාත් සභා මැතිවරණය පැවැත්වීමට නියමිත බව රජයේ ආරංචි මාර්ග වැඩිදුරටත් සඳහන් කළා."
    },
    {
        "content": "කෙන්යාවේ සිට දිවයිනට රැගෙන ආ කාට් නමැති මත්කාරක පැළෑටි කිලෝග්‍රෑම් 50 ක් ගුවන්තොටුපල රේගුව අද (30) අත්අඩංගුවට ගත්තා. කොච්චිකඬේ ප්‍රදේශයේ පදිංචි 21 හැවිරිදි ද්‍රවිඩ තරුණයෙකු විසින් ඒවා රැගෙනවිත් ඇති අතර, ඔහු ප්‍රකාශ කර ඇත්තේ යළි කැනඩාවට යැවීම සඳහා මෙම පැලෑටි රැගෙන ආ බවයි. මෙම මත්කාරක පැළෑටිය ශ්‍රී ලංකාවෙන් සොයා ගත් පළමු අවස්ථාව මෙය බවයි ගුවන්තොටුපල රේගුව පවසන්නේ.   මෙම මත්කාරක පැළෑටි විශේෂය අප්‍රිකානු රටවල වගා කෙරෙන අතර, ඇතැම් අප්‍රිකානුවන් මෙය පානයක් ලෙස භාවිතා කරන බවටයි අනාවරණ වී ඇත්තේ. කෙසේ වෙතත්, යුරෝපා රටවල් ඇතුළු ලෝකයේ සෙසු රටවල මෙය සැලකෙන්නේ මත්කාරක තහනම් පැළෑටියක් ලෙසයි. අත්අඩංගුවට ගත් තරුණයා තවදුරටත් රේගු භාරයේ පසුවන අතර, පොලිස් මත්ද්‍රව්‍ය කාර්යාංශය සමඟ ඒකාබද්ධව වැඩිදුර පරීක්ෂණ ක්‍රියාත්මක බව රේගු මාධ්‍ය ප්‍රකාශක ලෙස්ලි ගාමිණී සඳහන් කළා. මෙම පැළෑටි තොගයේ වටිනාකම තක්සේරු කිරීම මේ වනතුරුත් සිදුකර නොමැති බව ගුවන්තොටුපල රේගුව තවදුරටත් ප්‍රකාශ කළා."
    },
    {
        "content": "දුම්වැටි කාටුන් 500 ක් සමඟ මුස්ලිම් ජාතිකයන් තුන් දෙනෙකු ගුවන්තොටුපල රේගුව විසින් අත්අඩංගුවට ගෙන තිබෙනවා. අද (30) අලූයම ඩුබායි සිට පැමිණි ගුවන් යානයකිනුයි මොවුන් දිවයිනට පැමිණියේ. අත්අඩංගුවට ගත් කාටුන් තොගයේ වටිනාකම රුපියල් ලක්ෂ 5කට අධිකයි. අත්අඩංගුවට ගත් මුස්ලිම් ජාතිකයින් තිදෙනා රාජගිරිය ප්‍රදේශයේ පදිංචිකරුවන් බවයි හිරු ගුවන්තොටුපල වාර්තාකරු සඳහන් කළේ."
    },
    {
        "content": "පළාත් පාලන ආයතන රැසක අයවැය ඡන්ද විමසීම්වලදී උණුසුම් තත්ත්වයන් පසුගිය දින කිහිපය පුරා වාර්තා වුණා. අද (30) අම්පාර - උහන ප්‍රාදේශීය සභාවේ ද එවැනි තත්ත්වයක් මතුවුණේ සභාපතිවරයා සභාව කල් තබා ඉවත්ව යාම හේතුවෙන්. උහන ප්‍රාදේශීය සභාවේ අයවැය පසුගියදා පළමුවරට ඉදිරිපත් කළ අවස්ථාවේදී වැඩි ඡන්ද 5 කින් පරාජයට පත්වුණා. ඒ අනුව, අද දෙවන වරට ඡන්ද විමසීම සිදුකිරීමට නියමිතව තිබූ අතර, සභාපතිවරයා සියලූම මන්ත්‍රීවරුන්ට දැනුම්දී තිබුණේ උදෑසන 9 ට සභාව ආරම්භ වන බවයි. ඒ අනුව, තමන් නියමිත වේලාවට සභාවට පැමිණියත් සභාපතිවරයා පැමිණ නොසිටි නිසා වැඩබලන සභාපතිවරයෙකු පත් කරගෙන සභාව ඉදිරියට ගෙන ගිය බව විපක්ෂ මන්ත්‍රීවරුන් ප්‍රකාශ කළා. පසුව එම ස්ථානයට පැමිණි සභාපතිවරයා සභාව කල් තබා පිටව ගිය බවයි උහන ප්‍රාදේශීය සභාවේ එක්සත් ජාතික පක්ෂ මන්ත්‍රී එච්.යූ.සුසන්ත ප්‍රකාශ කළේ. එක්සත් ජනතා නිදහස් සන්ධානයට බලය හිමි දොම්පේ ප්‍රාදේශීය සභාවේ අයවැය අද ඒකමතිකව සම්මත වුණා. මීට පෙර එය පළමුවරට ඉදිරිපත් කළ අවස්ථාවේ වැඩි ඡන්ද 6කින් පරාජයට පත්වීම විශේෂත්වයක්. මේ අතර, හෝමාගම ප්‍රාදේශීය සභාවේ අයවැය අද දෙවන වරටත් පරාජයට පත්වුණා. ඒ වැඩි ඡන්ද 2 කින්.  එහි අයවැය පළමුවර ද වැඩි ඡන්ද 2 කින් පරාජයට පත්වීම විශේෂත්වයක්. අද අයවැය දෙවන වරට ඉදිරිපත් කළ අවස්ථාවේදී ඊට පක්ෂව ඡන්ද 10 ක් සහ විපක්ෂව ඡන්ද 12 ක් ලැබී තිබෙනවා. ආණ්ඩු පක්ෂය නියෝජනය කරන එක් මන්ත්‍රීවරයෙකු ඡන්දය ප්‍රකාශ කිරීමෙන් වැළකී සිටියා. විපක්ෂය සමඟ එක්ව උප සභාපතිවරයා ඇතුළු ආණ්ඩු පක්ෂ මන්ත්‍රීවරුන් 9 දෙනෙකු අයවැයට එරෙහිව ඡන්දය භාවිත කර තිබෙනවා.   දෙවරක් අයවැය පරාජයට පත්වීම නිසා සභාපතිවරයාට බලය අහිමි වූ මාතර ප්‍රාදේශීය සභාව ද අද වැඩබලන සභාපති ලසන්ත සංජීවගේ ප්‍රධානත්වයෙන් රැස්වුණා."
    },
    {
        "content": "071 036 10 10"
    },
    {
        "content": "රියදුරෙකු නොමැතිව දුම්රිය එන්ජිමක් ධාවනය කිරීමේ සිද්ධියට එහි රියදුරා සහ සහයකයා වරදකරුවන් කිරීම අනුමත කළ නොහැකි බව දුම්රිය වෘත්තිය සමිති ප්‍රකාශ කළා. දුම්රිය සේවා වෘත්තීය සමිති ඒකාබද්ධ පෙරමුණේ කැඳවුම්කරු සම්පත් රාජිත කියා සිටියේ මේ පිළිබඳව අනෙකුත් වෘත්තීය සමිති සමගද සාකච්ඡා කර ඉදිරි ක්‍රියාමාර්ග තීරණය කරන බවයි.  වයික්ලාස් වර්ගයේ මෙම දුම්රිය එන්ජිම දෙමටගොඩ ජලශක්ති ධාවනාගාරයේ සිට මුහුදුබඩ දුම්රිය මාර්ගය ඔස්සේ රියදුරෙකු නොමැතිව ධාවනය වී තිබුණේ මේ මස 5 වන දා අලූයම් කාලයේ දීයි. පසුව මේ පිළිබඳව සොයාබැලීමට දුම්රිය සාමාන්‍යාධිකාරීවරයා විසින් ත්‍රිපුද්ගල කමිටුවක් පත් කළ අතර කමිටු වාර්තාව ප්‍රවාහන අමාත්‍ය කුමාර වෙල්ගම වෙත අද භාරදුන්නේ ප්‍රවාහන අමාත්‍යාංශයේදියි. එම වාර්තාවට අනුව රියදුරෙකු නොමැතිව මෙම දුම්රිය එන්ජිම ධාවනය වීමට හේතුව එන්ජිම භාරව සිටි රියදුරාගේ සහ එහි සහයකයාගේ නොසැලකිලිමත්කම බවට අනාවරණය වී තිබෙනවා.  කෙසේ වෙතත් කමිටු වාර්තාව භාරදීමෙන් අනතුරුව පැවති මාධ්‍ය හමුවට එක්වූ දුම්රිය සාමාන්‍යාධිකාරී බී.ඒ.පී. ආරියරත්න කියා සිටියේ අදාළ රියදුරාට සහ සහයකයාට එල්ලවී ඇති චෝදනා පරීක්ෂණ මණ්ඩලයකට යොමුකර දඩුවම් නියම කිරීමට කටයුතු කරන බවයි.  Update : Monday, 30 December 2013 - 09:09 ------------------------------------------------------------------ දුම්රිය එන්ජිම ඉබේ ගියේ රියදුරු සහ සහයකගේ නොසැලකිල්ලෙන්. Monday, 30 December 2013 - 12:58 රියදුරෙකු නොමැතිව දුම්රිය එන්ජිමක් ධාවනය වීමට හේතුව එම දුම්රිය එන්ජිම භාරව සිටි රියදුරාගේ සහ එහි සහයකයාගේ නොසැලකිලිමත්කම බව සිද්ධිය සම්බන්ධයෙන් පරීක්ෂණ සිදුකළ කමිටුව අනාවරණය කරගෙන තිබෙනවා. එම ත්‍රිපුද්ගල කමිටුව විසින් සකස් කළ වාර්තාව අද (30) ප්‍රවාහන අමාත්‍ය කුමාර වෙල්ගම වෙත භාරදීම ද සිදුවුණේ ප්‍රවාහන අමාත්‍යාංශයේදීයි.  වයික්ලාස් වර්ගයේ මෙම දුම්රිය එන්ජිම දෙමටගොඩ ජලශක්ති ධාවනාගාරයේ සිට කොටුව දුම්රිය ස්ථානය පසුකරමින් මුහුදුබඩ දුම්රිය මාර්ගය ඔස්සේ රියදුරෙකු නොමැතිව ධාවනය වී තිබුණේ මේ මස 5 වන දා අලූයම් කාලයේ දීයි. ඉන් අනතුරුවයි දුම්රිය සාමාන්‍යාධිකාරිවරයා විසින් සිද්ධිය සම්බන්ධයෙන් සොයා බැලීමට ත්‍රිපුද්ගල කමිටුවක් පත් කරනු ලැබුවේ."
    },
    {
        "content": "ජනාධිපතිවරණයේ නිරීක්ෂණ කටයුතු සඳහා දිවයිනට පැමිණ සිටින දකුණු ආසියානු මැතිවරණ බලධාරින්ගේ සංසදය සහ දකුණු ආසියාතික මැතිවරණ නිරීක්ෂණ සංවිධානවල නිරීක්ෂකයින් 55 දෙනෙකු අද (03) මැතිවරණ කොමසාරිස් මහින්ද දේශප්‍රිය මුණ ගැසුණා. මෙහිදී මැතිවරණ නිරීක්ෂණ කටයුතු සම්බන්ධයෙන් දීර්ඝ සාකච්ඡාවක නිරත වූ බවයි මැතිවරණ මහ ලේකම් කාර්යාලය සඳහන් කළේ. පසුගිය දෙසැම්බර් මස 07 වන දින දිවයිනට පැමිණි මෙම ජාත්‍යන්තර නිරීක්ෂකයන් පිරිස ලබන 11 වැනිදා දක්වා මෙරට රැඳී සිටීමට නියමිතයි. මේ වනවිට එම නිරීක්ෂකයින් නිරීක්ෂණ කටයුතු සිදුකරන දිස්ත්‍රික්ක පිළිබඳ ඔවුන් වෙත දැනුම් දී ඇති බවයි අතිරේක මැතිවරණ කොමසාරිස් යූ.අමරදාස වැඩිදුරටත් සඳහන් කළේ. මේ අතර, ගත වූ පැය 24 තුළ මැතිවරණ ප්‍රචන්ඩ ක්‍රියා සිද්ධීන් 15 ක් වාර්තා වී ඇති බව පැෆ්රල් සංවිධානය පවසනවා. අනුරාධපුර, මාතර සහ පොළොන්නරුව දිස්ත්‍රික්කවලින් මෙම සිද්ධීන් වාර්තා වී ඇති බවයි එම සංවිධානයේ විධායක අධ්‍යක්ෂ රෝහණ හෙට්ටිආරච්චි සඳහන් කළේ.  මැතිවරණ ප්‍රචන්ඩ ක්‍රියා සහ මැතිවරණ නීතිරීති උල්ලංඝනය කිරීම සම්බන්ධයෙන් සිද්ධීන් 245ක් වාර්තා වී ඇති බව පොලිසිය පවසනවා. එමෙන්ම, මැතිවරණ නීතිරීති උල්ලංඝනය කිරීම් සම්බන්ධයෙන් අත්අඩංගුවට ගත් සංඛ්‍යාව 130 ක්."
    },
    {
        "content": "ජනතාව රවටා ජනාධිපතිවරණය විහිළුවට ලක් කිරීමෙන් වළකින්නැයි ජනාධිපති මහින්ද රාජපක්ෂ මහතා ප්‍රකාශ කළා. ජනාධිපතිවරයා කියා සිටියේ සියලූ කුමන්ත්‍රණ පරාජය කර මතු පරපුර වෙනුවෙන් රට ගොඩනගන බවයි. ජනාධිපති මහින්ද රාජපක්ෂ මහතා මෙම අදහස් පළ කළේ ගිනිගත්හේන නගරයේ අද (03) පැවති ජනහමුවක් අමතමින්. ජනාධිපතිවරයා මෙහිදී වැඩිදුරටත් සඳහන් කළේ ඇතමුන් පටු දේශපාලන අරමුණු වෙනුවෙන් අසත්‍ය ප්‍රචාර සිදුකරමින් සිටින බවයි. කුමන ප්‍රචාරයක් ගෙන ගියද ඒවායින් ජනතාව රැවටිය නොහැකි බව ජනාධිපති මහින්ද රාජපක්ෂ මහතා මෙහිදී වැඩිදුරටත් සඳහන් කළා.  මේ අතර, තලවකැලේ - ලිඳුල නගර සභාවේ විපක්ෂ නායක එල්. භාරතදාසන්, අඹගමුව ප්‍රාදේශීය සභාවේ එක්සත් ජාතික පක්ෂ මන්ත්‍රී යූ.ටී ජයසේන සහ නුවරඑළිය ප්‍රාදේශීය සභාවේ එක්සත් ජාතික පක්ෂ මන්ත්‍රී රමේෂ් රාජා මෙම ජනහමුවේදී ජනාධිපති මහින්ද රාජපක්ෂ මහතාට සහය පළ කළා."
    },
    {
        "content": "ඉදිරි ජනාධිපතිවරණයේදී පොදු අපේක්ෂක මෛත්‍රීපාල සිරිසේනට සහය දැක්වීම සඳහා දෙමළ ජාතික සන්ධානය ගනු ලැබූ තීරණය ඒකමතික සහ ස්ථීරසාර තීන්දුවක් බව එම සන්ධානයේ නායක ආර්. සම්බන්ධන් පවසනවා. දෙමළ සන්ධානයේ ඇතැම් සාමාජිකයන් එම තීරණයට එරෙහිව කටයුතු කරන බවට පසුගියදා තොරතුරු වාර්තාවුණා. විශේෂයෙන් උතුර පළාත් සභා මන්ත්‍රිනී ආනන්දි ශෂිධරන්ට ඒ පිළිබඳ චෝදනා එල්ලවී තිබුණා. මේ සම්බන්ධයෙන් අප කළ විමසීමකදී දෙමළ ජාතික සන්ධානයේ නායක ආර්. සම්බන්ධන් කියා සිටියේ පක්ෂය ගනු ලැබූ තීරණයට එරෙහිව කටයුතු කරන පුද්ගලයන්ට විරුද්ධව පියවර ගන්නා බවයි. ඒ සම්බන්ධයෙන් ක්‍රියාමාර්ග ගන්නා ලෙස තමා පක්ෂ ලේකම් පාර්ලිමේන්තු මන්ත්‍රී මාවෙයි සේනාධිරාජාට උපදෙස් ලබාදුන් බව ඔහු වැඩිදුරටත් සඳහන් කළා. ඉදිරි ජනාධිපතිවරණයේදී පොදු අපේක්ෂක මෛත්‍රීපාල සිරිසේනට සහය දැක්වීමේ පක්ෂ තීරණයට එරෙහිව කටයුතු කරන අය සම්බන්ධයෙන් අදාළ පියවර ගන්නා බවට පක්ෂ ලේකම්වරයා තමාට සහතික වූ බවයි පක්ෂ නායක ආර්. සම්බන්ධන් මන්ත්‍රීවරයා කියා සිටියේ."
    },
    {
        "content": "ජනාධිපතිවරණ ඡන්ද විමසීමේදී දූෂණ හෝ අක්‍රමිකතා සිදුකිරීමට කිසිදු ඉඩක් නැතැයි පොදු අපේක්ෂක මෛත්‍රීපාල සිරිසේන ප්‍රකාශ කළා. ඔහු මේ බව කියා සිටියේ මහියංගනයේ අද (03) පැවති ජනහමුවක් අමතමින්. අද වනවිට විපක්ෂයට දේශපාලන රැස්වීමක් පැවැත්වීමට ඉඩ ලබා නොදෙන තත්ත්වයක් උදාවී ඇති බව පොදු අපේක්ෂක මෛත්‍රීපාල සිරිසේන සඳහන් කළා. තමන් බලයට පත්වුවහොත් උතුරේ හමුදා කඳවුරු ඉවත් කරන බවට ආණ්ඩුව ගෙන යන ප්‍රචාරයන්හි කිසිදු සත්‍යතාවයක් නොමැති බවද ඔහු වැඩිදුරටත් මෙහිදී සඳහන් කළා.  මේ අතර, විපක්ෂ නායක රනිල් වික්‍රමසිංහ පවසන්නේ ජනතාවගේ ආර්ථිකය ශක්තිමත් කර ගැනීමට නම් පොදු අපේක්ෂක මෛත්‍රීපාල සිරිසේන ජයග්‍රහණය කළ යුතුව ඇති බවයි. ඔහු මෙම අදහස් පළ කළේ කුරුණෑගල - ගිරිවුල්ල ප්‍රදේශයේ අද (03) පැවති ජනහමුවක් අමතමින්. විපක්ෂ නායකවරයා වැඩිදුරටත් සඳහන් කළේ ජනතාවගේ ජීවන බර අඩු කිරීමට ඉදිරියේදී බිහිවන රජයක් යටතේ ප්‍රමුඛතාවය ලබාදෙන බවයි.  මේ අතර, මධ්‍යම පළාත් සභාවේ එක්සත් ජනතා නිදහස් සන්ධාන පළාත් සභා මන්ත්‍රී ආර්.ජී.සමරනායක සහ පානදුර නගර සභාවේ උප නගරාධිපති පද්ම ශ්‍රී මුණසිංහද අද (03) පොදු අපේක්ෂක මෛත්‍රීපාල සිරිසේනට සහය පළ කරන බව ප්‍රකාශ කළා."
    },
    {
        "content": "කිසිදු පාර්ශවයක් සමග තමන් ගිවිසුම්වලට එළඹී නොමැති අතර, කිසිවිටක රට පාවා දීමට සූදානම් නොමැති බව පොදු අපේක්ෂක මෛත්‍රීපාල සිරිසේන පවසනවා. ඊයේ පොළොන්නරුව - අරලගංවිල ප්‍රදේශයේ පැවති ජන හමුවකට එක්වෙමින් ඔහු මේ බව කියා සිටියා. මෙහිදී පොදු අපේක්ෂක මෛත්‍රීපාල සිරිසේන වැඩිදුරටත් සඳහන් කළේ මෙරට දේශපාලන ඉතිහාසයේ පවතින පාලනයක් වෙනස් කිරීම සඳහා මෙතරම් ජන පෙළගැස්මක් කිසිදා දැක නොමැති බවයි."
    },
    {
        "content": "මේ ශ්‍රී ලංකාවේ නායකත්වය දිය යුත්තේ විශ්වාසය තැබිය හැකි පුද්ගලයෙකුටද? එහෙම නැත්නම් මේ වගේ නිවටයෙකුටද කියන එක අපි අහනවා. ඇයි ඉතින් වෙන වචනයක් කියන්න නැහැ. තමන්ට ආත්ම ශක්තියක් නැත්නම් එයාගෙන් බලාපොරොත්තු වෙන්නේ මොකක්ද? ජනතාවටත් කරන්නේ ඕකමයි. කවුද මේ ඉන්න පක්ෂ. එක්සත් ජාතික පක්ෂය, ෆොන්සේකාගේ පක්ෂය... එයා විතරයි. ඔක්කොම ඇවිල්ලා අපේ පැත්තට. චම්පිකගෙන් සියයට 70 ක් අපිට ඇවිල්ලා. එතනින් නැවතිලා නැහැ. සෝභිත හාමුදුරුවෝ ඉන්නවා. ටී.එන්.ඒ. එක ඉන්නවා. ඊළගට දැන් ගිහිල්ලා තියෙනවා මුස්ලිම් කොංග්‍රසය. මගෙන් ඇවිල්ලා ඉල්ලනවා නැගෙනහිර පළාතේ වෙනම දේශපාලන ඒකකයක්. දෙනවද... අනික් එක්කෙනා තමයි රිෂාඩ්. සිලි සිලි බෑග් එකේ සරමයි, ෂර්ට් එකයි ඇදගෙන ආපු මිනිහා ඇමති වුණාට පස්සේ කෝටිපතියෙක් වුණේ යහපාලනය හින්දාද? ඔන්න මං අහනවා. ශ්‍රී ලංකා රක්ෂණ සංස්ථාව වික්කේ කවුද? චන්ද්‍රිකා. හෝටල් සංස්ථාව වික්කේ කවුද? චන්ද්‍රිකා. පැලවත්ත සීනි කර්මාන්ත ශාලාව වික්කේ කවුද? රනිල්. සෙවනගල සීනි කර්මාන්ත ශාලාව වික්කේ කවුද? රනිල්. මේව තමයි මෙයාලා කළේ. රාජ්‍යයට අයිති කිසිම දෙයයක් වික්කේ නැති එකම ජනාධිපතිවරයා මේ ඉන්නේ කියලා මම කියන්න කැමතියි."
    },
    {
        "content": "ජනපතිවරණය සඳහා ඉතිරිව ඇත්තේ තවත් දින 4 ක කාලයක්. ජනාධිපතිවරණය ආසන්නවත්ම මැතිවරණ වේදිකාවද උණුසුම් වී තිබෙනවා. කොළඹදී ඊයේ පැවති මාධ්‍ය හමුවකට එක්වෙමින් සාධාරණ සමාජයක් සඳහා වූ ජනතා ව්‍යාපාරයේ කැඳවුම්කරු පූජ්‍ය මාදුළුවාවේ සෝභිත හිමියන් පොදු විපක්ෂයට එල්ලවන චෝදනාවක් පිළිබඳ අදහස් පළ කළා. සෝභිත හිමියන් වැඩිදුරටත් ප්‍රකාශ කළේ විපක්ෂයට බෙදුම්වාදී ලේබල් ඇලවීමට උත්සාහ කරමින් සිටින බවයි. උඩුනුවර ප්‍රදේශයේ පැවති ජනහමුවකදී අමාත්‍ය එස්.බී. දිසානායක ප්‍රකාශ කළේ පොදු අපේක්ෂක පාර්ශවයේ අදහස් ග්‍රාමීය ජනතාව වෙත ගෙනයාමට ඔවුන් අසමත්වී ඇති බවයි. ජාතික හෙළ උරුමයේ මහ ලේකම්, පාර්ලිමේන්තු මන්ත්‍රී පාඨලී චම්පික රණවක කොළඹ ඊයේ පැවති ජන හමුවකදී ප්‍රකාශ කළේ වත්මන් රජය මේ වනවිට  රාජ්‍ය සම්පත් රැසක් හොර රහසේ විකුණා ඇති බවයි. කොළොන්නාව - සේදවත්ත ප්‍රදේශයේ පැවති ජන හමුවකදී කොළඹ දිස්ත්‍රික් පාර්ලිමේන්තු මන්ත්‍රී ආර්. දුමින්ද සිල්වා ප්‍රකාශ කළේ රටේ පොදු ජනතාව ජනාධිපති මහින්ද රාජපක්ෂ මහතා සමග සැමවිටම සිටින බවයි. විපක්ෂයේ සන්ධානය පිළිබඳ ගැටළු පවතින බවද මන්ත්‍රීවරයා මෙහිදී වැඩිදුරටත් සඳහන් කළා."
    },
    {
        "content": "දුරුතු පුර පසලොස්වක පොහොය දිනය අදයි. ඒ වෙනුවෙන් හිරු ප්‍රවෘත්ති අංශය ගෙන එන විශේෂාංගය. [MP3]s100576[/MP3]"
    },
    {
        "content": "හෘදයාබාධයක් හේතුවෙන් පසුගියදා රෝහල් ගත කෙරුණු හිටපු අග්‍රාමාත්‍ය සහ වත්මන් ජ්‍යෙෂ්ඨ අමාත්‍ය රත්නසිරි වික්‍රමනායකගේ පුත් පාර්ලිමේන්තු මන්ත්‍රී විදුර වික්‍රමනායක වැඩිදුර ප්‍රතිකාර සඳහා සිංගප්පූරුව වෙත රැගෙන ගොස් තිබෙනවා. අද (30) උදෑසන මන්ත්‍රීවරයා වැඩිදුර ප්‍රතිකාර සඳහා සිංගප්පූරුව වෙත රැගෙන ගිය බවයි ඔහුගේ සමීපතමයෙකු හිරු ප්‍රවෘත්ති අංශයට සඳහන් කළේ. හෘදයාබාධයකට ලක්වීමෙන් කොළඹ පෞද්ගලික රෝහලකට ඇතුළත් කෙරුණු මන්ත්‍රීවරයා එහිදී හදිසි සැත්කමකට ද භාජනය කරනු ලැබුවා. කෙසේ නමුත්, ඔහුට තවත් සැත්කමක් සිදුකළ යුතු බවයි වෛද්‍යවරුන් ප්‍රකාශ කර ඇත්තේ. මන්ත්‍රීවරයා සමඟ ජ්‍යෙෂ්ඨ අමාත්‍ය රත්නසිරි වික්‍රමනායක  සහ ඔහුගේ බිරිඳ සිංගප්පූරුව වෙත ගොස් තිබෙනවා."
    },
    {
        "content": "වත්මන් ආණ්ඩුව දේශීය කෘෂිකර්මාන්තය නගා සිටුවීමට කිසිදු වැඩපිළිවෙලක් ක්‍රියාත්මක නොකළ අතර විදේශ රටවලින් එළවළු, පළතුරු මෙන්ම ධාන්‍ය වර්ගද ආනයනය කරමින් සිටින බව පොදු අපේක්ෂක මෛත්‍රිපාල සිරිසේන ප්‍රකාශ කළා. මහියංගණයේ ඊයේ පැවති ජන රැළියකට එක්වෙමින් ඔහු කියා සිටියේ ගොවි ජනතාවගේ පැවැත්ම උදෙසා වෙනසක් අවශ්‍ය බවයි. දොඩම්ගස්ලන්ද ප්‍රදේශයේ ඊයේ (04) පැවති ජන රැළියකදී එක්සත් ජාතික පක්ෂයේ ජාතික නායක රනිල් වික්‍රමසිංහ ප්‍රකාශ කළේ නව දේශපාලන සංස්කෘතියට වත්මන් ජනපතිවරයාද එක්කර ගත හැකි බවයි."
    },
    {
        "content": "ආණ්ඩුවේ ප්‍රබලයන් තවදුරටත් විපක්ෂයට එක්වන බවට නොයෙකුත් කටකතා පැතිරෙමින් පවතින බව ජනාධිපති මහින්ද රාජපක්ෂ මහතා පවසනවා. හෝමාගම ප්‍රදේශයේ පැවති ජන හමුවකට එක්වෙමින් ජනාධිපතිවරයා කියා සිටියේ කිහිපදෙනෙකු පැති මාරු කළද පොදු ජනතාව එලෙස පැති මාරු නොකරන බවයි. 2005 සහ 2010 ජනාධිපතිවරණවලදී ආණ්ඩුව පිහිටුවීමට තමන්ට කුඩා පක්ෂ සහය නොවූ බවද ජනාධිපතිවරයා මෙහිදී වැඩිදුරටත් කියා සිටියා."
    },
    {
        "content": "ජනාධිපතිවරණයට අදාළව ප්‍රචාරක කටයුතු හෙට මධ්‍යම රාත්‍රි 12 න් අවසන් වනවා. මැතිවරණ මහ ලේකම් කාර්යාලය සඳහන් කළේ අපේක්ෂකයන්ගේ පෝස්ටර්, බැනර් සහ කටවුට් 6 වැනිදා සිට ඉවත් කිරීමට පොලීසියට උපදෙස් ලබාදි ඇති බවයි. එමෙන්ම දේශපාලන පක්ෂ පිහිටුවා ඇති ප්‍රචාරක කාර්යාලද 6 වැනිදා සිට ඉවත් කළ යුතුයි. ජනාධිපතිවරණයේ නිල ඡන්ද දැන්වීම් පත්‍රිකා නිවෙස්වලට බෙදාහැරීම, විශේෂ දිනයක් ලෙස අද දිනයේත් ක්‍රියාත්මකයි. තැපැල්පති රෝහණ අබේරත්න කියා සිටියේ ඡන්ද කාඞ් නිවෙස්වලට බෙදාහැරීම මේ වනවිට සියයට 90 ඉක්මවා ඇති බවයි. අද දිනයේ ඡන්ද කාඞ් නොලැබෙන ඡන්ද දායකයින්ට ජනාධිපතිවරණය පවත්වන ජනවාරි 08 වැනිදා දක්වා ප්‍රදේශයේ තැපැල් කාර්යාලවලට ගොස් ඒවා ලබාගැනීමට හැකියාව පවතිනවා. මේ අතර ජනාධිපතිවරණයේ නිරික්ෂණ කටයුතු සඳහා ආරාධනා ලැබූ ජාත්‍යන්තර නිරීක්ෂකයන් රැසක් මේ වනවිට දිවයිනට පැමිණ තිබෙනවා. පොදු රාජ්‍ය මණ්ඩලය ඇතුලූ රටවල් රැසක් නියෝජනය කරන එම නියෝජිතයන් මූලික දැනුවත් කිරීමක් සඳහා රාජගිරිය මැතිවරණ මහ ලේකම් කාර්යාලයේදී මැතිවරණ කොමසාරිස් මහින්ද දේශප්‍රිය ඊයේ හමුවුණා."
    },
    {
        "content": "ජනපතිවරණයේ ප්‍රචාරක කටයුතු සදහා තවත් ඉතිරිව ඇත්තේ දින එකහමාරකට අඩු කාලයක්. ජනාධිපතිවරණය ආසන්නවත්ම මැතිවරණ වේදිකාවද උණුසුම් වී තිබෙනවා. කොළඹ අද පැවති මාධ්‍ය හමු කිහිපයකදී දෙපාර්ශවයෙන්ම එවැනි උනුසුම් අදහස් ප්‍රකාශ කිරිමක් දක්නට ලැබුණා. ජනතා විමුක්ති පෙරමුණු ප්‍රධාන කාර්යාලයේ අද පැවති මාධ්‍ය හමුවේදී එම පෙරමුණේ නායක අනුර කුමාර දිසානායක කියා සිටියේ ජනාධිපතිවරණය කෙසේ හෝ ජයගන්නා බව ආණ්ඩුව ප්‍රකාශ කිරීම හුදු ප්‍රලාපයක් බවයි. මේ අතර ජාතික භාෂා සහ සමාජ ඒකාබද්ධතා අමාත්‍ය වාසුදේව නානායක්කාර අද පැවති මාධ්‍ය හමුවකදී විපක්ෂයෙන් ප්‍රශ්න කර සිටියේ මූලික ගැටළුවලට ඔවුන්ගේ විසඳුම් මොනවාද යන්නයි. කොළඹ අද පැවති මාධ්‍ය හමුවකදී එක්සත් ජාතික පක්ෂ පාර්ලිමේන්තු මන්ත්‍රී මංගල සමරවීර කියා සිටියේ ජනාධිපතිවරණයේදී පොදු අපේක්ෂක මෛත්‍රීපාල සිරිසේනගේ ජයග්‍රහණය සහතික බවයි. කොළොන්නාව - සේදවත්ත ප්‍රදේශයේ පැවති ජන හමුවකදී කොළඹ දිස්ත්‍රික් පාර්ලිමේන්තු මන්ත්‍රී ආර්. දුමින්ද සිල්වා ප්‍රකාශ කළේ රටේ පොදු ජනතාව ජනාධිපති මහින්ද රාජපක්ෂ මහතා සමග සැමවිටම සිටින බවයි."
    },
    {
        "content": "එක්සත් ජනතා නිදහස් සන්ධානයට බලය හිමි උඩුදුම්බර ප්‍රාදේශීය සභාවේ ලබන වසර සඳහා වන අයවැය අද (09) පරාජයට පත්වුණා. 9 දෙනෙකුගෙන් සැදුම්ලත් ප්‍රාදේශීය සභාවේ ආණ්ඩු පක්ෂ මන්ත්‍රීවරුන් සංඛ්‍යාව 5ක්. ඒ අතුරින් හිටපු සභාපති සෙනෙවිරත්න බණ්ඩා මෙවර අය වැයට විරුද්ධව ඡන්දය භාවිතා කර තිබෙනවා. උඩුදුම්බර ප්‍රාදේශීය සභාවේ එක්සත් ජාතික පක්ෂ මන්ත්‍රීවරුන් 3 දෙනා සමඟ ස්වාධීන මන්ත්‍රීවරයා ද විරුද්ධව ඡන්දය භාවිතා කළා.                      මේ අතර, අනුරාධපුර මහනගර සභාවේ ලබන වසර සඳහා වන අය වැය අද (09) වැඩි ඡන්දයෙන් සම්මත වී තිබෙනවා. කෙසේ වෙතත්, එහි විපක්ෂ නායක ඉන්දික අරුණ කුමාර ප්‍රකාශ කළේ 13 දෙනෙකුගෙන් සමන්විත මහනගර සභාවේ එක්සත් ජාතික පක්ෂ මන්ත්‍රීවරුන් දෙදෙනෙකු සභාවට පැමිණීමට පෙර සභාපතිවරයා අය වැය සම්මත කරගෙන ඇති බවයි.  අනුරාධපුර මහනගර සභාවේ විපක්ෂ නායකවරයා එල්ල කරන මෙම චෝදනාව පිළිබදව අප නගරාධිපති එච්.පී. සෝමදාසගෙන් කළ විමසීමකදී ඔහු එය ප්‍රතික්ෂේප කළා. කෙසේ වෙතත්, ඡන්දය විමසන අවස්ථාවට එක්සත් ජාතික පක්ෂ නාගරික මන්ත්‍රී වෛද්‍ය නන්ද පුෂ්පකුමාර සහභාගි වී තිබෙනවා. ඔහු හිරු ප්‍රවෘත්ති අංශයට කියා සිටියේ මෙහිදී සභාපතිවරයා තමන්ගෙන් ඡන්ද විමසීමක් සිදුනොකළ බවයි.  මේ අතර, අනුරාධපුර මහනගර සභාවේ නාගරික කොමසාරිස් සම්පත් රෝහණ ධර්මදාස අද (09) පස්වරුවේ අනුරාධපුර පොලිසිය වෙත පැමිණිල්ලක් ඉදිරිපත් කළා. ඒ අයවැය පරාජය වීමෙන් අනතුරුව නගර සභාවේ විපක්ෂ නායකවරයා තමන්ට පහරදුන් බවට චෝදනා කරමින්. කෙසේ වෙතත්, එක්සත් ජනතා නිදහස් සන්ධානයට බලය හිමි පළාත් පාලන ආයතන 11 ක අයවැය මේ වනවිට පරාජයට පත්වී තිබෙනවා. පෑලියගොඩ, මීරිගම, රාජාංගනය සහ ඇඹිලිපිටිය යන පළාත් පාලන ආයතනවල සභාපතිවරුන්ගේ ධුර ද මේ වන විට අහිමි වී ඇත්තේ අයවැය යෝජනා දෙවරක් පරාජයවීම හේතුවෙන්. මීට අමතරව නිදහස් සන්ධානයට බලය හිමි මැදවච්චිය, ඉඹුල්පේ, වත්තල, අලව්ව, කැස්බෑව, මාතර යන පළාත් පාලන ආයතනවල අය වැය එක් වරක් පරාජය පත්වී තිබෙනවා. එක්සත් ජාතික පක්ෂයට බලය හිමි සීතාවකපුර නගර සභාවේ අය වැය සභාවට පළමු ඉදිරිපත් කෙරුණු අවස්ථාවේදී පසුගිය දා එය පරාජයට පත්වුණා.   මේ අතර, එහි නගරාධිපති සුසිල් ප්‍රේමලාල් පින්තු අද පෙරවරුවේ අරලියගහ මන්දිරයේ දී ජනාධිපති මහින්ද රාජපක්ෂ මහතා හමුවී තිබෙනවා. ඉදිරියේ දී අය වැය යෝජනාව දෙවන වර ඉදිරිපත් කිරීමට නියමිත අතර නගර සභාවේ ඉදිරි කටයුතු පවත්වාගෙන යාම සඳහා නිදහස් සන්ධාන මන්ත්‍රීවරුන්ගේ සහාය ලබාදෙන ලෙස නගරාධිපතිවරයා මෙහිදී ජනාධිපතිවරයාගෙන් ඉල්ලීමක් ද සිදුකළ බවයි ජනාධිපති මාධ්‍ය ඒකකය සඳහන් කළේ. ඒ පිළිබඳව තම අවධානය යොමුකරන බව මෙහිදී ජනාධිපතිවරයා ප්‍රකාශ කර තිබෙනවා."
    },
    {
        "content": "සන්ධාන මහ ලේකම් විශේෂ සාකච්ඡාවක."
    },
    {
        "content": "Sunday, 15 December 2013 - 7:42   Sunday, 15 December 2013 - 13:44"
    },
    {
        "content": "හෙට (13) පෙරවරු 09 සිට 11 දක්වා ඩුප්ලිකේෂන් පාර, ඩික්මන් පාර හන්දිය සිට හින්දු විද්‍යාලය දෙසට සහ ඉන් පසුව ධර්මරාජ පාර ඔස්සේ ගාලූ පාර දෙසට එක් දිශාවකට රථවාහන ගමන් කරවීමේ පෙරහුරුවක් ක්‍රියාත්මක කරන බව පොලිස් මූලස්ථානය ප්‍රකාශ කළා. එමෙන්ම, ගාලූ පාරේ සැවෝයි සිනමා හල අසල සිට කොළඹ දෙසටද ඉහත කාලය තුළ එක් දිශාවකට පමණක් රථවාහන ධාවනය කරනු ඇති. එම කාලය තුළ අදාළ මාර්ගවල ගමන් කරන රියදුරන්ට ඊට අනුගතවෙමින් ක්‍රියාකරන ලෙසද පොලිසිය ඉල්ලීමක් කරනවා."
    },
    {
        "content": "මහජනතාවට  හෙරොයින් ඇතුලූ මත්ද්‍රව්‍ය පිළිබඳ තොරතුරු ලබාදීම සඳහා විශේෂ දුරකථන අංක දෙකක් පොලිස් මූලස්ථානය විසින් හදුන්වා දී තිබෙනවා. ඒ අනුව 0112 34 3333 හෝ 0112 34 33 34 යන දුරකථන අංකවලින් මත්ද්‍රව්‍ය පිලිබඳ තොරතුරු පොලීසිය වෙත ලබාදිය හැකි බවයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ පවසන්නේ. සාර්ථක තොරතුරු ලබාදෙන්නන්ට පොලිස් තෑගි අරමුදලින් වටිනා ත්‍යාග ලබාදීම සඳහා කටයුතු සූදානම් කර ඇති බවද පොලිස් මාධ්‍ය ප්‍රකාශකවරයා අද සවස කොළඹදී පැවති මාධ්‍ය හමුවකට එක්වෙමින් සඳහන් කළා."
    },
    {
        "content": "බ්‍රිතාන්‍යයේ එල්.ටී.ටී.ඊ. හිතවාදී දෙමළ ඩයස්පෝරාව සමඟ එරට විපක්ෂ - කම්කරු පක්ෂයේ නාමික විදේශ ලේකම් ඩග්ලස් ඇලෙක්සැන්ඩර් ඊයේ (06) සාකච්ඡාවක් පවත්වා තිබෙනවා. බ්‍රිතාන්‍ය ගාඩියන් පුවත්පත වාර්තා කරන පරිදි එහිදී ඔහු සදහන් කර ඇත්තේ ශ්‍රී ලංකාවට එරෙහිව ජාත්‍යන්තර පරීක්ෂණයක් පැවැත්වීම සඳහා තමන් අග්‍රාමාත්‍ය ඬේව්ඞ් කැමරන් වෙත බල කිරීමට සූදානම් බවයි. ශ්‍රී ලංකාව ලබන මාර්තු මාසය වන විට දේශීය යාන්ත්‍රණයක් සකස් නොකළහොත් ජාත්‍යන්තර පරීක්ෂණයක් සදහා සහාය ලබාදෙන බවයි බ්‍රිතාන්‍ය අගමැතිවරයා කියා සිටියේ. එහෙත් එම ක්‍රියාදාමය අග්‍රාමාත්‍ය ඬේවිඞ් කැමරන් විසින් ලබන මාර්තුවට පෙරම ආරම්භ කළ යුතු බව කම්කරු පක්ෂයේ අදහස වී තිබෙනවා. 2014 වගවීම සහ සංහිඳියාව සම්බන්ධයෙන් ශ්‍රී ලංකාවට වැදගත් වසරක් වන බවයි කම්කරු පක්ෂ විදේශ කටයුතු ප්‍රධානී ඩග්ලස් ඇලෙක්සැන්ඩර් කියා සිටියේ. ලබන වසරේ මාර්තුවේ ජිනිවා හි පැවැත්වෙන ජගත් මානව හිමිකම් සැසියේ දී ශ්‍රී ලංකාවට එරෙහි යුධ අපරාධ චෝදනා පිළිබද ජාත්‍යන්තර පරීක්ෂණයක් ස්ථාපිත කිරීම සඳහා කටයුතු කළ යුතු බව ඔහු සඳහන් කළා. බ්‍රිතාන්‍යයේ ශ්‍රී ලාංකික දෙමළ ඩයස්පෝරාව විශාල පිරිසක් සිටින අතර ඔවුන්ගේ ඡන්ද සංචිතය බ්‍රිතාන්‍යයේ වත්මන් රජයට මෙන්ම විපක්ෂයට ද වැදගත්. අගමැති ඬේවිඞ් කැමරන් ශ්‍රී ලංකාවට එරෙහි දැඩි ප්‍රකාශ සිදුකරන්නේ ද ඒ නිසා බව විචාරක මතයයි. දැන් විපක්ෂ - කම්කරු පක්ෂය ද එම ප්‍රවාහයට එක්වී සිටිනවා. බ්‍රිතාන්‍ය කම්කරු පක්ෂයේ නියෝජිතයන් සමඟ ඊයේ පැවැති සාකච්ඡාවට බ්‍රිතාන්‍ය දෙමළ සංසදය සහ එක්සත් රාජධානියේ දෙමළ ජාතික සන්ධාන ශාඛාව ද එක්ව සිටි බව සඳහන්. මේ අතර, ශ්‍රී ලංකාවේ දෙමළ ජනතාවගේ අපේක්ෂා පිළිබද ඇමරිකාව දැනුවත් කළ බව දෙමළ ජාතික සන්ධාන පාර්ලිමේන්තු කණ්ඩායම් නායක ආර්. සම්බන්ධන් ප්‍රකාශ කළා. නිළ සංචාරයක් සඳහා දිවයිනට පැමිණ සිටින ඇමරිකානු සෙනෙට් මණ්ඩල විදේශ කමිටු සාමාජික මොෆී ඬේමියන් ඇතුළු නිලධාරීන් පිරිසක් ඊයේ ත්‍රිකුණාමලයේ දී හමුවූ අවස්ථාවේදීයි ඔහු මෙම අදහස් පළ කර ඇත්තේ."
    },
    {
        "content": "ඉන්දීය අග්‍රාමාත්‍ය මන්මෝහන් සිං මෙරට උතුරුකරයේ සංචාරයකට සූදානම් බව ශ්‍රී ලංකාව නොදන්නේ යැයි ඉන්දියාවේ ශ්‍රී ලංකා මහකොමසාරිස් ප්‍රසාද් කාරියවසම් පවසනවා. කල්කටා ටෙලිග්‍රාෆ් පුවත්පත සමඟ සාකච්ඡාවකට සහභාගි වෙමින්, ඉන්දීය මුදල් අමාත්‍යවරයා ඒ පිළිබඳ සිදුකළ ප්‍රකාශය ඔහු ප්‍රතික්ෂේප කළා. පොදුරාජ්‍ය මණ්ඩලීය රාජ්‍ය නායක සමුළුවට සහභාගි නොවුව ද උතුරේ සංචාරය කරන ලෙස උතුරු පළාත් ප්‍රධාන අමාත්‍ය විග්නේෂ්වරන් කළ ආරාධනය තවමත් විවෘත බවයි ඉන්දීය මුදල් අමාත්‍ය පී.චිදම්බරම් ප්‍රකාශ කළේ. ඉන්දීය අග්‍රාමාත්‍ය මන්මෝහන් සිං ශ්‍රී ලංකාවේ පැවති සමුළුවට සහභාගි වනු ඇතැයි තමා අපේක්ෂා කල බව මහකොමසාරිස් ප්‍රසාද් කාරියවසම් මෙම සාකච්ඡාවේදී සඳහන් කළා. එසේ ඔහු පැමිණියේ නම් ඉන්දීය අනුග්‍රහයෙන් උතුරේ සිදුකර ඇති ප්‍රතිසංස්කරණ කටයුතු සියැසින් දැක බලා ගැනීමට ඔහු හැකියාවක් ලැබෙනවා. එමෙන්ම එය ඉන්දු - ලංකා සහයෝගිතාව මෙන්ම, මෙරට සංහිඳියා ක්‍රියාමාර්ග ශක්තිමත් කරලීමේ පියවරක්. එහෙත්, ඉන්දීය අග්‍රාමාත්‍ය මන්මෝහන් සිංට එම අවස්ථාව මඟ හැරුණු බව ඉන්දියාවේ ශ්‍රී ලංකා මහකොමසාරිස් ප්‍රසාද් කාරියවසම් අවධාරණය කළා."
    },
    {
        "content": "සීදූව ප්‍රදේශයේ පෞද්ගලික ගබඩාවක සඟවා තිබූ කිරිපිටි දෙලක්ෂ පනස් හත්දහස් හයසිය පනස් අටක් පාරිභෝගික සේවා අධිකාරියේ නිලධාරීන් විසින් අද සොයාගෙන තිබෙනවා. මෙම කිරිපිටි තොගයේ වටිනාකම රුපියල් ලක්ෂ 800 කට අධිකයි. මේවා ග්‍රෑම් 400 පැකට් ලෙස අසුරා තිබූ බවයි පාරිභෝගික සේවා අධිකාරිය සඳහන් කළේ."
    },
    {
        "content": "ශ්‍රී ලංකා ජනපති, මැන්ඩෙලා අනුස්මරණ මෙහෙයට එක්වේ."
    },
    {
        "content": "මෙරට මුහුදු තීරය ආක්‍රමණය කොට අත්අඩංගුවට පත්වන ඉන්දීය ධීවරයන් සම්බන්ධයෙන් තමිල්නාඩු මහ ඇමතිනී ජයලලිතා ජයරාම් සහ මධ්‍යම රජය අතර මතභේදයක් පැන නැගී ඇති බව ඉන්දීය මාධ්‍ය සඳහන් කළා. ටයිම්ස් ඔෆ් ඉන්දියා පුවත්පත පෙන්වා දෙන්නේ ශ්‍රී ලංකාව සමඟ සබඳතා රැක ගනිමින් ධීවර ගැටළුවට විසඳුමක් ගෙන ඒම මධ්‍යම රජයේ අරමුණ බවයි. එමෙන්ම පෝක් සමුද්‍ර සන්ධියේ මසුන් මැරීමේ නිරත වන දෙරටේම ධීවරයන් නියෝජනය කරන ධීවර සංගම්වල හමුවක් තුළින් වඩාත් ඵලදායී තිරසාර විසඳුමක් ලබා ගත හැකි බව මන්මෝහන් සිං රජයේ අදහස වී තිබෙනවා. තමිල්නාඩු මහ ඇමතිනිය වෙත ඉන්දීය අග්‍රාමාත්‍යවරයා යවනු ලැබූ පිළිතුරු ලිපි කිහිපයකින්ම ඒ බව අවධාරණය කළ බවයි ටයිම්ස් ඔෆ් ඉන්දියා පුවත්පත සඳහන් කළේ. ඉන්දීය ධීවරයන් මෙරට මුහුදු තීරයේ දී පැහැර ගන්නා බවට තමිල්නාඩු මහඇමතිනිය කරන චෝදනාවලට ද පිළිතුරු ලෙස අග්‍රාමාත්‍ය මන්මෝහන් සිං යැවූ ලිපියේ ද ඒ බව සඳහන්. එමෙන්ම ඉන්දු - ලංකා මුහුදු සීමාව 1974 සහ 1976 ගිවිසුම්වලින් නිශ්චය කර ඇති බව ඉන්දීය රජය තමිල්නාඩු ප්‍රාන්ත රජයට පෙන්වා දුන්නා. ධීවර සංගම්වල සාකච්ඡාවක් සඳහා සහාය පළ කරන බව පැවසුව ද තමිල්නාඩු මහ ඇමතිනිය එය ප්‍රායෝගික වශයෙන් ක්‍රියාවට නැංවීමට අපොහොසත් වී ඇති බවයි ටයිම්ස් ඔෆ් ඉන්දියා පුවත්පත පෙන්වා දෙන්නේ. තමිල්නාඩුවේ සහාය නොමැතිව එවැනි හමුවක් පැවැත්වීමෙන් ප්‍රතිඵලයක් අත් නොවනු ඇති බව ඉන්දීය මධ්‍යම රජයේ අදහසයි."
    },
    {
        "content": "මැදපෙරදිග සේවය සඳහා යන ශ්‍රී ලාංකික ශ්‍රමිකයන්ට අදාළ ගිවිසුම් සකස්කිරීම සම්බන්ධයෙන් නව එකඟතාවක් ඇතිවී තිබෙනවා. මැදපෙරදිග සේවය සඳහා ශ්‍රමිකයන් යවන ආසියාතික රටවල් 6 ක් සහ ගල්ෆ් රාජ්‍යයන් 6 ක් අතර පැවති කලාපීය සංවාදයකදියි එම එකඟතාව ඇතිවී තිබෙන්නේ. එම සංවාදය සඳහා ලෝක කම්කරු සංවිධානය, ජාත්‍යන්තර සංක්‍රමණික සංවිධානය සහ එක්සත් ජාතින්ගේ කාන්තා කටයුතු කාර්යාලයද සහභාගි වී තිබෙනවා.  විශේෂයෙන් මැදපෙරදිග ගෘහ සේවය සඳහා යන ශ්‍රමිකයන්ගේ සේවා තත්ත්වයන් සහ ගිවිසුම් පිළිබඳවයි මෙහිදී සාකච්ඡා වී ඇත්තේ. එහිදී ඇතිවූ එකඟතාව අනුව ජාත්‍යන්තර කම්කරු නීතීන්ට අනුකූලව අදාළ රටවල ජාතික කම්කරු ප්‍රතිපත්තීන් සකස්විය යුතුයි. එමෙන්ම කොන්ත්‍රාත් ගිවිසුම් ශ්‍රමිකයන්ට අවබෝධ කරගත හැකි භාෂාවකින් ලබාදීමද ඇතිවී තිබෙන එකඟතාවක්. හදිසි අවස්ථාවකදී සිදුකළ යුත්තේ කුමක්ද සහ දැනුම්දීම සිදුකළ යුත්තේ කාටද යන්න පිළිබඳව ගෘහ සේවක සේවිකාවන් දැනුවත් කිරීමද නව එකඟතාවේ කොන්දේසියක්.   සෞඛ්‍ය සහ පෞද්ගලික ආරක්ෂාව වෙනුවෙන් තමා සේවය කිරීමට යන රටෙහි පවතින තත්ත්වයන් පිළිබඳව ශ්‍රමිකයන්  දැනුවත් කළ යුතුයි. වසර දෙකක් තුළ ශ්‍රමිකයාට සේවය අවසන් කිරීමට අවශ්‍ය නම් ඔවුන් මුදාහැරීමටද නව එකඟතාව අනුව විදේශික හාම්පුතුන් බැඳී සිටිනවා. එමෙන්ම ගමන් බලපත්‍ර ඇතුලූ සියලූ සංචාරක ලියකියවිලි සෑම අවස්ථාවකදීම ශ්‍රමිකයා අත තිබීමද මෙහි කොන්දේසියක් වනවා.  මෙය නීතිමය බැඳීමක් නොමැති එකඟතාවක් වුවද ඉදිරියේදී ගෘහ සේවිකාවන්ගේ කොන්ත්‍රාත් ගිවිසුම් සකස් කිරීමේ ආකෘතියක් වනු ඇති බව කලාපීය සංවාදයට එක්වූ එක්සත් ජාතීන්ගේ කාන්තා කටයුතු පිළිබඳ අධ්‍යක්‍ෂිකා ආචාර්ය රෙබෙකා ටැවරේස් ප්‍රකාශ කළා."
    },
    {
        "content": "වැලිසර ප්‍රදේශයේ ගබඩාවක සඟවා තිබූ කිරිපිටි ටොන් 12,000 ක් පමණ ප්‍රමාණයක් සොයා ගැනීමට පාරිභෝගික සේවා අධිකාරියේ විශේෂ වැටලීම් ඒකකය අද සමත්වුණා. එහි උසස් නිලධාරියෙකු සඳහන් කළේ ප්‍රධාන පෙලේ කිරිපිටි සමාගමකට අයත් ගබඩාවක් තුළ තිබී මෙම කිරිපිටි තොගය සොයා ගත් බවයි. මෙහි තිබී කිලෝග්‍රෑම් 25 කිරිපිටි පැකට් 500 ක් පාරිභෝගික සේවා අධිකාරිය සිය භාරයට ගෙන තිබෙනවා. වැටලීම සිදුකරන අවස්ථාවේදී එහි සිටි එක් නිලධාරියෙකු අත්අඩංගුවට ගත් බවයි එම අධිකාරිය සඳහන් කළේ."
    },
    {
        "content": "දිවයිනේ බොහෝ ප්‍රදේශවලට අද (03) ගිගුරුම් සහිත වැසි ඇති විය හැකි බව කාලගුණ විද්‍යා දෙපාර්තමේන්තුව පවසනවා. ඇතැම් ප්‍රදේශවලට මිලිමීටර් 100 ඉක්ම වූ වැසි ඇති විය හැකියි. ගිගුරුම් සහිත වැසි ඇති වන විට අකුණු ඇති විය හැකි බැවින් ඒවායෙන් ආරක්ෂාවීමට පියවර ගන්නා ලෙස ද එම දෙපාර්තමේන්තුව ජනතාවගෙන් ඉල්ලීමක් කරනවා. කාර්යයේ නියුතු කාලගුණ විද්‍යාඥ චන්න රුද්‍රගූ සඳහන් කළේ ගාල්ල සිට  මඩකලපුව හරහා යාපනය දක්වා වෙරළට ඔබ්බෙන් මුහුදු තීරය ඉතා රළු සහ අනතුරුදායක විය හැකි බවයි. එම ප්‍රදේශවල සුළෙඟ් වේගය පැයට කිලෝමීටර් 70 දක්වා ඉහළ යා හැකියි."
    },
    {
        "content": "ඉන්දීය සාගරයේ ක්‍රියාත්මක වන ත්‍රස්තවාදී කණ්ඩායම් සහ මුහුදු කොල්ලකරුවන් ඉලක්ක කරගෙන නාවික සහයෝගීතාවක් ක්‍රියාත්මක කිරීමට ඉන්දියාව සහ ශ්‍රී ලංකාව එකඟ වී ඇති බව හින්දු පුවත්පත වාර්තා කළා. මේ පිළිබද අදහස් හුවමාරු කරගෙන ඇත්තේ ආරක්ෂක ලේකම් ගෝඨාභය රාජපක්ෂ සහ ඉන්දීය ජාතික ආරක්ෂක උපදේශක ශිව් ෂංකර් මෙනන් අතර නවදිල්ලියේ පසුගිය බ්‍රහස්පතින්දා පැවැති සාකච්ඡාවේදියි. මෙම හමුව මෙන්ම ඉන්දු - ලංකා නාවික හමුදාපතිවරුන්ගේ හමුවේදී ද මේ පිළිබද අදහස් හුවමාරු වී ඇති බවයි හින්දු පුවත්පත සදහන් කළේ. ආරක්ෂක ලේකම් ගෝඨාභය රාජපක්ෂ සිය ඉන්දීය චාරිකාවේදී එරට විදේශ කටයුතු අමාත්‍ය සල්මාන් කුර්ෂිඞ් ද මුණ ගැසුණා. ආරක්ෂක ලේකම්වරයා ඉන්දීය නාවික හමුදා ප්‍රධානීන් ද හමුවූ බවයි එමගින් වැඩිදුරටත් කියා සිටියේ."
    },
    {
        "content": "ජාතික ආරක්ෂාව පිළිබඳ මාධ්‍ය මධ්‍යස්ථානය විසුරුවා හැරීමට ආරක්ෂක අමාත්‍යාංශය තීරණය කර තිබෙනවා. ජනාධිපති මාධ්‍ය ප්‍රකාශක මොහාන් සමරනායක සඳහන් කළේ 2013 පසුගිය නොවැම්බර් 1 වැනිදා සිට ක්‍රියාත්මක වන පරිදි ජාතික ආරක්ෂාව පිළිබඳ මාධ්‍ය මධ්‍යස්ථානය විසුරුවා හැර ඇති බවයි. ඔහු කියා සිටියේ මෙම විසුරුවා හැරීම සඳහා විශේෂ හේතුවක් නොමැති බවයි. ජාතික ආරක්ෂාව පිළිබද මාධ්‍ය මධ්‍යස්ථානය, ආරක්ෂක අමාත්‍යාංශය යටතේ ක්‍රියාත්මක වන්නක්. එය විසුරුවා හැරීම අමාත්‍යාංශයේ  තීරණයක් බව ද ජනාධිපති මාධ්‍ය ප්‍රකාශක මොහාන් සමරනායක වැඩිදුරටත් සදහන් කළා. යුද්ධය පැවැති සමයේ යුධ තොරතුරු මාධ්‍ය වෙත නිකුත් කෙරුණු ජාතික ආරක්ෂාව පිළිබද මාධ්‍ය මධ්‍යස්ථානයේ අධ්‍යක්ෂ ජනරාල්වරයා ලෙස කටයුතු කළේ ලක්ෂ්මන් හුළුගල්ලයි."
    },
    {
        "content": "කොම්පඤ්ඤ වීදිය ප්‍රදේශයේ පවත්වාගෙන ගිය මිනිස් පරිභෝජනයට නුසුදුසු මිරිස් කුඩු, කහ කුඩු සහ සෝස් නිෂ්පාදනය කරන ආයතනයක් වැටලීමට පාරිභෝගික සේවා අධිකාරිය අද පියවර ගත්තා. එම අධිකාරියේ විශේෂ වැටලීම් ඒකකය සඳහන් කළේ වර්ණක යොදන ලද මිරිස් කුඩු කිලෝග්‍රෑම් 1000ක්, කහ කුඩු කිලෝග්‍රෑම් 500ක්  එම ස්ථානයේ තිබී සොයාගත් බවයි. එමෙන්ම පරිභෝජනයට නුසුදුසු සෝස් ලීටර් 2 000 ක් ද මෙහි තිබී සොයාගෙන තිබෙනවා. පාරිභෝගික සේවා අධිකාරිය කියා සිටියේ සෝස් නිෂ්පාදනයට චුයිංගම් සෑදීම සදහා යොදා ගන්නා ගම් වර්ගයක් භාවිත කර ඇති බවයි. එමෙන්ම වැසිකිලි සෝදන දියර සහ පිඟන් සේදීමට යොදා ගන්නා සේදුම් දියර ද මෙම ස්ථානයේ නිෂ්පාදනය කර තිබෙනවා. ඒවා නිපදවීමට තක්කාලි සෝස් නිෂ්පාදනය කරන භාජන ද යොදාගෙන ඇති බවටයි මූලික විමර්ශනවලදී අනාවරණ වී ඇත්තේ.  Update :  Wednesday, 11 December 2013 - 7:23   --------------------------------------------------------------- මිරිස්වලට වර්ණක - සෝස්වලට ගම්. Wednesday, 11 December 2013 - 14:24 කොම්පඤ්ඤ වීදිය ප්‍රදේශයේ පවත්වාගෙන ගිය මිනිස් පරිභෝජනයට නුසුදුසු මිරිස් කුඩු සහ සෝස් නිෂ්පාදනය කරන ආයතනයක් වැටලීමට පාරිභෝගික සේවා අධිකාරිය අද පියවර ගත්තා. එම අධිකාරියේ විශේෂ වැටලීම් ඒකකය සඳහන් කළේ වර්ණක යොදන ලද මිරිස් කුඩු කිලෝග්‍රෑම් 1000 ක් එම ස්ථානයේ තිබී සොයාගත් බවයි. එමෙන්ම එහි තිබී පරිභෝජනයට නුසුදුසු සෝස් ලීටර් 2 000 ක් පමණ සොයාගෙන තිබෙනවා. වැටලීම සිදුකළ පාරිභෝගික සේවා අධිකාරියේ නිලධාරියෙකු හිරු ප්‍රවෘත්ති අංශයට සඳහන් කළේ එම සෝස්වලට කිසියම් ගම් වර්ගයක් මිශ්‍ර කර ඇති බවට මූලික පරීක්ෂණවලදී අනාවරණය වූ බවයි."
    },
    {
        "content": "ශ්‍රී ලංකා මුහුදු සීමාව උල්ලංඝනය කළ ඉන්දීය ධීවරයින් 110 දෙනෙකු නාවික හමුදාව අද (11) උදෑසන අත්අඩංගුවට ගත්තා. නාවික හමුදා මාධ්‍ය ප්‍රකාශක කමාන්ඩර් කෝසල වර්ණකුලසූරිය ප්‍රකාශ කළේ මුලතිව් - චෙන්මලේ මුහුදු සීමාවේ මෙම ධීවරයින් සමඟ ඔවුන් ගමන් ගත් යාත්‍රා 15ක් ද නාවික හමුදා භාරයට ගත් බවයි. අත්අඩංගුවට ගත් ධීවරයින් පිරිස ත්‍රිකුණාමලය නාවික හමුදා කඳවුර වෙත රැගෙනවිත් තිබෙනවා. පරීක්ෂණ සිදුකිරීමෙන් අනතුරුව ඔවුන් පොලීසිය වෙත භාර දෙන බවයි නාවුක හමුදා ප්‍රකාශකවරයා කියා සිටියේ.   Update : Wednesday, 11 December 2013 - 7:11 ----------------------------------------------------------------- ඉන්දීය ධීවර යාත්‍රා සමූහයක් අත්අඩංගුවට. Wednesday, 11 December 2013 - 14:27 ශ්‍රී ලංකා මුහුදු සීමාව උල්ලංඝනය කළ ඉන්දීය ධීවර යාත්‍රා සමූහයක් නාවික හමුදාව මගින් අද උදෑසන අත්අඩංගුවට ගෙන තිබෙනවා. නාවික හමුදා මාධ්‍ය ප්‍රකාශක කමාන්ඩර් කෝසල වර්ණකුලසූරිය ප්‍රකාශ කළේ මුලතිව් - චෙන්මලේ මුහුදු සීමාවේ ධීවර කටයුතුවල නිරතවෙමින් සිටියදී මෙම ඉන්දීය ධීවරයින් පිරිස සහ යාත්‍රා නාවික හමුදා භාරයට ගත් බවයි. අත්අඩංගුවට ගත් ඉන්දීය ධීවරයින් පිරිස මේ වනවිට ත්‍රිකුණාමලය නාවික හමුදා කඳවුර වෙත රැගෙන එමින් පවතින බවද නාවික හමුදා මාධ්‍ය ප්‍රකාශකවරයා සඳහන් කළා.  කෙසේ වෙතත් ඉන්දීය මාධ්‍ය අද වාර්තා කළේ  ධීවර යාත්‍රා 35 ක් සමග ඉන්දීය ධීවරයින් 250 දෙනෙකු ශ්‍රී ලංකා නාවික හමුදාව විසින් අත්අඩංගුවට ගෙන ඇති බවයි."
    },
    {
        "content": "පොලිස් විශේෂ කාර්ය බලකාය එල්ල කළ වෙඩි ප්‍රහාරයකින් ජීවිතක්ෂයට පත්වූ චින්තක වසන්ත නොහොත් කැටයම් චින්තකගේ දේහය පිළිබඳ අවසන් කටයුතු මාතර පොදු සුසාන භූමියේදී අද දහවල් සිදු කෙරුණා. ආගමික වතාවත්වලින් තොරව සිදුවූ අවසන් කටයුතු සඳහා එක්ව සිටියේ ඔහුගේ පවුලේ ඥාතීන් කිහිපදෙනෙකු පමණක් බවයි ප්‍රදේශයේ හිරු වාර්තාකරු සඳහන් කළේ. ඔහුගේ අවමංගල්‍ය කටයුතු සඳහා සහභාගි නොවන ලෙසට සඳහන් කරමින් මාස්මුල්ල ප්‍රදේශය පුරා පෝස්ටර්ද අලවා තිබුණා.   කඹුරුපිටිය ප්‍රදේශයේ පොලිස් කොස්තාපල්වරයෙකු සහ ඔහුගේ බිරිද ඝාතනය කිරීමේ සිද්ධියේ ප්‍රධාන සැකකරු වන කැටයම් චින්තක කඹුරුපිටිය - නයිගල ප්‍රදේශයේ දී පොලිස් විශේෂ කාර්ය බලකාය එල්ල කළ වෙඩි ප්‍රහාරයකින් ජීවිතක්ෂයට පත්වුණේ පෙරේදා දිනයේදියි.   Update : Wednesday, 04 December 2013 - 7:05 ------------------------------------------------------ කැටයම් චින්තක අවසන් ගමනේ. පොලිස් විශේෂ කාර්ය බලකාය සමග ඇතිවූ ගැටුමකදී මියගිය චින්තක වසන්ත නොහොත් කැටයම් චින්තකගේ දේහය පිළිබඳ අවසන් කටයුතු මාතර පොදු සුසාන භූමියේදී අද (04) දහවල් සිදු කෙරුණා. එම අවස්ථාව සඳහා මියගිය චින්තකගේ මව, බිරිඳ ඇතුලූ ඥාති හිතවතුන් කිහිපදෙනෙකු පමණක් එක්ව සිටි බවයි ප්‍රදේශයේ හිරු වාර්තාකරු සඳහන් කළේ. කඹුරුපිටිය ප්‍රදේශයේ පොලිස් කොස්තාපල්වරයෙකු සහ ඔහුගේ බිරිද ඝාතනය කිරීමේ සිද්ධියේ ප්‍රධාන සැකකරු වන කැටයම් චින්තක කඹුරුපිටිය - නයිගල ප්‍රදේශයේ දී පොලිස් විශේෂ කාර්ය බලකාය එල්ල කළ වෙඩි ප්‍රහාරයකින් ජීවිතක්ෂයට පත්වුණේ පෙරේදා දිනයේදියි.  Wednesday, 04 December 2013 - 2:54 --------------------------------------------------------- කැටයම් චින්තකගේ අවසන් කටයුතු රජයේ වියදමින්.  Tuesday, 03 December 2013 - 7:08 පොලිස් විශේෂ කාර්ය බලකාය සමග ඇතිවූ ගැටුමකදී මියගිය චින්තක වසන්ත නොහොත් කැටයම් චින්තකගේ දේහය පිළිබඳ අවසන් කටයුතු රජයේ වියදමින් සිදුකරන ලෙසට ඔහුගේ මව විසින් ඉල්ලීමක් කර තිබෙනවා. ඒ, කඹුරුපිටියේදී පොලිස් කොස්තාපල්වරයෙකු සහ ඔහුගේ බිරිද ඝාතනය කිරීමේ සිද්ධියේ ප්‍රධාන සැකකරු වන කැටයම් චින්තකගේ මරණය සම්බන්ධයෙන් වන අධිකරණ වෛද්‍ය පරීක්ෂණ අද අවසන්වීමෙන් පසුවයි. පසුගිය නොවැම්බර් 17 වැනිදා සිදුවූ මෙම ඝාතනය කිරීමේ සිද්ධියේ ප්‍රධාන සැකකරු වන කැටයම් චින්තක සොයා පොලීසිය දින ගණනාවක් මෙහෙයුම් ක්‍රියාත්මක කළා. පසුව පොලිස් විශේෂ කාර්ය බලකාය සමඟ ඊයේ ඇති වූ ගැටුමකදී ඔහු මියගියේ කඹුරුපිටිය - නයිගල ප්‍රදේශයේදියි. මෙම ඝාතන සිද්ධියේ තවත් සැකකරුවන් දෙදෙනෙකු පසුගිය නොවැම්බර් 26 වන දා හක්මන - දෙනගම වැවට පැනීම නිසා රෝහල් ගත කිරීමෙන් අනතුරුව ජීවිතක්ෂයට පත්වුණා. ඝාතන සිද්ධියේ දෙවන සැකකරු පසුගිය 22 වැනිදා පොලිස් වෙඩි පහරින් ජීවිතක්ෂයට පත්වුණේ ආයුධයක් රැගෙන පොලීසියට වෙඩි තැබීමට උත්සාහ කළ අවස්ථාවේදියි. කැටයම් චින්තකගේ මරණය පිළිබඳ අධිකරණ වෛද්‍ය පරික්ෂණය අද සිදුකෙරුණේ මාතර මහ රෝහලේදියි. කරුණු කිහිපයක් මත දේහය පිළිබඳ අවසන් කටයුතු රජයේ වියදමින් සිදුකරන ලෙස ඔහුගේ මව එහිදී ඉල්ලා සිටියා. ගම්වැසියන් රතිඤ්ඤා දල්වමින් තම පුතුගේ මරණය පිළිබඳව සතුට සමරමින් සිටියදී තමන් දේහය රැගෙන ගමට යෑම තවත් ගැටළු ඇතිකරනු ඇති බවයි චින්තකගේ අම්මා ප්‍රකාශ කර ඇත්තේ. මේ අතර අද පස්වරුවේ කැටයම් චින්තකගේ මව පදිංචිව සිටි කඹුරුපිටිය - මාස්මුල්ල ප්‍රදේශයේ පිහිටි නිවසට කිසියම් පිරිසක් ගිනි තබා ඇති බව කඹුරුපිටිය පොලීසිය ප්‍රකාශ කළා. මීට පෙර කැටයම් චින්තකගේ නිවසද මෙලෙස ගිනි තබා විනාශ කෙරුණා.   Tuesday, 03 December 2013 - 7:08 ----------------------------------------------------------------------------------- අවසානයේ දී කැටයම් චින්තකත් මරුට. Tuesday, 03 December 2013 - 8:00 කඹුරුපිටියේ පොලිස් කොස්තාපල්වරයෙකු සහ ඔහුගේ බිරිද ඝාතනය කිරීමේ සිද්ධියේ ප්‍රධාන සැකකරු චින්තක වසන්ත නොහොත් කැටයම් චින්තක පොලිස් විශේෂ කාර්ය බලකාය සමඟ ඊයේ (02) ඇති වූ ගැටුමකදී ජීවිතක්ෂයට පත්වී තිබෙනවා. ඔහු අත්අඩංගුවට ගැනීම සඳහා කඹුරුපිටිය - නයිගල ප්‍රදේශයේ සිදුකළ මෙහෙයුමකදීයි මෙම ගැටුම ඇති වූ බවයි  පොලිස් මාධ්‍ය ප්‍රකාශක, ජ්‍යෙෂ්ඨ පොලිස් අධිකාරී අජිත් රෝහණ සඳහන් කළේ. මෙහිදී කැටයම් චින්තක විසින් බෝම්බ ප්‍රහාරයක් ද විශේෂ කාර්ය බලකා සෙබලූන් වෙත එල්ල කර තිබෙනවා.  පසුව බෝම්බ ප්‍රහාරය එල්ල වූ දෙසට විශේෂ කාර්ය බලකා සෙබලූන් ප්‍රහාරයක් එල්ල කර ඇති අතර, අනතුරුව සිදුකළ සෝදිසි මෙහෙයුමකදී කැටයම් චින්තකගේ මළ සිරුර සොයා ගත් බවයි පොලිස් මාධ්‍ය ප්‍රකාශකවරයා කියා සිටියේ. සිද්ධියෙන් තුවාල ලැබූ විශේෂ කාර්ය බලකා පොලිස් කොස්තාපල්වරුන් දෙදෙනෙකු ද ප්‍රතිකාර සඳහා කඹුරුපිටිය රෝහලට ඇතුළත් කර තිබෙනවා. මාතර - කොට්ඨාශ දූෂණ විමර්ශන අංශයට අනුයුක්තව සේවය කළ 33 හැවිරිදි පොලිස් කොස්තාපල්වරයෙකු සහ ඔහුගේ බිරිඳ නිවස තුලදී ඝාතනය කෙරුණේ පසුගිය 17 වැනිදා රාත්‍රියේයි. මෙම සිද්ධියේදී නිවසේ සිටි අවුරුදු දෙක හමාරක් වයසැති කොස්තාපල්වරයාගේ දියණියට ද අපරාධකරුවන් තුවාල සිදුකළ අතර, අවුරුදු 6ක් වයසැති පිරිමි දරුවා නිවසින් පළා ගොස් දිවි ගලවා ගත්තා.   මෙම ඝාතනයේ තවත් සැකකරුවන් දෙදෙනෙකු පසුගිය නොවැම්බර් 26 වන දා හක්මන - දෙනගම වැවට පැනීම නිසා රෝහල් ගත කිරීමෙන් අනතුරුව ජීවිතක්ෂයට පත්වුණා. මෙම සැකකරුවන් දෙදෙනා අත්අඩංගුවට ගැනීමෙන් අනතුරුව ආයුධ සඟවා තිබූ ස්ථානයකට පොලිස් නිලධාරින් විසින් රැගෙන යමින් සිටියදී දෙනගම වැවට පැන පලායාමට උත්සාහ කිරීමේදී මෙලෙස ජීවිතක්ෂයට පත්ව ඇති බවයි පොලිසිය ප්‍රකාශ කළේ. ඝාතන සිද්ධියේ දෙවන සැකකරු පසුගිය 22 වැනිදා පොලිස් වෙඩි පහරින් ජීවිතක්ෂයට පත්වුණා."
    },
    {
        "content": "රතුපස්වල ජල ගැටළුවට මුල්වූ බවට ප්‍රදේශවාසීන් චෝදනා එල්ල කරන කර්මාන්තශාලාව යළි විවෘත කරන්නැයි ඉල්ලා ගම්පහ දිස්ත්‍රික් කර්මාන්ත රැකියා සුරැකීමේ සහ ප්‍රවර්ධනය කිරීමේ සංවිධානය පා ගමනක් සහ උද්ඝෝෂණයක් අද (11) සංවිධානය කර තිබුණා. ඊට එම කර්මාන්තශාලාවේ සේවකයින් පිරිසක් සහ ප්‍රදේශවාසීන් කිහිපදෙනෙකු සහභාගිව සිටි බවයි හිරු වාර්තාකරු සඳහන් කළේ. අද උදෑසන රතුපස්වල ක්‍රීඩාංගණයට රැස්වූ උද්ඝෝෂකයින් එහි සිට පා ගමනින් මිරිස්වත්ත මංසන්ධිය ඔස්සේ ගම්පහ දුම්රියපළ ඉදිරිපිටට පැමිණියා. එහි උද්ඝෝෂණයේ නිරත වූ මෙම පිරිස ආර්ථික සංවර්ධන අමාත්‍ය බැසිල් රාජපක්ෂගේ වෙත සන්දේශයක් භාරදීම සඳහා අමාත්‍යවරයාගේ කාර්යාලයට යාමට උත්සාහ කළා. කෙසේ වෙතත් පොලීසිය ඊට ඉඩ ලබා නොදුන් අතර, නියෝජ්‍ය අමාත්‍ය ලසන්ත අලගියවන්නගේ ලේකම්වරයෙකු පැමිණ එම සංදේශය භාර ගෙන තිබෙනවා.                     Update : Wednesday, 11 December 2013 - 14:52 ------------------------------------------------------------------------ රතුපස්වල කර්මාන්තශාලාව විවෘත කරන්නැයි ඉල්ලා උද්ඝෝෂණයක්. Wednesday, 11 December 2013 - 14:52 රතුපස්වල ජල ගැටළුවට මුල්වූ කර්මාන්තශාලාව යළි විවෘත කරන්නැයි ඉල්ලා ගම්පහ දිස්ත්‍රික් කර්මාන්ත රැකියා සුරැකීමේ සංවිධානය පා ගමනක් සහ උද්ඝෝෂණයක් අද සංවිධානය කර තිබුණා. මෙම උද්ඝෝෂනයට කර්මාන්තශාලාවේ සේවකයින් සහ ප්‍රදේශවාසීන් කිහිපදෙනෙකු සහභාගිව සිටි බවයි අප වාර්තාකරු සඳහන් කළේ. [JPG]73226_1[/JPG] [JPG]73226_2[/JPG] [JPG]73226_3[/JPG] [JPG]73226_4[/JPG] [JPG]73226_5[/JPG] [JPG]73226_6[/JPG] [JPG]73226_7[/JPG] [JPG]73226_8[/JPG] [JPG]73226_9[/JPG]"
    },
    {
        "content": "හෝමාගම අය වැය පරදී. - ගුටි කෑ සභාපති රෝහලේ."
    },
    {
        "content": "මහජන සම්බන්ධතා හා මහජන කටයුතු අමාත්‍ය මර්වින් සිල්වාට නැවත වරක් කැළණිය ශ්‍රී ලංකා නිදහස් පක්ෂ ආසන සංවිධායක ධුරය ලබාගැනීමට ඉඩ නොතබන බව කැළණිය ප්‍රාදේශීය සභා මන්ත්‍රීවරුන් පිරිසක් පවසනවා. එම ප්‍රාදේශීය සභාවේ සභාපතිවරයා ඇතුළු සන්ධාන මන්ත්‍රීවරුන් 12 දෙනෙකු කැළණිය ප්‍රාදේශීය සභා ශ්‍රවණාගාරයේ අද (13) මාධ්‍ය හමුවක් කැඳවමින් මේ බව ප්‍රකාශ කළා. එහිදී අදහස් දැක්වු එම ප්‍රාදේශීය සභාවේ උප සභාපති චමිල දුමින්ද කියා සිටියේ සන්ධානයේ බලය පවතින ප්‍රාදේශීය සභා, නගර සභාවල අයවැය පරාජයවීමට වගකිව යුත්තේද අමාත්‍ය මර්වින් සිල්වා බවයි.   කෙසේ වෙතත්, කැළණිය - සිංහාරමුල්ල ප්‍රදේශයේ ඊයේ (12) පැවති උත්සවයකට එක්වෙමින් මහජන සම්බන්ධතා හා මහජන කටයුතු අමාත්‍ය මර්වින් සිල්වා කියා සිටියේ තමා බලා සිටි කාලය නිමා වී ඇති බවයි. එමෙන්ම, නුදුරේදීම කැළණියේ තම වැඩකටයුතු ආරම්භ කිරීමට පියවර ගන්නා බවද අමාත්‍යවරයා එහිදී කියා සිටියා. තමන්ට එරෙහි වන්නන් පොල් පිතිවලට සමාන බවයි අමාත්‍යවරයා වැඩිදුරටත් සඳහන් කළේ."
    },
    {
        "content": "කහවත්ත - කොටකෙතන ප්‍රදේශයේ දී  මවක සහ දියණියක කපා කොටා ඝාතනය කිරීමේ සිද්ධියට අදාළ නඩුව විශේෂ ජූරි සභාවක් ඉදිරියේ කැදවන ලෙස කොළඹ මහාධිකරණ විනිසුරු කුමුදිනී වික්‍රමසිංහ අද (13) නියෝග කළා. ඒ, එම නඩුව අද කොළඹ මහාධිකරණය හමුවේ කැදවූ අවස්ථාවේදියි. මෙය විශේෂ ජුරි සභාවක් ඉදිරියේ විභාගයට ගන්නා ලෙස ඉල්ලා සිටියේ විත්තිකරුවන් වෙනුවෙන් පෙනී සිටි නීතිඥවරුන්. ඒ අනුව කරුණු සලකා බැලූ කොළඹ මහාධිකරණ විනිසුරු කුමුදුනී වික්‍රමසිංහ නියෝග කළේ මෙම නඩුව විශේෂ ජුරි සභාවක් ඉදිරියේ ලබන වසරේ පෙබරවාරි 6 වන දා විභාගයට ගන්නා ලෙසයි. අද (13) මෙම නඩුව කැදවන අවස්ථාවේදී සැකකරුවන්ගේ දරුවන් ද සාක්ෂියට කැදවා තිබුණා. එහිදී මහාධිකරණ විනිසුරු කුමුදුනී වික්‍රමසිංහ නියෝග කළේ දරුවන්ගේ ඡායාරූප විද්‍යුත් හෝ මුද්‍රිත මාධ්‍යවල පළ නොකරන ලෙසයි.  කහවත්ත - කොටකෙතන ප්‍රදේශයේ පදිංචිව සිටි 52 හැවිරිදි නයනා නිල්මිණී සහ 18 හැවිරිදි කාවින්ද්‍යා චතුරංගි ඝාතනය කර තිබුණේ 2012 වසරේ ජනවාරි 31 වන දායි. ඊට අදාළව ලොකුගම්හේවගේ දර්ශන හෙවත් රාජු සහ ඔහුගේ බිරිද වන රසිකා චාන්දනී නැමැත්තිය චෝදනා ලැබ සිටිනවා."
    },
    {
        "content": "එක්සත් ජාතික පක්ෂයේ සියලූම ආසන සංවිධායකවරුන්ගේ ධුර විමර්ශනයකින් පසු ලබන වසරේ අලූතින් ලබාදීමට එම පක්ෂයේ නායකත්ව මණ්ඩලය තීරණය කර තිබෙනවා. ඒ, අද (13) පෙරවරුවේ පාර්ලිමේන්තු සංකීර්ණයේ දී පැවැති හමුවකින් අනතුරුවයි. ජනවාරි මාසයේදීම නැවත සංවිධායකවරුන් පත් කිරීම සහ සංවිධායක පුරප්පාඩු පිරවීමට කටයුතු කරන බව නායකත්ව මණ්ඩල සාමාජික පාර්ලිමේන්තු මන්ත්‍රී කබීර් හෂීම් ප්‍රකාශ කළා."
    },
    {
        "content": "එක්සත් ජනතා නිදහස් සන්ධානය බලය හොබවන පළාත් පාලන ආයතන 3ක අය වැය දෙවන වරට අද (13) පරාජයට පත්වීමත් සමඟ සන්ධාන පළාත් පාලන ආයතන 8ක සභාපතිවරුන්ට සිය තනතුරු අහිමි වී තිබෙනවා. එමෙන්ම එක්සත් ජනතා නිදහස් සන්ධානය බලය හොබවන පළාත් පාලන ආයතන 10ක අය වැය පළමු වර ඡන්ද විමසීමේදීම පරාජයට පත්වීම විශේෂත්වයක්.  මාතර, මැදවච්චිය ප්‍රාදේශීය සභා මෙන්ම කැස්බෑව නගර සභාවේ ද  අය වැය අද (13) දෙවන වරටත් පරාජයට පත්වුණා. මැදවච්චිය ප්‍රාදේශීය සභා අය වැය දෙවනවරට එලෙස පරාජයට පත්වුණේ වැඩි ඡන්ද 3කින්. අය වැයට පක්ෂව ඡන්ද 3ක් සහ විපක්ෂව ඡන්ද 6ක් ලැබී තිබෙනවා. මාතර ප්‍රාදේශීය සභාවේ අය වැය ද දෙවන වරට අද (13) ඉදිරිපත් කළ අවස්ථාවේදී එය පරාජයට පත්වුයේ වැඩි ඡන්ද 3කින්. අය වැයට පක්ෂව ඡන්ද 7ක් ලැබුණු අතර ප්‍රාදේශීය සභාවේ උප සභාපතිවරයා ඇතුළු සන්ධාන මන්ත්‍රීවරුන් 5 දෙනෙකු අය වැයට විරුද්ධව ඡන්දය භාවිත කළා.                                                එමෙන්ම කැස්බෑව නගර සභාවේ අය වැය ද අද දෙවන වරට පරාජයට පත්වුයේ එක් වැඩි ඡන්දයකින්. අය වැයට විරුද්ධව ඡන්ද 9ක් ලැබුණු අතර, පක්ෂව ලැබුණේ ඡන්ද 8ක් පමණයි.  මීට අමතරව, අලව්ව, මීරිගම, රාජාංගනය, ඇඹිලිපිටිය යන ප්‍රාදේශීය සභා සහ පෑලියගොඩ නගර සභාවේ ද අය වැය මීට පෙර දෙවනවරටත් පරාජයට පත්වී තිබෙනවා. නව පළාත් පාලන පනතට අනුව අය වැය දෙවරක් පරාජයට පත්වූ පළාත් පාලන ආයතනවල සභාපතිවරුන්ට සිය තනතුරු අහිමි වනු ඇති.  මේ අතර, සන්ධානයට බලය හිමි බෙන්තොට ප්‍රාදේශීය සභා අය වැය ද අද පළමු වර පරාජයට පත්වුණා. ඒ, වැඩි ඡන්ද 4කින්. ඒත් සමඟ පළමුවරට අය වැය පරාජයට පත්වූ පළාත් පාලන ආයතන සංඛ්‍යාව 10ක්.  බෙන්තොට ප්‍රාදේශීය සභා ශ්‍රවණාගාරයේදී අද (13) පැවති මාසික රැස්වීමේදී සභාපති ගයාන් සිරිමාන්න 2014 වසර සඳහා අයවැය සභාවට ඉදිරිපත් කළා. එහිදී ඊට පක්ෂව ඡන්ද 4 ක් හා විපක්ෂව ඡන්ද 8 ක් ලැබුණා. අද (13) පැවැති ඡන්ද විමසීම රහස්‍ය ලෙස සිදුවූ බවයි එහි උපසභාපති රංජිත් වික්‍රමසිංහ හිරු ප්‍රවෘත්ති අංශයට සදහන් කළේ.           එයත් සමඟ එක්සත් ජනතා නිදහස් සන්ධානය බලය හොබවන හඟුරන්කෙත, හෝමාගම, දිඹුලාගල, බෝපේ පෝද්දල, වත්තල, ඉඹුල්පේ, උඩුදුම්බර යන ප්‍රදේශීය සභා  මෙන්ම මහනුවර, වත්තේගම යන නගර සභා ද මීට පෙර පරාජයට පත්වුණා.  එමෙන්ම, පළමුවර පරාජයට පත්වූ එක්සත් ජාතික පක්ෂයට බලය හිමි සීතාවකපුර නගර සභාවේ අයවැය ඊයේ (12) දෙවනවරට ඉදිරිපත් කළ අවස්ථාවේදී එය ඒකඡන්දයෙන් සම්මත වුණා. මීට පෙර අවස්ථාවේදී මෙම නගර සභාවේ අයවැය එක් ඡන්දයකින් පරාජයට පත්වු අතර, මෙවර නගර සභාව නියෝජනය කරන එක්සත් ජාතික පක්ෂ මන්ත්‍රීවරුන් 07 දෙනා සමග ආණ්ඩු පක්ෂ මන්ත්‍රීවරුන් 04 දෙනා ද අයවැයට පක්ෂව ඊයේ ඡන්දය ප්‍රකාශ කළා.  මේ අතර, මොරටුව මහ නගර සභාවේ අය වැය ඡන්ද විමසීම ද අද (13) සිදුවූ අතර එහිදී අර්බුදකාරී තත්ත්වයක් මතු වී තිබෙනවා. එහි විපක්ෂ නායක එම්.කේ. කුලරත්න පීරිස් හිරු ප්‍රවෘත්ති අංශයට සඳහන් කළේ සියලූම මන්ත්‍රීවරුන් සභා ගර්භයේ රැදී නොසිටි අවස්ථාවේදී අය වැය ඡන්ද විමසීම සිදුකිරීමට නගරාධිපති සමන් ලාල් ප්‍රනාන්දු විසින් කටයුතු කර ඇති බවයි. මොරටුව මහනගර සභාව එක්සත් ජනතා නිදහස් සන්ධාන මන්ත්‍රීවරුන් 19 දෙනෙකු සහ විපක්ෂයේ මන්ත්‍රීවරුන් 9 දෙනෙකුගෙන් සමන්විතයි. කෙසේ වෙතත්, අද උදෑසන සභාව රැස්වූ අතර දහවල් ආහාර සඳහා පස්වරු 1.45ට පමණ සභා වාරය නතර කර තිබෙනවා. විපක්ෂ නායක එම්.කේ. කුලරත්න සදහන් කළේ සියලූම මන්ත්‍රීවරුන් සභා ගර්භයට පැමිණීමට පෙර නගරාධිපතිවරයා විසින් ඡන්දය පැවැත්වීමට කටයුතු කළ බවයි.  මේ හේතුව නිසා විපක්ෂයේ මන්ත්‍රීවරුන් නගරාධිපතිවරයාගේ ක්‍රියා කලාපයට එරෙහිව නීතිමය පියවර ගැනීමට ඉදිරියේ දී කටයුතු කරන බවයි මොරටුව නගර සභාවේ විපක්ෂ නායක එම්.කේ. කුලරත්න වැඩිදුරටත් සඳහන් කළේ.   මේ අතර, එක්සත් ජාතික පක්ෂයට බලය හිමි පස්සර පළාත් සභාවේ අය වැය ද දෙවන වර කියවීම වෙනුවට එහි සභාපතිවරයා විසින් අද ඊට සංශෝධන ඉදිරිපත් කර තිබෙනවා. එහිදී විපක්ෂ නායකවරයා ඇතුළු මන්ත්‍රීවරුන් කිහිප දෙනෙකු නැවත සංශෝධන ඉදිරිපත් කිරීමට විරෝධය පළ කළ අතර, එම අවස්ථාවේදී ඇති වුණේ නොසන්සුන් තත්ත්වයක්. පසුව සභාපතිවරයා සභා ගර්භයෙන් පිටව ගොස් ඇති අතර, උප සභාපතිවරයා සභාව කල් තබා තිබෙනවා."
    },
    {
        "content": "ළමා නිවාසවල සිටින දරුවන් වෙනුවෙන් ලබන වසරේ දී විකල්ප රැකවරණ ප්‍රතිපත්තියක් හඳුන්වාදීමට පරිවාස හා ළමාරක්ෂක සේවා කොමසාරිස් යමුනා පෙරේරා පවසනවා. මෙම ප්‍රතිපත්තිය මගින් අදියර කිහිපයක් යටතේ ළමා නිවාසවල සිටින ළමයින් සමාජගත කිරීමට කටයුතු කරනු ලබනවා. එහි පළමු අදියර ලෙස ළමා නිවාසවල සිටින සමාජගත කළ හැකි දරුවන් සියලූ දෙනා ඔවුන්ගේ පවුල් පරිසරය තුළ රැකවරණය ලබාදීමටත් දෙවන අදියර යටතේ  එම දරුවන්ට දේශීය රැකවරණය ලබාදීමටත් කටයුතු කරන බවයි කොමසාරිස්වරිය කියා සිටියේ."
    },
    {
        "content": "කොලොන්නාවේ ශ්‍රී.ල.නි.ප. කාර්යාලය විවෘත කෙරේ."
    },
    {
        "content": "අයවැය කාරක සභා විවාදයේ 11 වන දිනය වන ඊයේ (13) ප්‍රවාහන, සෞඛ්‍ය සහ දේශීය වෛද්‍ය යන අමාත්‍යාංශවල වැය ශීර්ෂ විවාදයට ගැනුණා. ඒවා සම්මත වුණේ සංශෝධන සහිතවයි. අද (14) පළාත් පාලන සහ පළාත් සභා මෙන්ම ක්‍රීඩා අමාත්‍යාංශයේ වැය ශීර්ෂ විවාදයට ගැනෙනවා. පාර්ලිමේන්තුවේ ඊයේ දිනයේ තොරතුරු ඇතුළත් අයවැය 2014 විශේෂාංගය.   [MP3]s73384[/MP3]"
    },
    {
        "content": "අයවැය කාරක සභා අවස්ථා විවාදයේ දෙවන දිනය වන අද නීතිය හා සාමය, රාජ්‍ය ආරක්ෂක සහ නාගරික සංවර්ධනය යන අමාත්‍යාංශයවල වැය ශීර්ෂයන් විවාදයට ගැනුණා. එසේම පසුගියදා රේගුව විසින් අත්අඩංගුවට ගත් හෙරොයින් තොගය සම්බන්ධයෙන් ජනතා විමුක්ති පෙරමුණ විමසූ පැනයකට අග්‍රාමාත්‍ය දිමු ජයරත්න අද පිළිතුරු ලබාදුන්නා. එම පිළිතුරට අනුව හෙරොයින් තොගයේ බර අඩකින් අඩුවී ඇති බව පාර්ලිමේන්තු මන්ත්‍රී අනුර කුමාර දිසානායක ප්‍රකාශ කළා. ඒ සම්බන්ධයෙන් සහ පාර්ලිමේන්තුවේ අනෙකුත් තොරතුරු ඇතුළත් අය වැය 2014 විශේෂාංගය. [MP3]s72678[/MP3]"
    },
    {
        "content": "2013 වසරේදී වැඩිම පැමිණිලි සංඛ්‍යාවක් අධ්‍යාපන ක්‍ෂේත්‍රයට අදාළව වාර්තාවූ බව අල්ලස් හෝ දුෂණ විමර්ශන කොමිෂන් සභාව ප්‍රකාශ කළා. එහි සභාපති එස්. බාලපටබැඳි මෙම අදහස් පළ කළේ කොළඹ අද පැවති මාධ්‍ය හමුවකදියි. අල්ලස් කොමිසමේ වාර්තාවලට අනුව පැමිණිලි 369 ක් අධ්‍යාපන ක්‍ෂේත්‍රයට අදාළව ලැබි ඇති අතර පොලීසියට එරෙහිව පැමිණිලි 225 ක් ලැබී තිබුණා.   පොලීසියට සහ සෞඛ්‍ය ක්‍ෂේත්‍රයට අදාළව ද වැඩි පැමිණිලි සංඛ්‍යාවක් ලැබී ඇති බව ඔහු කියා සිටියා. ඇමතිවරුන්ට සහ පාර්ලිමේන්තු මන්ත්‍රීවරුන්ට අදාළව පැමිණිලි 9 ක් තම කොමිෂන් සභාව වෙත ලැබී ඇති බවද ඔහු සඳහන් කළා. ප්‍රාදේශීය සභා, නගර සභා ඇතුලූ පළාත් පරිපාලන ක්‍ෂේත්‍රයට අදාළව පැමිණිලි 111ක් ලැබී තිබීමද විශේෂත්වයක්."
    },
    {
        "content": "කැස්බෑව නගර සභාවේ 2014 අයවැය ඊයේ (03) පරාජයට පත්වුණා. සන්ධානයේ බලය ඇති එම නගර සභාවේ අයවැයට පක්ෂව ඡන්ද 06 ක් ලැබුණු අතර, විපක්ෂව ඡන්ද 07 ක් ලැබී තිබෙනවා. එම නගර සභාවේ සභිකයින් 17 දෙනෙකු සිටින අතර ඉන් දසදෙනෙකු ආණ්ඩු පක්ෂය නියෝජනය කරන අයයි. ඊයේ පැවති අයවැය ඡන්දය විමසන අවස්ථාවේ එම නගර සභාවේ උප සභාපතිවරයා ඇතුලූ සන්ධාන මන්ත්‍රීවරු 4 දෙනෙකු ඡන්දය භාවිත කිරිමෙන් වැළකී තිබෙනවා. ඒ සම්බන්ධයෙන් හිරු ප්‍රවෘත්ති අංශයට අදහස් දැක්වු කැස්බෑව නගර සභාවේ සභාපති ලක්ෂ්මන් පෙරේරා කියා සිටියේ ඉදිරියේදී යළි අයවැය සම්මත කර ගැනීමට බලාපොරොත්තු වන බවයි. අයවැය ඡන්දය විමසන අවස්ථාවේ ඡන්දය භාවිත කිරීමෙන් වැළකී සිටි කැස්බෑව නගර සභාවේ උප සභාපති හේමාල් ධර්මප්‍රිය සඳහන් කළේ සභාපතිවරයාගේ අත්තනෝමතික ක්‍රියා කලාපය නිසා තමන් ඇතුළු මන්ත්‍රීවරුන් 4 දෙනෙකු නිහඬව සිටීමට තීරණය කළ බවයි. පළාත් පාලන ආයතනවල අයවැය දිනවීම සඳහා සිය ඡන්දය භාවිතා කරන ලෙසට එක්සත් ජනතා නිදහස් සන්ධානය ලිඛිතව සිය නියෝජිතයන්ට පසුගියදා දැනුම් දුන්නා. එමෙන්ම, අවස්ථා දෙකකදී අයවැය පරාජයට පත්වූ පළාත් පාලන ආයතන විශේෂ කොමසාරිස්වරයෙකු යටතට පත් කරන්නේ ද යන්න පිළිබඳව ඉදිරි සතියේදී තීරණයකට එළඹෙනු ඇති බව ද සන්ධානය සඳහන් කළා. ඊට අමතරව, එම පළාත් පාලන ආයතනවල අයවැය පරාජය කිරීමට සහය ලබාදුන් සන්ධාන මන්ත්‍රීවරුන් සම්බන්ධයෙන් ද නිසි ක්‍රියාමාර්ග ගන්නා බවයි එක්සත් ජනතා නිදහස් සන්ධානය කියා සිටියේ. කෙසේ වෙතත් පසුගිය දින කිහිපයේ පළාත් පාලන ආයතන කිහිපයක අයවැය පරාජයට පත්වීමේ සිද්ධීන් කිහිපයක් වාර්තාවුණා. එක්සත් ජනතා නිදහස් සන්ධානය පාලන බලය හොබවන මීරිගම ප්‍රාදේශීය සභාවේ ලබන වසර සඳහා වන අයවැය දෙවන වරටත් වැඩි ඡන්ද 21 කින් පරාජයට පත්වුණා. පෑලියගොඩ නගර සභාවේද ඇතිවුණේ මෙවැනිම තත්ත්වයක්."
    },
    {
        "content": "ඩෙල්ෆ් සභාපති ඝාතනයේ තොරතුරු රැසක් එළියට."
    },
    {
        "content": "ත්‍රිකුණාමලය මුහුදු තීරයෙන් මසුන් ඇල්ලීමට ගිය බෝට්ටුවක් ඊයේ (03) අනතුරට ලක්වීමෙන් 35 හැවිරිදි ධීවරයෙකු මියගොස් තිබෙනවා. මෙම බෝට්ටුවෙන් ධීවරයන් 3 දෙනෙකු මුහුදු ගොස් ඇති අතර, අනෙක් දෙදෙනා පිහිනා ගොඩබිමට පැමිණ දිවි ගලවාගෙන ඇති බව සඳහන්. දැඩි රළ පහරකට හසුවී තමන් ගමන් කළ යාත්‍රාව පෙරලී ගිය බව ඔවුන් පොලිසියට ප්‍රකාශ කර තිබෙනවා."
    },
    {
        "content": "දිවයින අවට වායුගෝලයේ පැවති අඩුපීඩන කලාපයේ බලපෑම් හේතුවෙන් අද දිනයේත් ප්‍රදේශ කිහිපයකට වැසි ඇතිවිය හැකි බව කාලගුණ විද්‍යා දෙපාර්තමේන්තුව ප්‍රකාශ කළා. මධ්‍ය කඳුකරයේ නැගෙනහිර බෑවුම් ප්‍රදේශවල වැසි සහිත සුළං ඇතිවිය හැකියි. ගාල්ල සිට මඩකලපුව හරහා යාපනය දක්වා වූ මුහුද රළු විය හැකි බවට ද කාලගුණ විද්‍යා දෙපාර්තමේන්තුව අනතුරු අඟවනවා."
    },
    {
        "content": "ඉන්දු - ශ්‍රී ලංකා ධීවර ගැටලූවට විසඳුමක් සෙවීම සඳහා තමිල්නාඩු ප්‍රධාන ඇමතිනි ජයලලිතා ජයරාම් වට මේස සාකච්ඡාවක් පැවැත්වීමට සූදානම් වනවා. ඉන්දීය මාධ්‍ය අද (11) වාර්තා කළේ මේ මස අවසානයේදී දෙරටේ ධීවරයින් සමග මෙම සාකච්ඡා පැවැත්වීමට තමිල්නාඩු මහඇමතිනි සූදානම් බවයි. එහිදී එළඹෙන යෝජනාවන් පිළිබඳව ඉන්දීය මධ්‍යම රජය දැනුවත් කිරීමට ද පියවර ගන්නා බව තමිල්නාඩු මහඇමතිනි ජයලලිතා ජයරාම් ප්‍රකාශ කළා.  පසුගිය මාස කිහිපය තුළ දෙරටේ ධීවරයින් විශාල සංඛ්‍යාවක් ඉන්දියාව සහ ශ්‍රී ලංකාව විසින් අත්අඩංගුවට ගෙන තිබෙනවා. ධිවර නියෝජ්‍ය අමාත්‍ය සරත් කුමාර ගුණරත්න ප්‍රකාශ කළේ මෙරට මුහුදු සීමාව උල්ලංඝනය කළ ඉන්දීය ධීවරයින් 213 දෙනෙකු ආරක්ෂක අංශ භාරයේ පසුවන බවයි. එමෙන්ම, ශ්‍රී ලාංකික ධීවරයින් 80 කට වැඩි සංඛ්‍යාවක් ඉන්දීය ආරක්ෂක අංශය භාරයේ පසුවන බව ධීවර නියෝජ්‍ය අමාත්‍යවරයා කියා සිටියා."
    },
    {
        "content": "ව්‍යාජ මුදල් නෝට්ටු මුද්‍රණය කරන ස්ථානයක් බොරැල්ල සර්පන්ටයින් පාර ප්‍රදේශයේදී පොලිසිය අද (04) අලූයම වටලනු ලැබුවා. පොලිස් මාධ්‍ය ප්‍රකාශක කාර්යාලය සඳහන් කළේ එහි තිබී රුපියල් 5000 ව්‍යාජ නෝට්ටු 4 ක් සමඟ සැකකරුවන් දෙදෙනෙකු අත්අඩංගුවට ගත් බවයි. ඔවුන් වයස අවුරුදු 20 ක් පමණ වන බොරැල්ල ප්‍රදේශයේම පදිංචිකරුවන්. මුදල් නෝට්ටු මුද්‍රණය සඳහා යොදා ගන්නා උපකරණ ද පොලිස් භාරයට ගෙන තිබෙනවා."
    },
    {
        "content": "රාජාංගනය ප්‍රා. ස. අයවැය පරාජය වීම නිසා සභාපතිවරයා ඉවතට."
    },
    {
        "content": "මෙවර අයවැය එදා වේල සකසා ගැනීමේ අරමුණින් රජය විසින් ඉදිරිපත් කරන ලද්දක් බව එක්සත් ජාතික පක්ෂය පවසනවා. එම පක්ෂයේ පාර්ලිමේන්තු මන්ත්‍රී අජිත් මාන්නප්පෙරුම  මේ බව කියා සිටියේ කොළඹ අද (04) පැවති මාධ්‍ය හමුවකට එක්වෙමින්. මේ අතර, රටේ විපක්ෂය පිළිබඳ ජනතා බලාපොරොත්තු සහ විශ්වාසය බිඳ වැටී ඇතැයි ජනතා විමුක්ති පෙරමුණේ හිටපු පාර්ලිමේන්තු මන්ත්‍රී කේ.ඞී.ලාල්කාන්ත ප්‍රකාශ කළා. ඔහු මේ බව කියා සිටියේ එම පෙරමුණේ ජනතා සම්බන්ධීකරණ මධ්‍යස්ථානයක් විවෘත කිරීමේ අවස්ථාවට අතුරුගිරිය, රජහේනේදී අද එක්වෙමින්."
    },
    {
        "content": "2013 ඡන්ද හිමි නාමලේඛනය සහතික කිරීම මේ මස 31 වැනිදා සිදුකෙරෙන බව මැතිවරණ මහලේකම් කාර්යාලය පවසනවා. නියෝජ්‍ය මැතිවරණ කොමසාරිස් එම්.එම්.මොහොමඞ් සඳහන් කළේ මේ වනවිට නාමලේඛන සංශෝධන කටයුතු අවසන් අදියරේ පවතින බවයි. ඉදිරි මැතිවරණ 2013 ඡන්ද හිමි නාමලේඛනයට අනුවයි පැවැත්වෙන්නේ."
    },
    {
        "content": "පසුගිය සිකුරාදා රේගුව අත්අඩංගුවට ගත් බහාලූම් 7 ක තිබී නීති විරෝධී ලෙස මෙරටට ආනයනය කළ එතනෝල් ලීටර් 74,480 ක් සොයා ගෙන තිබෙනවා. අදාළ බහාලූම් අද (04) විවෘත කර පරීක්ෂා කළ අවස්ථාවේදී මෙම එතනෝල් තොගය හමුවූ බවයි රේගු නිවාරණ අංශයේ අධ්‍යක්ෂ සහ රේගු මාධ්‍ය ප්‍රකාශක ලෙස්ලි ගාමිණී කියා සිටියේ. තාර ගෙන්වන මුවාවෙන් මෙම එතනෝල් තොගය මලයාසියාවේ සිට මෙරටට ගෙන්වා ඇති අතර, සොයාගත් එතනෝල් තොගයේ වටිනාකම රුපියල් මිලියන 82 ක් බව ද ඔහු ප්‍රකාශ කළා. බහාලූම් අද විවෘත කරන අවස්ථාවේදී එහි එතනෝල් බැරල් 392 ක් පැවති අතර මේ නිසා රජයට අහිමි වූ බදු ආදායම රුපියල් මිලියන 112 ක්. සිද්ධිය සම්බන්ධයෙන් බණ්ඩාරගම ප්‍රදේශයේ පදිංචි වයස අවුරුදු 60 ක පුද්ගලයෙකු අත්අඩංගුවට ගෙන ඇති අතර සැකකරු එම ප්‍රදේශයේ රසායනික ද්‍රව්‍ය කම්හලකට මෙම එතනෝල් රැගෙනවිත් ඇති බවයි රේගු මාධ්‍ය ප්‍රකාශකවරයා වැඩිදුරටත් කියා සිටියේ. පසුගිය මාර්තු 14 වැනිදා තොටලඟ - ඉඟුරුකඬේ මංසන්ධියේදී ස්ප්‍රීතු බවට සැක කළ කන්ටේනර් දෙකක් අඩංගුවට ගත් අතර එහි තිබී එතනෝල් ලීටර් 62000 ක් සුරාබදු නිලධාරින් විසින් සොයා ගනු ලැබුවා."
    },
    {
        "content": "වගවීමේ ක්‍රියාවලිය සම්බන්ධයෙන් ශ්‍රී ලංකාව කඩිනම් ප්‍රගතියක් පෙන්නුම් කළ යුතු බව ඇමෙරිකාව පවසනවා. දකුණු සහ මධ්‍යම ආසියානු කටයුතු පිළිබඳ ඇමෙරිකානු සහකාර රාජ්‍ය ලේකම් නීෂා බිස්වාල් මෙම අදහස් පළ කර ඇත්තේ ඇසෝසියේටඞ් ප්‍රෙස් ප්‍රවෘත්ති සේවය සමඟ සාකච්ඡාවකට එක්වෙමින්. ශ්‍රී ලංකාව ඊට අදාළව කඩිනම් පියවර නොගතහොත් ජාත්‍යන්තර ප්‍රජාවගේ ඉවසීම අඩු වනු ඇතැයි ඇය අනතුරු ඇඟවූවා. උගත් පාඩම් සහ ප්‍රතිසන්ධාන කොමිසම හරහා ශ්‍රී ලංකාව වගවීමේ ක්‍රියාවලිය ඉදිරියට ගෙන යන්නේ නම් එය වඩා සුදුසු බවයි ඇමෙරිකානු සහකාර රාජ්‍ය ලේකම්වරිය සඳහන් කර තිබුණේ."
    },
    {
        "content": "දකුණු පළාත් කෘෂිකර්ම අමාත්‍ය බින්දු වීරසිංහ ගායක සමන් ද සිල්වාට පහරදුන් බව කියන සිද්ධිය සම්බන්ධයෙන් දෙපාර්ශවය අද (04) සමාදානයට පත්වුණා. වැලිකඩ බන්ධනාගාර ක්‍රීඩාංගණයේ පසුගිය සෙනසුරාදා පැවති සංගීත සංදර්ශනයක් අතරතුරදී දකුණු පළාත් කෘෂිකර්ම අමාත්‍යවරයා තමන්ට පහරදුන් බවට පවසමින් ගායක සමන් ද සිල්වා පොලීසිය වෙත පැමිණිලි කර තිබුණා. ඒ අනුව පොලීසිය කළ දැනුම්දීමකට අනුව ඔවුන් අද දිනයේදී  බොරැල්ල පොලීසිය වෙත පැමිණියා. එහිදී දෙපාර්ශවයම බස්නාහිර පළාත භාර ජ්‍යෙෂ්ඨ නියෝජ්‍ය පොලිස්පති අනුර සේනානායක ඉදිරියේ සිංහල ක්‍රමයට ආචාර කර සිද්ධිය සමථයකට පත් කරගත් බවයි පොලිස් මාධ්‍ය ප්‍රකාශක කාර්යාලය ප්‍රකාශ කළේ. කෙසේ වෙතත් ගායන ශිල්පී සමන් ද සිල්වාට පහරදුන් සියලූම සැකකරුවන් අත්අඩංගුවට ගන්නා ලෙස කොළඹ අතිරේක මහේස්ත්‍රාත් ජයිකි ද අල්විස් අද පෙරවරුවේ පොලීසියට නියෝග කළා. අතිරේක මහේස්ත්‍රාත්වරිය මෙම නියෝගය නිකුත් කළේ ගායන ශිල්පී සමන් ද සිල්වා කර තිබූ පැමිණිල්ලට අනුව බොරැල්ල පොලීසිය අතිරේක මහේස්ත්‍රාත්වරිය හමුවේ සිදුකළ කරුණු දැක්වීමක් සළකා බැලීමෙන් අනතුරුවයි.  Update :  Wednesday, 04 December 2013 - 7:10 -------------------------------------------------------------------------------- ගායක සමන් ද සිල්වාට පහරදීමේ සිද්ධිය සමථයකට. Wednesday, 04 December 2013 - 16:02 දකුණු පළාත් කෘෂිකර්ම අමාත්‍ය බින්දු වීරසිංහ විසින් ගායක සමන් ද සිල්වාට පහරදුන් බව කියන සිද්ධිය සමථයකට පත්වී තිබෙනවා. ඒ, ඔවුන් දෙදෙනාම අද (04) බොරැල්ල පොලීසිය වෙත පැමිණ කරුණු දැක්වීමෙන් අනතුරුවයි. වැලිකඩ බන්ධනාගාර ක්‍රීඩාංගණයේ පසුගිය සෙනසුරාදා පැවති සංගීත සංදර්ශනයක් අතරතුරදී දකුණු පළාත් කෘෂිකර්ම අමාත්‍යවරයා තමන්ට පහරදුන් බවට පවසමින් ගායක සමන් ද සිල්වා පොලීසිය වෙත පැමිණිල්ලක් සිදුකර තිබුණා. ඒ අනුව පොලීසිය කළ දැනුම්දීමකට අනුව ඔවුන් අද දිනයේදී  බොරැල්ල පොලීසිය වෙත පැමිණ තිබෙනවා. එහිදී සිද්ධිය සමථයකට පත් කිරීමට දෙපාර්ශවයම එකඟ වූ බවයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ කියා සිටියේ."
    },
    {
        "content": "හික්කඩුවේ නිවසකින් හෙරෝයින් කිලෝග්‍රෑම් 10ක් හමුවේ."
    },
    {
        "content": "මැතිවරණ ජයග්‍රහණය කිරීම සඳහා පළමුව ඡන්ද පොලට නොයන තම පාක්ෂිකයන් ඒ සඳහා දිරිගැන්විය යුතු බව එක්සත් ජාතික පක්ෂය පවසනවා. එම පක්ෂයේ සන්නිවේදන අංශ ප්‍රධානී, පාර්ලිමේන්තු මන්ත්‍රී මංගල සමරවීර මෙම අදහස් පළ කළේ සිරිකොත පක්ෂ මූලස්ථානයේ අද (14) පැවති නායකත්ව මණ්ඩල සහ සන්නිවේදන බලකා හමුවකට එක්වෙමින්. ගම් මට්ටමේ පාක්ෂිකයන් ඒ පිළිබඳ දැනුවත් කළ යුතු බව ද ඔහු කියා සිටියා."
    },
    {
        "content": "පේරාදෙණිය - රණබිම රාජකීය විද්‍යාලයේ 6 ශ්‍රේණියට සිසුන් ඇතුළත් කිරීමේදී පවත්වන බුද්ධි පරීක්ෂණයේ ප්‍රශ්න පත්‍රයක් රුපියල් 22,000 ක මුදලකට ඇලෙවි කළ පුද්ගලයෙකු පොලිසිය අත්අඩංගුවට ගෙන තිබෙනවා. මෙම විභාගය පැවැත්වීමට නියමිතව තිබුණේ හෙට (15) දිනයේදීයි. කෙසේ වෙතත්, විභාග ප්‍රශ්න පත්‍රය උඩපේරාදෙණිය - නුවරපාරේ ඇඳුම් මසන ස්ථානයක අලෙවි කර තිබෙනවා. ඒ පිළිබඳ ලද තොරතුරකට අනුව, පොලිසිය එම ස්ථානයේ හිමිකරු ඊයේ අත්අඩංගුවට ගත්තා. ඒ අදාළ ප්‍රශ්න පත්‍ර කිහිපයක් ද සමඟයි. මෙම ප්‍රශ්න පත්‍ර විභාගයට අදාළ ප්‍රශ්න පත්‍ර බවට පොලිසිය තහවුරු කර ගෙන ඇත්තේ කලාප අධ්‍යාපන අධ්‍යක්ෂවරයාගෙන් ලබා ගත් එහි මුල් පිටපත් සංසන්දනය කිරීමෙන් අනතුරුවයි. ප්‍රශ්න පත්‍ර රජයට සම්බන්ධ මුද්‍රණාලයකදී මුද්‍රණය කර ඇති බවද පොලිසිය ප්‍රකාශ කළා. සිද්ධියත් සමඟ හෙට දිනයේ පැවැත්වීමට නියමිතව තිබූ පේරාදෙණිය රණබිම රාජකීය විද්‍යාලයේ 6 වන ශ්‍රේණියට සිසුන් ඇතුළත් කිරීමේ බුද්ධි පරීක්ෂණ විභාගයට අත්හිටුවීමට මධ්‍යම පළාත් අධ්‍යාපන අධ්‍යක්ෂ තිලක් ඒකනායක පියවර ගත්තා. ඔහු හිරු ප්‍රවෘත්ති අංශයට කියා සිටියේ සිද්ධිය සම්බන්ධයෙන් විශේෂ පරීක්ෂණයක් ක්‍රියාත්මක බවයි."
    },
    {
        "content": "ඇල්පිටිය - ඇත්කඳුර ප්‍රදේශයේ දී පෞද්ගලික බස් රථයක් ගිනිගෙන විනාශවීමේ සිද්ධියක් සම්බන්ධයෙන් පොලීසිය පරීක්ෂණ ආරම්භ කර තිබෙනවා. ඊයේ රාත්‍රියේ මෙම බස් රථය කාර්මික දෝෂයක් හේතුවෙන් නවතා තබා ඇති අතර, රියදුරු අමතර කොටස් රැගෙන ඒමට පිටව ගොස් සිටියදියි ගිනි ගැනීම සිදුව ඇත්තේ. පෞද්ගලික කර්මාන්ත ශාලාවකට සේවිකාවන් ප්‍රවාහනය සඳහා යොදා ගන්නා මෙම බස් රථය කාර්මික දෝෂයක් හේතුවෙන් ගිනිගෙන ඇති බවට පොලීසිය සැක කරනවා."
    },
    {
        "content": "මින්නේරිය 7 වන කාලතුවක්කු සැහැල්ලූ රෙජිමේන්තු කඳවුරේ අද (14) දහවල් සිදුවූ පිපිරීමකින් එහි පුහුණුවෙමින් සිටි ආධුනික හමුදා සෙබලෙකු ජීවිතක්ෂයට පත්ව තිබෙනවා. මින්නේරිය පොලිසිය සඳහන් කළේ පුපුරණ ද්‍රව්‍යයක් ස්වයංක්‍රීයව ක්‍රියාත්මක වීමෙන් මෙම අනතුර සිදුව ඇති බවයි. මෙසේ මියගොස් ඇත්තේ 22 හැවිරිදි හලාවත ප්‍රදේශයේ පදිංචි තරුණයෙක්."
    },
    {
        "content": "පෞද්ගලික මතය නොව නිවැරදි තොරතුරු මත පිහිටා වාර්තාකරණයේ නිරත වන්නැයි පාර්ලිමේන්තු මන්ත්‍රී ආර්. දුමින්ද සිල්වා මාධ්‍යවේදීන්ගෙන් අද (11) ඉල්ලීමක් කළා. මන්ත්‍රීවරයා මෙම ඉල්ලීම සිදුකළේ ජනමාධ්‍ය හා ප්‍රවෘත්ති යන අමාත්‍යාංශවල කාරක සභා අවස්ථා විවාදයට අද (11) පස්වරුවේ දී එක්වෙමින්. අය වැය කාරක සභා අවස්ථා විවාදයේ 9 වන දිනය වන අද යෞවන කටයුතු අමාත්‍යාංශයේ වැය ශීර්ෂය ද විවාදයට ගැණුනා. ඒ සම්බන්ධයෙන් සහ අද දිනයේ පාර්ලිමේන්තුවේ තොරතුරු ඇතුළත් අයවැය 2014 විශේෂාංගය. [MP3]s73243[/MP3]"
    },
    {
        "content": "තම සේවාවන්ට උසස් පෙළ සමතුන් බදවා ගැනීමට විරෝධය පළ කරමින් රජයේ විකිරණ විද්‍යා තාක්ෂණවේදීන්ගේ සංගමය අද (12) උදෑසන 8.00ට සිට පැය 24ක ලෙඩ නිවාඩු දමා සේවයට වාර්තා නොකිරීමේ වෘත්තීය ක්‍රියාමාර්ගයක නිරත වීමට තීරණය කර තිබෙනවා. එම සංගමයේ ප්‍රධාන ලේකම් ධර්මකීර්ති ඈපා සඳහන් කළේ ඒ අනුව එම්.ආර්.අයි පරීක්ෂණ, එක්ස් රේ පරීක්ෂණ සහ විකිරණ පරීක්ෂණ ආදී කටයුතු වර්ජනය සිදුවන කාලසීමාව තුළ සිදු නොකෙරන බවයි."
    },
    {
        "content": "දැනට ක්‍රියාත්මක වන බදු කොමිසමේ වාර්තා තවමත් පාර්ලිමේන්තුවට ඉදිරිපත් කිරීමට ආණ්ඩුව අපොහොසත් වී ඇති බව විපක්ෂ රනිල් වික්‍රමසිංහ පවසනවා. ඔහු පෙන්වා දෙන්නේ මෙවර අය වැය තුළින් පැනවූ නව බදු හේතුවෙන් ජනතාවට සියයට 20කින් බදු බර ඉහළ නැංවෙන බවයි.  2014 අය වැය පිළිබඳ සැබෑ කතාව ග්‍රන්ථය එළිදැක්වීමේ අවස්ථාවට ඊයේ (11) කොළඹ දී එක්වෙමින් විපක්ෂ නායකවරයා මේ බව සඳහන් කළා. විපක්ෂ නායකවරයා පෙන්වා දෙන්නේ ජීවත් වීමට නොහැකි ආකාරයෙන් ජනතාව බදු බරින් මිරිකී ඇති බවයි."
    },
    {
        "content": "අයවැය 10 වන දිනය අදයි."
    },
    {
        "content": "ඕස්ට්‍රේලියාව සිය සංක්‍රමණ නීති ඊයේ සිට දැඩි කිරීමට පියවර ගෙන තිබෙනවා. ඒ අනුව, පසුගිය ජූලි මස 19 වැනි දිනට පෙර  ඕස්ට්‍රේලියාවට නීතිවිරෝධී ලෙස පැමිණි සංක්‍රමණිකයින්ට පනවා තිබූ ස්ථීර ආරක්ෂක වීසා ක්‍රම ඇතුලූ සංශෝධන රැසක් ඊයේ සිට ක්‍රියාත්මකයි. අනවසර සංක්‍රමණ වැළැක්වීමේ අරමුණින් මෙම පියවර ගත් බව එරට ආගමන හා කලාප ආරක්ෂක අමාත්‍ය ස්කොට් මොරිසන් ප්‍රකාශ කළා.  ඔහු පවසන්නේ ජාවාරම්කරුවන්ගේ ප්‍රකාශවලට රැවටී  ඕස්ට්‍රේලියාවට බෝට්ටු මගින් අනවසර ලෙස පැමිණීමෙන් පළක් නොවන බවයි. එලෙස පැමිණෙන්නන් ඉදිරියටත් නාවුරු සහ පැපුවා නිව්ගිනියා දුපත් වෙත පිටත්කර යවන බවද ඔහු සඳහන් කළා.   Update  :Wednesday, 04 December 2013 - 7:20 ---------------------------------------------------------  ඕස්ට්‍රේලියාව සංක්‍රමණ නීති දැඩි කරයි. Wednesday, 04 December 2013 - 16:00 ඕස්ට්‍රේලියාව සිය සංක්‍රමණ නීති ඊයේ සිට දැඩි කිරීමට පියවර ගෙන තිබෙනවා. අනවසර සංක්‍රමණ වැළැක්වීමට මෙම පියවර ගත් බවයි එරට ආගමන හා කලාප ආරක්ෂක අමාත්‍යාංශය ප්‍රකාශ කළේ. මේ වසරේ ජූලි මස 19 වැනි දිනට පෙර  ඕස්ට්‍රේලියාවට නීතිවිරෝධී ලෙස පැමිණි සංක්‍රමණිකයින්ට පනවා තිබූ ස්ථීර ආරක්ෂක වීසා ක්‍රම ඇතුලූ සංශෝධන රැසක් මේ අනුව ඊයේ සිට ක්‍රියාත්මක වනවා."
    },
    {
        "content": "පාකිස්ථානු නාවික හමුදා මාණ්ඩලික ප්‍රධානී අද්මිරාල් මොහොමඞ් අසීස් සන්දිරා ඇතුළු දූත පිරිසක් සිව් දින නිල චාරිකාවක් ආරම්භ කර තිබෙනවා. ඒ අනුව ශ්‍රී ලංකාව සහ පාකිස්ථානය අතර පවතින ද්වීපාර්ශවික සහයෝගිතා පිළිබඳව දීර්ඝ වශයෙන් මෙම සංචාරයේදී කරුණු සාකච්ඡා කෙරෙනු ඇති. පාකිස්ථානු නාවික හමුදා ප්‍රධානියා ආරක්ෂක ලේකම් ගෝඨාභය රාජපක්ෂ සමඟ ද සාකච්ඡාවක නිරත වීමට නියමිතයි. මීට අමතරව, ඒකාබද්ධ ආරක්ෂක මාණ්ඩලික ප්‍රධානී යුධ හා ගුවන් හමුදාපතිවරුන් ද හමුවීමට නියමිත බවයි රජයේ නිල ප්‍රවෘත්ති වෙබ් අඩවිය සඳහන් කළේ."
    },
    {
        "content": "ශ්‍රී ලංකාවේ දශක තුනක් තිස්සේ පැවැති යුද්ධයේ බලපෑම් සම්පූර්ණයෙන් ඉවත් කිරීම කඩිනමින් කළ හැකි දෙයක් නොවන බව ශ්‍රී ලංකාවේ සාමය, පුනරුත්ථාපන සහ ප්‍රතිසන්ධාන කටයුතු සම්බන්ධයෙන් ජපන් රජයේ විශේෂ නියෝජිත යසුෂි අකාශි පවසනවා. ජපන් තානාපති නිළ නිවසේ ඊයේ (13) පස්වරුවේ පැවැති මාධ්‍ය හමුවකට එක්වෙමිනුයි ඔහු මේ බව සදහන් කළේ. ප්‍රතිසන්ධානය සඳහා නිශ්චිත කාලසීමා පැනවීම ප්‍රායෝගිකව කළ නොහැකි දෙයක් හෙයින් ශ්‍රී ලංකාව සමග තවදුරටත් සහයෝගයෙන් කටයුතු කිරීමට ජාත්‍යන්තර ප්‍රජාව උත්සාහ කළ යුතු බව ද ඔහු එහිදී පෙන්වා දුන්නා. අලූතින් පිහිටවනු ලැබූ උතුර පළාත් සභාව හරහා ස්ථාවර සහ අනෝන්‍ය විශ්වාසයක් ශ්‍රී ලංකාවේ ප්‍රධාන ජාතීන් දෙක අතර සිදුවන බව යසුෂි අකාශි එහිදී වැඩිදුරටත් සදහන් කළා. එමෙන්ම ශ්‍රී ලංකාවේ ප්‍රතිසන්ධානය හා පුනරුත්ථාපන කටයුතු වෙනුවෙන් ජපන් රජය අවශ්‍ය  ඕනෑම සහයෝගයක් ලබාදීමට සූදානම බව ද ඔහු එහිදී අවධාරණය කර සිටියා."
    },
    {
        "content": "මිනුවන්ගොඩ - යකහටුව ප්‍රදේශයේ ඇළක දියනෑමට ගිය පාසල් ශිෂ්‍යයෙකු ඊයේ පස්වරුවේ දියේ ගිලී ජීවිතක්ෂයට පත්ව තිබෙනවා. පොලිසිය සඳහන් කළේ වයස අවුරුදු 15 ක පමණ ශිෂ්‍යයෙකු මෙලෙස ජීවිතක්ෂයට පත්ව ඇති බවයි. මේ වනවිට සිසුවාගේ මෘත ශරීරය මිනුවන්ගොඩ රෝහලේ තැන්පත් කර තිබෙනවා."
    },
    {
        "content": "අයවැය කාරක සභා විවාදයේ 12 වන දිනය අදයි. පළාත් පාලන සහ පළාත් සභා ඉඩම් හා ඉඩම් සංවර්ධන මෙන්ම, ක්‍රීඩා අමාත්‍යාංශයේ වැය ශීර්ෂ අද (14) විවාදයට ගැනෙනවා. විවාදයේදී අදහස් දක්වමින් විදේශ රැකියා ප්‍රවර්ධන සහ සුබසාධන අමාත්‍ය ඩිලාන් පෙරේරා ක්‍රීඩා අමාත්‍යවරයාගෙන් ඉල්ලා සිටියේ ජාතික ඔලිම්පික් කමිටුව සහ අමාත්‍යාංශය අතර ඇතිව තිබෙන මතභේදාත්මක තත්ත්වය සම්බන්ධයෙන් පැහැදිලි කිරීමක් සිදුකරන ලෙසයි. ක්‍රීඩා පනතේ වගන්ති සම්බන්ධයෙන් පසුගිය කාලය තුළ මෙම දෙපාර්ශවය අතර උණුසුම් වාද විවාද ඇතිවුණා."
    },
    {
        "content": "කුඩු කන්ටේනරයේ සිද්ධිය සම්බන්ධයෙන් කොළඹ අද පැවති මාධ්‍ය හමු දෙකකදී අදහස් පළවුණා. මේ ප්‍රජාතන්ත්‍රවාදය සහ යහ පාලනය සඳහා වූ ජාතික සන්ධානය විසින් පැවැත්වූ මාධ්‍ය හමුවේදී අදහස් දැක්වූ හිටපු අමාත්‍ය ආචාර්ය හේමකුමාර නානායක්කාර කියා සිටියේ අගමැතිකමට කෙළ හලන ඇතැම් පුද්ගලයින් කකුල් මාට්ටු දමන බවයි.   මේ අතර ජාතික නිදහස් පෙරමුණ පැවැත්වූ මාධ්‍ය හමුවේදී මාධ්‍යවේදීන් එහි නායක අමාත්‍ය විමල් වීරවංශගෙන් මෙම කුඩු කන්ටේනරය සම්බන්ධයෙන් ප්‍රශ්න කළා. අමාත්‍යවරයා එහිදී කියා සිටියේ මීට නිලධාරීන් සම්බන්ධ නම් ඔවුන්ට විරුද්ධව පරීක්ෂණ ක්‍රියාත්මක කළ යුතු බවයි."
    },
    {
        "content": "ජාත්‍යන්තර මුහුදු සීමාව උල්ලංඝනය කරන ශ්‍රී ලාංකික ධීවරයින්ට දඩමුදලක් පැනවීමට ධීවර අමාත්‍ය රාජිත සේනාරත්න ගෙන ඇති තීරණයට සමස්ත ධීවර ප්‍රජාව ඇතුලූ ධීවර වෘත්තීය සමිති විරෝධය පළ කරනවා. ධීවර අමාත්‍ය රාජිත සේනාරත්න කොළඹ ඊයේ පැවති මාධ්‍ය හමුවකට එක්වෙමින් සඳහන් කළේ ජාත්‍යන්තර මුහුදු සීමාව උල්ලංඝනය කරන ධීවර යාත්‍රාවකින් මිලියන එකහමාරක දඩ මුදලක් අයකර ගැනීමට තීරණය කර ඇති බවයි. ඒ සඳහා පනතක්ද පසුගිය 5 වැනිදා පාර්ලිමේන්තුවේදී සම්මත කරගෙන තිබෙනවා. කෙසේ වෙතත් සමස්ත ධීවර ජනතාව ඇතුලූ වෘත්තීය සමිති අමාත්‍යවරයා ගෙන ඇති මෙම තීරණයට දැඩි විරෝධයක් පළ කරනවා. ධීවරයින් පෙන්වා දෙන්නේ ඉන්දියාවේ ධීවරයින් ශ්‍රී ලංකා මුහුදු සීමා උල්ලංඝනය කරමින් ධීවර කටයුතුවල නියැලෙන බවයි. එබැවින් ශ්‍රී ලාංකික ධීවරයින්ගෙන් දඩ මුදලක් අය කරනවා වෙනුවට ඉන්දීය ධීවරයින්ගෙන් දඩ මුදලක් අයකරගත යුතු බවයි මෙරට ධීවරයින් සඳහන් කළේ. මේ අතර ගාල්ල නගරයේදී ධීවර ප්‍රජාවගේ ප්‍රධානත්වයෙන් අද දිනයේදී විරෝධතාවක් පැවැත්වුණා. එම විරෝධතාවයට එක්වුණු ධීවරයින් සඳහන් කළේ මෙවර අයවැයෙන් ධීවර ජනතාවගේ සහන කප්පාදු කර ඇති බවයි. අද දිනයේදී පාර්ලිමේන්තුවේදී ධීවර හා ජලජ සම්පත් අමාත්‍යාංශයේ වැය ශීර්ෂයන් විවාදයට ගැනෙනවා. ඊට විරෝධය පළ කරමිනුයි ගාල්ල නගරයේදී අද මෙම විරෝධතාවය පැවැත්වුණේ."
    },
    {
        "content": "පොලීසියේ උසස් පොලිස් නිලධාරියෙකු බව පවසා දුරකථන ඇමතුම් ලබාදී විවිධ පුද්ගලයින්ගෙන් කප්පම් මුදල් ලබා ගත් සැකකරුවෙකු ඊයේ (02) මිරිහාන විශේෂ අපරාධ මෙහෙයුම් ඒකකය මගින් අත්අඩංගුවට ගනු ලැබුවා. බලපිටිය ප්‍රදේශයේ පදිංචිකරුවෙකු වන මොහු වෙන්නප්පුවේ පුද්ගලයෙකුට දුරකථන ඇමතුම් ලබාදී කප්පම් මුදල් ලබා ගැනීමට උත්සාහ කර තිබෙනවා. පොතුවිල් පොලීසියේ ස්ථානාධිපතිවරයා බව පවසමින් ඇමතුමක් ලබාදී ඇති සැකකරු එල්.ටී.ටී.ඊ. සංවිධානයේ සාමාජිකයෙකුට ඔහු නවාතැන් දුන් බවට තොරතුරු අනාවරණ වී ඇති බැවින්, පැමිණිලිකරු අත්අඩංගුවට නොගෙන සිටීමට රුපියල් එක්ලක්ෂ 40,000ක මුදලක් ලබාදෙන ලෙස ඉල්ලා ඇති බව සඳහන්."
    },
    {
        "content": "මන්නාරම් බොක්කේ සහ කාවේරි බොක්කේ නව තෙල් බිම් තීරු වෙන්දේසිය සඳහා ඉහල ඉල්ලූමක් හිමි වී ඇති බව ඛනිජ තෙල් සම්පත් සංවර්ධන ලේකම් කාර්යාලය පවසනවා. එහි අධ්‍යක්ෂ ජනරාල් සාලිය වික්‍රමසූරිය හිරු ප්‍රවෘත්ති අංශයට ප්‍රකාශ කළේ ප්‍රධාන පෙළේ ඉන්දීය සමාගම් රැසක් ඒ සඳහා ඉල්ලූම් කර ඇති බවයි. ඊට අමතරව කැනඩාවේ තෙල් නිෂ්පාදන සමාගමක් වන බොනාවිස්ටා බලශක්ති සංස්ථාව ද ඒ සඳහා ඉල්ලූම් කර ඇති බව ඛනිජ තෙල් සම්පත් සංවර්ධන ලේකම් කාර්යාලයේ අධ්‍යක්ෂ ජනරාල් සාලිය වික්‍රමසූරිය සඳහන් කළා. මන්නාරම් බොක්කේ නව තෙල් බිම් තීරුවකට සහ කාවේරි බොක්කේ තෙල් බිම් තීරු දෙකකට මෙලෙස ඉදිරිපත් වී ඇති ආයෝජන පිළිබද සෑහීමකට පත්විය හැකි බවයි ඔහු සඳහන් කළේ.   මන්නාරම්බොක්කේ නව තෙල් බිම් තීරු සඳහා ඉන්දීය රජයේ  ඕ.එන්.ජී.සී. තෙල් සමාගම, එක්සොන් මොබයිල් මෙන්ම නෙදර්ලන්ත, ප්‍රංශ, ඉතාලි සමාගම් සහ චීනයේ සී.එන්.පී.සී සමාගම් අයඳුම් කර ඇති බව ඉන්දීය වාර්තා සඳහන් කළා. විශේෂයෙන් ඉන්දීය සමාගම් මෙම තෙල් බිම් තීරු ලබා ගැනීමට දැඩි උනන්දුවක් දක්වන බවයි එම වාර්තාවල දැක්වෙන්නේ. නව තෙල් බිම් තීරු ලබන වසර මුලදී තෝරා ගනු ලබන ආයෝජකයන් වෙත පිරිනැමීමට නියමිතයි."
    },
    {
        "content": "රේගු අත්අඩංගුවට පත් මත්ද්‍රව්‍ය කන්ටේනරය සම්බන්ධයෙන් එහි ප්‍රධාන සැකකරු ලෙස සැලකෙන පුද්ගලයා පාකිස්තාන දේශසීමාවේ දී අත්අඩංගුවට ගෙන ඇති බවට දැන ගන්නට ඇතැයි අග්‍රාමාත්‍ය දි.මු. ජයරත්න අද පාර්ලිමේන්තුවේ දී ප්‍රකාශ කළා. ප්‍රජාතන්ත්‍රවාදී ජාතික සන්ධානයේ පාර්ලිමේන්තු මන්ත්‍රී අනුර කුමාර දිසානායක ඊයේ (02) ස්ථාවර නියෝග යටතේ අසනු ලැබූ පැනයකට පිළිතුරු ලබාදෙමින් අග්‍රාමාත්‍යවරයා කියා සිටියේ මේ සම්බන්ධයෙන් වැඩිදුර පරීක්ෂණ පැවැත්වීම සදහා පාකිස්තාන නිලධාරීන් දෙදෙනෙකු ඉදිරියේ දී ශ්‍රී ලංකාවට පැමිණෙන බවයි. බුද්ධ ශාසන අමාත්‍යාංශ සම්බන්ධීකරණ ලේකම්වරයෙකු රේගුවට යොමු කර ඇති ලිපිය පිළිබද තමා නොදන්නා බවත් ඒ සම්බන්ධයෙන් විමර්ශන පොලීසිය සිදුකරන බවත් ඔහු මෙහිදී ප්‍රකාශ කළා. මේ අතර, අය වැය කාරක සභා අවස්ථා විවාදයේ දෙවන දිනය අදයි. අද (03) දිනයේ දී නීතිය හා සාමය, රාජ්‍ය ආරක්ෂක සහ නාගරික සංවර්ධනය යන අමාත්‍යාංශයවල වැය ශීර්ෂයන් විවාදයට එක්වෙමින් ආණ්ඩු පක්ෂයේ ප්‍රධාන සංවිධාන අමාත්‍ය දිනේෂ් ගුණවර්ධන කියා සිටියේ දෙමළ සන්ධානයට කිසිඳු ස්ථාවරයක් නොමැති බවයි. එක්සත් ජාතික පක්ෂය දෙමළ සන්ධානයේ වලිගයේ එල්ලී ඇති බවයි අමාත්‍යවරයා මෙහිදී වැඩිදුරටත් සදහන් කළේ."
    },
    {
        "content": "මෙරට පැවැති සිවිල් යුද්ධයේ දී සිදුවූ ජීවිත හා දේපළ හානි පිළිබදව සංගණනයක් පැවැත්වීමට ලක් රජය ගෙන ඇති පියවර පොදුරාජ්‍ය මණ්ඩලීය මහලේකම් කමලේෂ් ශර්මාගේ ප්‍රශංසාවට ලක්වී තිබෙනවා. මෙමගින් උගත් පාඩම් හා ප්‍රතිසන්ධාන කොමිසම මගින් අපේක්ෂා කරන පශ්චාත් යුධ සංහිඳියා ක්‍රියා මාර්ග ප්‍රගතියක් ලබනු ඇති බවයි මහලේකම්වරයා සඳහන් කළේ. මෙම සංගණනය මගින් මෙරට යුද්ධයේ දී මිය ගිය, අතුරුදන් වූ, තුවාල ලැබූ සහ ආබාධිත තත්ත්වයට පත්වූ පුද්ගලයන් මෙන්ම 1982 සිට ගැටුම්වලින් සිදුවූ දේපළ හානි පිළිබදව ද සොයා බැලෙනවා. එම ක්‍රියාදාමය පීඩාවන්ට ලක්වූ පුද්ගලයන්ගේ පවුල්වල සහ සාක්ෂිකරුවන්ගේ තොරතුරු අනුව වඩාත් නිවැරදිව සකස් කරනු ඇති බව පොදුරාජ්‍ය මණ්ඩලයේ අපේක්ෂාවයි.  එමෙන්ම මෙම සංගණයේ තොරතුරු එය නිමවූ විට ප්‍රකාශයට පත් කෙරෙනු ඇතැයි පොදුරාජ්‍ය මණ්ඩලීය මහලේකම් කමලේෂ් ශර්මා විශ්වාසය පළ කළා. එමගින් අතීතයේ සිදුවූ දෑ පිළිබදව සත්‍යය දැන ගැනීමට හැකි වන අතර, විපතට පත්වූවන් සංහිඳියා ක්‍රියාමාර්ගයට එක් කර ගැනීමට එය ඉවහල් වනු ඇති බවයි ඔහු සඳහන් කළේ.  මේ අතර, අභ්‍යන්තර අවතැන්වූවන්ගේ මානව හිමිකම් පිළිබඳ ජගත් සංවිධාන විශේෂ නියෝජිත චලෝකා බෙයානි ඊයේ සිය පස්දින ශ්‍රී ලංකා චාරිකාව ආරම්භ කළා. මෙරට අවතැන්වූවන් සහ පීඩාවට ලක්වූ ජන ප්‍රජාවන් ඇතුළු සියලූ පාර්ශවයන්ගෙන් තොරතුරු ලබා ගැනීම සිය සංචාරයේ අරමුණ බවයි ඔහු සදහන් කර ඇත්තේ. අභ්‍යන්තර අවතැන්වූවන් සඳහා තිරසාර විසඳුම් ලබාදීමේ අවස්ථා සහ අභියෝග පිළිබදව ජගත් සංවිධානය සැලකිල්ල යොමු කරන බව විශේෂ නියෝජිත චලෝකා බෙයානි ප්‍රකාශ කළා. එහිදී ලක් රජය ලබා ඇති ප්‍රගතිය මෙන්ම අවතැන්වූවන්ගේ ආරක්ෂාව සහ ඔවුන්ට ලබාදිය හැකි සහය පිළිබද සොයා බලන බව ද ඔහු කියා සිටියා. අභ්‍යන්තර අවතැන්වූවන්ගේ මානව හිමිකම් පිළිබඳ ජගත් සංවිධාන විශේෂ නියෝජිත චලෝකා බෙයානි ඊයේ පාර්ලිමේන්තු සංකීර්ණයේ දී ආර්ථික සංවර්ධන අමාත්‍ය බැසිල් රාජපක්ෂ ඇතුළු නියෝජිත පිරිසක් හමුවුණා. එහිදී අවතැන්වූවන් සම්බන්ධයෙන් ලක් රජය ගෙන ඇති පියවර පිළිබද රජයේ නියෝජිතයන් පැහැදිලි කළ අතර ඒ පිළිබද ජගත් සංවිධානයේ ස්ථාවරය ද විශේෂ නියෝජිතයා ඉදිරිපත් කළ බවයි නැවත පදිංචි කිරීමේ අමාත්‍යාංශ ලේකම් ජනක සුගතදාස ප්‍රකාශ කළේ.                                  ජගත් සංවිධාන විශේෂ නියෝජිතයා උතුරේ සහ මුලතිව් ප්‍රදේශයේ සංචාරය කිරීමට නියමිත අතර, එහිදී සුබසාධන කඳවුරු නිරීක්ෂණය කිරීමට නියමිතයි."
    },
    {
        "content": "පොළොන්නරුව - වැලිකන්ද - සිංහපුර ප්‍රදේශයේදී වන අලියෙකු පහරදීමෙන් අද උදෑසන පුද්ගලයෙකු මියගොස් තිබෙනවා. ඔහු සිය නිවස ඉදිරිපිට ගෙවත්තේ වැඩකරමින් සිටියදී මෙලෙස වන අලි ප්‍රහාරයට ලක්ව ඇති බවයි පොලීසිය සඳහන් කළේ. ඉන් අනතුරුව වැලිකන්ද රෝහල වෙත රැගෙන යමින් සිටියදී 60 හැවිරිදි  මෙම පුද්ගලයා මියගොස් තිබෙනවා."
    },
    {
        "content": "සාමාන්‍ය පෙළ උපකාරක පන්ති සහ පෙරහුරු ප්‍රශ්න පත්‍ර හෙට මධ්‍යම රාත්‍රියේ සිට තහනම්."
    },
    {
        "content": "අනුරාධපුර - සාලියපුර - පරසන්ගස්වැව ප්‍රදේශයේදී හෙරොයින් පැකට් 3 ක් ළඟ තබාගෙන සිටි නීතීඥවරයෙකු පොලීසිය විසින් අද අත්අඩංගුවට ගෙන තිබෙනවා. අනුරාධපුර පොලිසිය සඳහන් කළේ මෙම නීතීඥවරයා හෙරොයින් භාවිත කරන බවට ලැබුණු පැමිණිලි මත සිදුකළ පරීක්ෂණවලදී මේවා සොයාගත් බවයි. අදාළ නීතීඥවරයා අනුරාධපුර අධිකරණයේ සේවය කරන පුද්ගලයෙකු වන අතර මේ වනවිට ඔහුගෙන් ප්‍රශ්න කිරීම් සිදුකරන බව පොලීසිය ප්‍රකාශ කළා."
    },
    {
        "content": "ආරක්ෂක, නීතිය හා සාමය වැය ශීර්ෂ වැඩි ඡන්ද 117 කින් සම්මතයි."
    },
    {
        "content": "යුද්ධයෙන් පසු රජය විසින් උතුර පලාතේ සිදුකරන නැවත පදිංචිකිරීම් සම්බන්ධයෙන් තමා අධ්‍යයනයක නිරතවන බව අභ්‍යන්තර අවතැන්වූවන්ගේ මානව හිමිකම් පිළිබඳ ජගත් සංවිධාන විශේෂ නියෝජිත චලෝකා බෙයානි පවසනවා. ඔහු එම අදහස් පළ කළේ උතුරු ප්‍රදේශයේ අද සිදුකළ සංචාරයක් අතරතුරයි. ඊයේ දිවයිනට පැමිණි ජගත් සංවිධාන විශේෂ නියෝජිතයා අද ප්‍රථමයෙන් උතුරු පළාත් ආණ්ඩුකාර කාර්යාලයට පැමිණියා. එහිදී ඔහු ආණ්ඩුකාර, මේජර් ජෙනරාල් ජී.ඒ. චන්ද්‍රසිරි සමග සාකච්ඡා කළ අතර අනතුරුව යාපනය දිස්ත්‍රික් ලේකම් සුන්දරම් අරුමිනායගම් හමුවුණා. එක්සත් ජාතීන්ගේ විශේෂ නියෝජිත චලෝකා බෙයානි උතුරු පළාත් ප්‍රධාන අමාත්‍ය සී.වී. විග්නේෂ්වරන් මුණ ගැසුණේ ඉන් අනතුරුවයි. එක්සත් ජාතීන්ගේ නියෝජිතයා හමුවීමෙන් අනතුරුව මාධ්‍ය වෙත අදහස් දැක්වූ උතුරු පළාත් ප්‍රධාන අමාත්‍ය සී.වී. විග්නේෂ්වරන් කියා සිටියේ උතුරේ තත්ත්වය පිළිබඳව ජගත් සංවිධාන විශේෂ නියෝජිතයා වෙත වාර්තාවක් ලබාදීමට තමන් සූදානම් බවයි. පවතින ඉඩම් ගැටළු සහ තවත් අඩුපාඩු කිහිපයක් එමඟින් පෙන්වා දෙන බව ඔහු ප්‍රකාශකළා. උතුරු පළාත් ප්‍රධාන අමාත්‍යවරයා හමුවීමෙන් අනතුරුව එක්සත් ජාතීන්ගේ විශේෂ නියෝජිතයා යාපනය - මාල්ලාගම් හි පිහිටි සුබසාධන කඳවුරක්ද නිරීක්ෂණය කළා. මේ අතර ශ්‍රී ලංකාව එළඹෙන මාර්තුවලට පෙර මානව හිමිකම් සම්බන්ධයෙන් වර්ධනයක් පෙන්නුම් කරනු ඇතැයි තමන් විශ්වාසය පළ කරන බව කැනඩාවේ පාර්ලිමේන්තු කටයුතු ලේකම්වරයා ප්‍රකාශ කර තිබෙනවා. එරට දෙමළ මාධ්‍ය වෙත අදහස් දක්වමින් ඔහු සඳහන් කර ඇත්තේ මානව හිමිකම් සම්බන්ධයෙන් ශ්‍රී ලංකාවේ ඇතිවී ඇති ගැටළුවලට රජය විසින් පිළිතුරු ලබාදිය යුතු බවයි. ජාත්‍යන්තරය ඒ පිළිබඳව අවධානයෙන් පසුවන බවයි ඔහු පෙන්වා දී ඇත්තේ.   මේ අතර, මෙරට පැවැති සිවිල් යුද්ධයේ දී සිදුවූ ජීවිත හා දේපළ හානි පිළිබදව සංගණනයක් පැවැත්වීමට ලක් රජය ගෙන ඇති පියවර පොදුරාජ්‍ය මණ්ඩලීය මහලේකම් කමලේෂ් ශර්මාගේ ප්‍රශංසාවට ලක්වුණා. මෙමගින් උගත් පාඩම් හා ප්‍රතිසන්ධාන කොමිසම මගින් අපේක්ෂා කරන පශ්චාත් යුධ සංහිඳියා ක්‍රියා මාර්ග ප්‍රගතියක් ලබනු ඇති බවයි මහලේකම්වරයා සඳහන් කළේ. මෙම සංගණනය මගින් මෙරට යුද්ධයේ දී මිය ගිය, අතුරුදන් වූ, තුවාල ලැබූ සහ ආබාධිත තත්ත්වයට පත්වූ පුද්ගලයන් මෙන්ම 1982 සිට ගැටුම්වලින් සිදුවූ දේපළ හානි පිළිබදව ද සොයා බැලෙනවා."
    },
    {
        "content": "මෙරට යුද්ධයේදී සිදුවී ඇති බව කියන මානව හිමිකම් උල්ලංඝනය කිරීම් පිළිබඳ ස්වාධීන පරීක්ෂණයක් පැවැත්වීමට ලක් රජයට ලබාදුන් කාලසීමාවේ වෙනසක් නොමැති බව බ්‍රිතාන්‍ය විදේශ ලේකම් විලියම් හේග් පවසනවා. එරට පාර්ලිමේන්තුව අමතමින් ඔහු කියා සිටියේ එසේ නොමැතිවුවහොත් ඒ සම්බන්ධයෙන් ජාත්‍යන්තර පරීක්ෂණයක් ඉල්ලා සිටින බවයි. මානව හිමිකම් උල්ලංඝනයවීම් පිළිබඳව ස්වාධීන පරීක්ෂණයක් සඳහා ලක් රජයට ලබන වසරේ මාර්තු මාසය දක්වා කාලය ලබාදෙන බව පොදුරාජ්‍ය මණ්ඩලීය රාජ්‍ය නායක සමුළුවට එක්වීම සඳහා ශ්‍රී ලංකාවට පැමිණි බ්‍රිතාන්‍ය අග්‍රාමාත්‍ය ඬේවිඞ් කැමරන් ප්‍රකාශ කළා. ඒ පිළිබඳවද සිහිපත් කරමින් බ්‍රිතාන්‍ය විදේශ ලේකම්වරයා කියා සිටියේ ලක් රජය මානව හිමිකම් උල්ලංඝනයවීම් පිළිබඳව ස්වාධීන පරීක්ෂණයක් සිදුකිරීමේ මාර්ගයට තවමත් අවතීර්ණ වී නොමැති බවයි."
    },
    {
        "content": "2011 වසරේ කොරියානු භාෂා ප්‍රවීණතා විභාගයෙන් සමත්වූවන්ට කොරියානු රැකියාවක් සඳහා කැඳවීම් ලැබීමට සුදුසුකම් ඇති කාලසීමාව තවත් වසරකින් දීර්ඝ කිරීමට විදේශ රැකියා ප්‍රවර්ධන අමාත්‍යාංශය තීරණය කර තිබෙනවා. එම වසරේ විභාගය සමත්වූවන් බොහෝ පිරිසකට රැකියා අවස්ථා ලැබී නොමැති බවට ඉදිරිපත්ව තිබෙන ඉල්ලීම් සැළකිල්ලට ගෙනයි අමාත්‍යාංශය මෙම තීරණය ගෙන ඇත්තේ. 2011 වසරේ කොරියානු භාෂා ප්‍රවීනතා විභාගයට පෙනී සිට 11 000 ක පමණ පිරිසක් ඉන් සමත්වී තිබුණා. මෙම පිරිස අතුරින් 3 000 ක් තවදුරටත් රැකියා අවස්ථා නොලැබීම හේතුවෙන් රැකියා පොරොත්තු ලේඛණයේ රැඳී සිටින බවයි වාර්තා වුණේ. සාමාන්‍යයෙන් කොරියානු භාෂා ප්‍රවීනතා විභාගය සමත්වූවන් රැකියාවක් සඳහා කැඳවීමක් ලැබෙන තුරු වසර දෙකක පමණ කාලසීමාවක් විදේශ සේවා නියුක්ති කාර්යාංශ වෙබ් අඩවියේ රැඳී සිටීමට සිදුවනවා. ඒ අනුව 2011 වසරේ විභාගය සමත්ව රැකියා නොලැබුණු පිරිස් ස්වයංක්‍රීයවම මේ වසර අවසන්වීමත් සමග වෙබ් අඩවියෙන් ඉවත්වීමට නියමිතයි. Update : Thursday, 05 December 2013 - 13:10 ----------------------------------- කොරියානු විභාගය සමතුන් රැකියා ඉල්ලා උද්ඝෝෂණයක...  Wednesday, 04 December 2013 - 21:13 කොරියානු භාෂා විභාගයට මුහුණ දී වසර දෙකක් ගත වී ඇතත්, තමන්ට මෙතෙක් විදෙස් ගතවීමට අවස්ථාව නොලැබුණු බවට චෝදනා කරමින් පිරිසක් අද පෙරවරුවේ විරෝධතාවක නිරත වුණා. ඒ, විදේශ සේවා නියුක්ති කාර්යාංශය ඉදිරිපිටදියි. මෙලෙස විරෝධතාවයේ නිරත වුණේ, 2011 වසරේ දී කොරියානු භාෂා විභාගය සමතුන්ගේ එකමුතුව විසින්. විරෝධතාවයේ නිරත පිරිස විදේශ සේවා නියුක්ති කාර්යාංශය තුළට යාමට උත්සාහ කළා. පසුව, පොලීසිය විසින් ඇතුළුවීමට උත්සාහ කළ පිරිස පාලනය කළ අතර, කිහිපදෙනෙකුට පමණක් කාර්යාලය තුළට යාමට අවසර ලබා දුන්නා.අනතුරුව විදේශ සේවා නියුක්ති කාර්යාංශයේ නිලධාරීන් සහ විරෝධතාකරුවන් අතර පැවැති සාකච්ඡාව මාධ්‍යයට ද අනාවරණ වුණා."
    },
    {
        "content": "ගාල්ල සිට මඩකලපුව හරහා යාපනය දක්වා වන මුහුදු ප්‍රදේශය ධීවර හා නාවික කටයුතු සඳහා අවදානම් බව කාලගුණ විද්‍යා දෙපාර්තමේන්තුව පවසනවා. එහි කාර්යයේ නියුතු කාලගුණ විද්‍යාඥ ජීවන් කරුණාරත්න ප්‍රකාශ කළේ මෙම මුහුදු ප්‍රදේශයේ සුළෙඟ් වේගය පැයට කිලෝමීටර් 80 ක් පමණ දක්වා ඉහළ යා හැකි බවයි. මේ අතර ඉදිරි පැය 24 තුළ දිවයිනේ බොහෝ ප්‍රදේශවලට තද වැසි ඇතිවිය හැකි බව කාර්යයේ නියුතු කාලගුණ විද්‍යාඥ ජීවන් කරුණාරත්න තවදුරටත් ප්‍රකාශ කළා."
    },
    {
        "content": "කොළඹ දිස්ත්රිමක් පාර්ලිමේන්තු මන්ත්‍රී ආර්. දුමින්ද සිල්වා මහතාගේ ජන්ම දිනය වෙනුවෙන් කොලොන්නාව, පුරාණ රජමහා විහාරයේ දී ඊයේ විශේෂ ආශීර්වාද පූජාවක් පැවැත්වුණා.  මෙහිදී  භික්ෂුන් වහන්සේ සියක් නමකගේ  සහභාගීත්වයෙන් මන්ත්‍රීවරයාට සෙත්පතා විශේෂ පිරිත් සජ්ජායනයක් පැවැත්වුණේ කොලොන්නාව පුරාණ රජමහා විහාරයේ විහාරාධිපති පූජ්ය කොලොන්නාවේ ධම්මික හිමියන්ගේ අනුශාසකත්වයෙන්. මෙම අවස්ථාවට විශාල පිරිසක් එක්ව සිටියා. මීට සමගාමීව දෘෂ්යායබාධවලින් පෙළෙන අඩු ආදායම්ලාභීන් සදහා පාර්ලිමේන්තු මන්ත්‍රී ආර්. දුමින්ද සිල්වා මහතා අතින් ඇස් කණ්ණාඩි සහ කාච පිරිනැමීම ද සිදු කෙරුණා."
    },
    {
        "content": "නුවරඑළිය - හෝටන් තැන්න පුරා විදේශීය ආක්‍රමණික ශාඛයක් ව්‍යාප්ත වෙමින් පවතින බව නුවරඑළිය දිස්ත්‍රික් ලේකම් ඞී.පී.ජී. කුමාරසිරි පවසනවා. ඔහු කියා සිටියේ මෙම ශාඛය කටු සහිත විෂ ශාඛයක් බවයි. මෙමඟින් හෝටන්තැන්නේ සුන්දරත්වයට හානි පැමිණ වී ඇති බවටද දිස්ත්‍රික් ලේකම්වරයා කියා සිටියා. ඔහු ඉල්ලීමක් කළේ මෙම ආක්‍රමණික ශාඛය හෝටන් තැන්නෙන් ඉවත්කිරීම සඳහා පරිසර සංවිධාන ඇතුලූ පරිසර හිතකාමීන්ට දායකවන ලෙසයි."
    },
    {
        "content": "ළමයින් සම්බන්ධයෙන් දැනට පවතින ඇතැම් නීති වෙනස් කිරීමට කටයුතු කරන බව අධිකරණ අමාත්‍ය රවුෆ් හකීම් පවසනවා. අමාත්‍යවරයා පෙන්වා දෙන්නේ ඒ සඳහා දැනටමත් අධිකරණ අමාත්‍යාංශය නව නීති සම්පාදනය කිරීමට කටයුතු කරන බවයි. එක්සත් ජාතීන්ගේ ළමා අරමුදලේ ශ්‍රී ලංකා නිත්‍ය නියෝජිත ඌනා මැක්ලේ සමග පැවති සාකච්ඡාවකින් අනතුරුවයි අමාත්‍යවරයා මේ බව සඳහන් කළේ. විශේෂයෙන් ළමයින් සහ යෞවන වයසේ පසුවන්නන් පිළිබඳ ආඥා පනත් ද එළඹෙන වසර මුලදී වෙනස් කිරීමට කටයුතු කරන බවයි අධිකරණ අමාත්‍ය රවුෆ් හකීම් පෙන්වා දෙන්නේ. කුඩා ළමයින් විසින් වැරදි සිදුකරන අවස්ථාවලදී ඔවුන් අධිකරණයට ඉදිරිපත් කිරීම මගින් යම් මානසික පීඩා තත්ත්වයන්ටද මුහුණ පා තිබෙනවා. එබැවින් විශේෂයෙන්ම ළමයින් අධිකරණයට ඉදිරිපත් කිරීමකින් තොරව ක්‍රියාත්මක කරන නව නීති මාලාවක්ද සකස් කරන බවයි අමාත්‍යවරයා සඳහන් කළේ.   මීට අමතරව ළමයින් සම්බන්ධයෙන් ක්‍රියා කිරීමේදී පොලිස් නිලධාරීන් කටයුතු කරන ආකාරය සම්බන්ධයෙන් විශේෂ දැනුවත් කිරීමක් ද ඉදිරියේදී සිදුකිරීමට නියමිත බවයි අධිකරණ කටයුතු අමාත්‍ය රවුෆ් හකීම් සඳහන් කළේ."
    },
    {
        "content": "ඉන්දියාව සහ ශ්‍රී ලංකාව කේන්ද්‍ර කරගනිමින් සිදුවන රත්‍රං ජාවාරමේ මහ මොළකරුවන් සොයා විශේෂ විමර්ශනයක් ආරම්භ කිරීමට ශ්‍රී ලංකා රේගුව තීරණය කර තිබෙනවා. රේගු දෙපාර්තමේන්තුවේ මාධ්‍ය ප්‍රකාශක සහ රේගු නිවාරණ අංශයේ අධ්‍යක්ෂ ලෙස්ලි ගාමිණී හිරු ප්‍රවෘත්ති අංශයට සඳහන් කළේ පසුගිය සති කිහිපය තුළ දිගින් දිගටම ශ්‍රී ලංකාවේ සිට ඉන්දියාවට රන් ගෙන යාමේ සිද්ධීන් රැසක් වාර්තා වූ බවයි. මෙය පදනම් කරගනිමින් විශේෂ පරීක්ෂණ ආරම්භ කර ඇති බවයි ඔහු සඳහන් කළේ. ශ්‍රී ලංකාව සහ ඉන්දියාව කේන්ද්‍ර කර ගත් රන් ජාවාරමක තොරතුරු පසුගිය 25 වැනිදා අනාවරණ වූයේ ශ්‍රී ලාංකිකයන් 56 දෙනෙකු රුපියල් කෝටි 6 ක වටිනාකමින් යුත් රන් කිලෝ 23 ක් සමඟ ඉන්දියාවේදී අත්අඩංගුවට ගැනීමත් සමඟයි. පසුගිය මාස කිහිපය තුළ රත්‍රං ජාවාරම සම්බන්ධයෙන් සිද්ධීන් 70 කට ආසන්න ප්‍රමාණයක් වාර්තාවී තිබෙනවා. රේගු දෙපාර්තමේන්තුවේ මාධ්‍ය ප්‍රකාශක ලෙස්ලි ගාමිණී සඳහන් කළේ මෙම ජාවාරමේ මහ මොළකරුවන් ශ්‍රී ලංකාවේ සිටින බවයි. ඔවුන් කොළඹ ප්‍රදේශයේ සිට වෙනත් පුද්ගලයන් යොදවා ගනිමින් මෙම ජාවාරමේ නිරතවන බවද ඔහු වැඩිදුරටත් සඳහන් කළා. මේ අතර  ජාත්‍යන්තර රන් ජාවාරම්කරුවන් එම ජාවාරම සඳහා ප්‍රධාන මධ්‍යස්ථානය ලෙස ශ්‍රී ලංකාව යොදා ගන්නා බව ‘‘ද ඉකොනොමික් ටයිම්ස් නමැති ඉන්දියානු ව්‍යාපාරික පුවත්පත’’ ද මීට පෙර ප්‍රකාශ කළා.  ජාවාරම්කරුවන් ඩුබායි සිට රත්රන් මෙරටට ගෙනවිත් ඒවා ඉන්දියාව, තායිලන්තය සහ සිංගප්පූරුව වෙත රැගෙන යන බවයි එහි දැක්වුණේ ."
    },
    {
        "content": "දෙහි ඕවිට ප්‍රාදේශීය සභාවේ හිටපු උප සභාපති ප්‍රියන්ත උදයකුමාර නොහොත් දෙදෑගම ප්‍රියන්ත ඇතුළු සිව් දෙනෙකුට වසර 15 බැගින් සිර දඩුවම් නියම කිරීමට කෑගල්ල මහාධිකරණ විනිසුරු මේනකා විජේසුන්දර අද (03) නියෝග කළා. ඊට අමතරව මොවුන්ට රුපියල් දස දහස බැගින් වූ දඩයක් නියම කළ මහාධිකරණ විනිසුරුවරිය එය නොගෙවන්නේ නම් තවත් වසර 3 බැගින් සිර දඬුවම් නියම කරනු ලැබුවා. 2004 වසරේ අවිස්සාවේල්ල - නාපාවල ප්‍රදේශයේ දී වැලි ලොරියක් කොල්ල කෑම මොවුන්ට විරුද්ධව එල්ල වී ඇති චෝදනාවයි.   මේ අතර, කැළණිය ප්‍රදේශීය සභාවේ කටයුතු විමර්ශනය සඳහා පත් කළ ඒකපුද්ගල කමිටුවේ කටයුතු වළක්වාලමින් නිකුත් කර ඇති වාරණ නියෝගය අද (03) යළිත් දීර්ඝ කරනු ලැබුවා. කොළඹ මහාධිකරණ විනිසුරු ප්‍රීති පද්මන් සූරසේන ප්‍රකාශ කළේ මෙම වාරණය නියෝගය ලබන වසරේ මාර්තු මස 19 වන දා දක්වා දීර්ඝ කරන බවයි. කැළණිය ප්‍රාදේශීය සභාවේ කටයුතු විමර්ශනය සඳහා ඒකපුද්ගල කමිටුවක් පත් කරනු ලැබුවේ බස්නාහිර පළාත් මහඇමති ප්‍රසන්න රණතුංගයි."
    },
    {
        "content": "මෙරටට ගෙන්වන කිරිපිටිවල ඞී.සී.ඞී. පරීක්ෂණ ප්‍රමාදවීම නිසා රට තුළ කිරිපිටි හිඟයක් මතුවනු ඇති බවට පළවන වාර්තා අසත්‍ය බව කාර්මික තාක්ෂණ ආයතනය පවසනවා. නිවේදනයක් නිකුත් කරමින් එම ආයතනය සඳහන් කළේ මෙරටට ගෙන්වන කිරිපිටිවල ඞීසීඞී පරීක්ෂණ කිසිදු ප්‍රමාදයකින් තොරව සිදුකරන බවයි. මෙරටට ගෙන්වන සියලූම කිරිපිටි ඞී.සී.ඞී. පරීක්ෂාවට ලක් කළ යුතු බවට සෞඛ්‍ය අමාත්‍යාංශය පසුගිය ජූලි මාසයේදී කාර්මික තාක්ෂණ ආයතනය වෙත දැනුම්දුන්නා. ඒ අනුව මෙරටට ගෙන්වන සෑම කිරිපිටි බහලූමකම නියැදි වරාය රේගුවේදීම සෞඛ්‍ය අමාත්‍යාංශ නිලධාරීන් ලබාගන්නා අතර ඒවා කාර්මික තාක්ෂණ ආයතනය විසින් පරීක්ෂාවට ලක් කරනවා. කෙසේ වෙතත් ඇතැම් මාධ්‍ය පසුගියදා වාර්තා කර තිබුණේ ඞී.සී.ඞී. පරීක්ෂාව ප්‍රමාදවීම හේතුවෙන් කිරිපිටි තොග රේගුවෙන් නිදහස් කරගැනීමට නොහැකිවීම තුළින් රට තුළ කිරිපිටි හිඟයක් ඇතිවිය හැකි බවයි. කිරිපිටි සාම්පල අඛණ්ඩව පරීක්ෂා කිරීම සඳහා වෙනම ඒකකයක් ස්ථාපිත කර ඇති අතර එය පැය 24 පුරා ක්‍රියාත්මක බවද කාර්මික තාක්ෂණ ආයතනය සඳහන් කළා. එබැවින් පරීක්ෂණ කටයුතුවල ප්‍රමාදයක් පදනම් කරගනිමින් කිරිපිටි හිඟයක් ඇති නොවන බව කාර්මික තාක්ෂණ ආයතනයේ නියෝජ්‍ය අධ්‍යක්‍ෂ ආනන්ද පන්නිල හිරු ප්‍රවෘත්ති අංශයට කියා සිටියා. මේ අතර වැලිසර ප්‍රදේශයේ ගබඩාවක සඟවා තිබූ කිරිපිටි කිලෝ ග්‍රෑම් 12 500 ක ප්‍රමාණයක් සොයාගැනීමට පාරිභෝගික සේවා අධිකාරියේ විශේෂ වැටලීම් ඒකකය ඊයේ සමත්වුණා. එහි උසස් නිලධාරියෙකු සඳහන් කළේ ප්‍රධාන පෙලේ කිරිපිටි සමාගමකට අයත් ගබඩාවක් තුළ තිබී මෙම කිරිපිටි තොගය සොයා ගත් බවයි. කිරිපිටි සමාගම් 5 ක් මේ වනවිට මිල ඉහළ දමන්නැයි පාරිභෝගික සේවා අධිකාරියෙන් ඉල්ලීමක් කර තිබෙනවා. මේ හේතුවෙන්  වෙළඳපොළේ කිරිපිටිවල හිඟයක්ද මේ දිනවල පවතින අතර පාරිභෝගික සේවා අධිකාරියේ අධ්‍යක්‍ෂ ජනරාල් ජේ.එම්.ඒ. ඩග්ලස් පසුගියදා හිරු ප්‍රවෘත්ති අංශයට කියා සිටියේ කිරිපිටි සඟවා තබන වෙළඳුන් සොයා දිවයින පුරා වැටලීම් සිදුකරන බවයි."
    },
    {
        "content": "රියදුරෙකු නොමැතිව දුම්රිය එන්ජිමක් කිලෝමීටර 15 ක් ධාවනයේ. ඉබේ දුම්රිය ගියාට රියදුරු සහ සහයකගේ වැඩ තහනම්. රියදුරෙකු නොමැතිව ධාවනය වූ දුම්රිය එන්ජිමක් නවතා ගනී."
    },
    {
        "content": "Thursday, 05 December 2013 - 13:01"
    },
    {
        "content": "ඉරානයට පනවා ඇති සම්බාධක හේතුවෙන් තෙල් ආනයනයේදී ශ්‍රී ලංකාවට සිදුවන පාඩුව ඇමරිකාව ගෙවිය යුතු බව අමාත්‍ය වාසුදේව නානායක්කාර අද පාර්ලිමේන්තුවේදී ප්‍රකාශ කළා. අයවැය කාරක සභා විවාදයට එක්වෙමින් එක්සත් ජාතික පක්ෂ පාර්ලිමේන්තු මන්ත්‍රී අකිල විරාජ් කාරියවසම් කියා සිටියේ ආණ්ඩුව මහා පරිමාණ සංවර්ධන ව්‍යාපෘති ක්‍රියාත්මක කරනවාට වඩා ජනතාව සම්බන්ධයෙන් සොයා බැලිය යුතු බවයි. අයවැය කාරක සභා අවස්ථා විවාදයේ 4 වන දිනය අදයි. අද දිනයේදී මහාමාර්ග, වරාය, නාවික සහ සිවිල් ගුවන් සේවා, විදුලිබල හා බලශක්ති, ඛනිජතෙල් කර්මාන්ත යන අමාත්‍යාංශවල වැය ශීර්ෂ අද විවාදයට ගැනෙනවා. මේ අතර වාචික පිළිතුරු අපේක්ෂාවෙන් එක්සත් ජාතික පක්ෂ පාර්ලිමේන්තු මන්ත්‍රී සජිත් ප්‍රේමදාස පැනයක්  යොමුකරමින් කියා සිටියේ කාන්තාවන්ට පමණක් වෙන්වූ බස් රථ සේවය ක්‍රියාත්මක කරන්නේ කවදා සිටද යන්නයි. ඊට පිළිතුරු ලබාදුන් ප්‍රවාහන අමාත්‍ය කුමාර වෙල්ගම කියා සිටියේ කාන්තාවන් සඳහා පමණක් වෙන්වූ බස් රථවල යාමට කාන්තාවන් අකමැති බවයි. මෙම සංවාදයට එක්වූ කථානායක චමල් රාජපක්ෂ අදහස් දක්වමින් කියා සිටියේ අමාත්‍යවරයා හේතුවෙන් කාන්තාවන් මෙලෙස කාන්තාවන්ට පමණක් වෙන්වූ බස්රථවල කාන්තාවන් යාමට අකමැති බවයි."
    },
    {
        "content": "අයවැය කාරක සභා විවාදයේ අටවන දිනය අදයි.  අද  (10) සාම්ප්‍රදායික කර්මාන්ත සහ කුඩා ව්‍යවසාය සංවර්ධන, කර්මාන්ත හා වාණිජ කටයුතු, කෘෂිකර්ම සහ වාරිමාර්ග හා ජල සම්පත් කළමණාකරන යන අමාත්‍යාංශවල වැය ශීර්ෂ අද (10) විවාදයට ගැනෙනවා. විවාදයට එක්වූ ජනතා විමුක්ති පෙරමුණේ පාර්ලිමේන්තු මන්ත්‍රී සුනිල් හඳුන්නෙත්ති, තඹ සහ පිත්තල රට යවන අලූත් ක්‍රමයක් ගැන හෙළිදරව්වක් කළා. ඒ සම්බන්ධයෙන් සහ පාර්ලිමේන්තුවේ අද දිනයේ තොරතුරු ඇතුළත් අයවැය 2014 විශේෂාංගය.  [MP3]s73156[/MP3]"
    },
    {
        "content": "එක්සත් ජනතා නිදහස් සන්ධානය බලය හොබවන තවත් ප්‍රාදේශීය සභා දෙකක අය වැය අද (10) පරාජයට පත්වුණා. අලව්ව ප්‍රාදේශීය සභාවේ අය වැය දෙවන වරටත් එලෙස පරාජය වූ අතර ගාල්ල - බෝපේ - පෝද්දල ප්‍රාදේශීය සභාවේ අය වැය පරාජයට පත්වුණේ පළමුවරටයි. අලව්ව ප්‍රාදේශීය සභාවේ 2014 වසර සඳහා ඉදිරිපත් කළ අය වැය පරාජයට පත්වුණේ  වැඩි ඡන්ද 3කින්. අය වැයට පක්ෂව ඡන්ද 4ක් ලැබුණු අතර විපක්ෂව ලැබුණු ඡන්ද සංඛ්‍යාව 7ක්. ඊට අදාළව පැවැති රහස් ඡන්ද විමසීමේදී එක් ඡන්දයක් ප්‍රතික්ෂේප වී තිබෙනවා. එක්සත් ජනතා නිදහස් සන්ධානය බලය හොබවන අලව්ව ප්‍රාදේශීය සභාවේ සන්ධාන මන්ත්‍රීවරුන් 9 දෙනෙකු සහ එක්සත් ජාතික පක්ෂ මන්ත්‍රීවරුන් 4 දෙනෙකු සිටිනවා. සභාපතිවරයා හැර අනෙකුත් සන්ධාන මන්ත්‍රීවරුන් අය වැයට විපක්ෂව ඡන්දය ලබා දී ඇති අතර එක්සත් ජාතික පක්ෂ මන්ත්‍රීවරුන් 3 දෙනෙකු සභාපතිවරයා සමග එක්ව ඊට පක්ෂව ඡන්දය භාවිත කිරීම විශේෂත්වයක්. එක් එක්සත් ජාතික පක්ෂ මන්ත්‍රීවරයෙකු අද (10) සභාවට පැමිණ නැහැ. මීට පෙර නොවැම්බර් 28 දා පැවැති අලව්ව ප්‍රාදේශීය සභාවේ පළමු අය වැය ඡුන්ද විමසීම ද වැඩි ඡන්ද දෙකකින් පරාජයට පත්වුණා.   මේ අතර, ගාල්ල - බෝපේ - පෝද්දල ප්‍රාදේශීය සභාවේ ලබන වසර සඳහා අයවැය එක්  ඡුන්දයකින් පරාජයට පත්ව තිබෙනවා. අයවැයට පක්ෂව ඡන්ද 5 ක් සහ විපක්ෂව ඡන්ද 6 ක් ලැබුණා. එක්සත් ජනතා නිදහස් සන්ධානයට බලය හිමි බෝපේ -පෝද්දල ප්‍රාදේශීය සභාවේ මන්ත්‍රී සංයුතිය 11 ක්. එය ආණ්ඩු පක්ෂයේ මන්ත්‍රීවරුන් 7 දෙනෙකුගෙන් සහ එක්සත් ජාතික පක්ෂ මන්ත්‍රීවරු 3 දෙනෙක් සහ ජනතා විමුක්ති පෙරමුණේ එක් මන්ත්‍රීවරයෙකුගෙන් සැදුම් ලබනවා. එහිදී මෙවර අයවැය ඡන්ද විමසීම සිදුකරනු ලැබුවේ රහස් ඡුන්දයක් ලෙසයි. කෙසේ වෙතත්, ලබන වසර සඳහා ඉදිරිපත් කෙරුණු රත්තොට ප්‍රාදේශීය සභාවේ අය වැය සහ මීගමුව නගර සභාවේ අය වැය අද (10) ඒකමතිකව සම්මත වීම විශේෂත්වයක්. මේ අතර ඇල්පිටිය ප්‍රාදේශීය සභාවේ අය වැය ද අද (10)වැඩි ඡන්ද 7කින් සම්මත වුණා.   පසුගිය දින කිහිපය පුරා පළාත් පාලන ආයතන කිහිපයක අය වැය පරාජයට පත්වීම සුලභ සිද්ධියක් වුණා. අද (10) වන විට එක්සත් ජනතා නිදහස් සන්ධානයට බලය හිමි පෑලියගොඩ, මීරිගම, රාජාංගනය, අලව්ව සහ ඇඹිලිපිටිය යන පළාත් පාලන ආයතනවල සභාපතිවරුන්ගේ ධුර ද මේ වන විට අහිමි වී ඇත්තේ අයවැය යෝජනා දෙවරක් පරාජයවීම හේතුවෙන්. මීට අමතරව නිදහස් සන්ධානයට බලය හිමි මැදවච්චිය, ඉඹුල්පේ, වත්තල, කැස්බෑව, මාතර, බෝපේ - පෝද්දල යන පළාත් පාලන ආයතනවල අය වැය එක් වරක් පරාජය පත්වී තිබෙනවා. එසේම එක්සත් ජාතික පක්ෂයට බලය හිමි සීතාවකපුර නගර සභාවේ අය වැය සභාවට පළමු ඉදිරිපත් කෙරුණු අවස්ථාවේදී පසුගිය දා එය පරාජයට පත්වුණා."
    },
    {
        "content": "රටේ රාජ්‍ය අංශයේ දුෂණය ඉහළ ගොස් ඇතැයි විපක්ෂ නායක රනිල් වික්‍රමසිංහ පවසනවා. ඔහු මෙම අදහස් පළ කළේ පිටකෝට්ටේ ජාතික සේවක සංගම් මූලස්ථානයේ අද (10) පැවැති රැස්වීමක් අමතමින්. ශ්‍රී ලංකාව ඇතුළු රටවල් කිහිපයක රාජ්‍ය අංශයේ   දුෂණ ඉහළ මට්ටමක පවතින බවට චීන ෂිංහුවා පුවත් සේවය වාර්තා කර ඇති බව ද ඔහු කියා සිටියා. ශ්‍රී ලංකාවේ සංවර්ධනය වෙනුවෙන් ආධාර ලබාදෙන චීනයෙන්ම මෙවැනි තොරතුරු වාර්තා වීම පිළිබඳව ඔහු මෙහිදී කරුනු හෙළි කළා."
    },
    {
        "content": "සාම්ප්‍රදායික කර්මාන්ත සහ කුඩා ව්‍යවසාය සංවර්ධන, කර්මාන්ත හා වාණිජ කටයුතු, කෘෂිකර්ම, වාරිමාර්ග හා ජල සම්පත් කළමණාකරන යන අමාත්‍යාංශවල වැය ශීර්ෂ ඊයේ (10) පාර්ලිමේන්තුවේදී සංශෝධන සහිතව සම්මත වුණා. අය වැය කාරක සභා අවස්ථා විවාදයේ 9 වන දිනය වන අද (11) යෞවන කටයුතු සහ ජනමාධ්‍ය හා ප්‍රවෘත්ති යන අමාත්‍යාංශවල වැය ශීර්ෂ විවාදයට ගැනෙනවා. ගොවි විශ්‍රාම වැටුප ලබාදෙන වයස පිළිබඳව ඊයේ පාර්ලිමේන්තුවේදී පුළුල් සංවාදයක් ඇතිවුණා. පාර්ලිමේන්තුවේ ඊයේ දිනයේ තොරතුරු ඇතුළත් අයවැය 2014 විශේෂාංගය. [MP3]s73176[/MP3]"
    },
    {
        "content": "සාක්ෂි ආරක්ෂා කිරීමේ නීතිය පනතක් ලෙස ගෙන එන බව අධිකරණ අමාත්‍ය රවුෆ් හකීම් පවසනවා. ඊට අමාත්‍ය මණ්ඩල අනුමැතිය හිමිව ඇති අතර එය මාර්තු මාසයේදී පාර්ලිමේන්තුවට ඉදිරිපත් කෙරෙනු ඇති. අධිකරණ අමාත්‍ය රවුෆ් හකීම් සහ දිවයිනට පැමිණ සිටින ජපාන විශේෂ නියෝජිත යසුෂි අකාශි අතර හමුවක් ඊයේ (10) පැවැත්වුණා. එම හමුවෙන් අනතුරුව මාධ්‍ය වෙත අදහස් දක්වමින් අමාත්‍යවරයා මේ බව සඳහන් කළා. එහිදී වැඩිදුරටත් කරුණු දක්වමින් අමාත්‍යවරයා සදහන් කළේ මෙරට වත්මන් තත්ත්වය සම්බන්ධයෙන් ජපන් විශේෂ නියෝජිතයා දැනුවත් කළ බවයි."
    },
    {
        "content": "ලබන 21 වැනිදා පැවැත්වීමට නියමිත එක්සත් ජාතික පක්ෂ 55 වන වාර්ෂික සම්මේලනයේ සම්මත කෙරෙන යෝජනා 04 ක් ඊයේ (10) රැස්වු එම පක්ෂයේ කෘත්‍යාධිකාරී මණ්ඩලය අනුමත කර තිබෙනවා. විධායක ජනාධිපති ක්‍රමය අහෝසි කිරීම ඇතුළු නව ව්‍යවස්ථාවක් සම්පාදනය කිරීම. ජීවන බර වහා සැහැල්ල කරන ලෙස ආණ්ඩුවට බලපෑම් කිරීම සහ නායකත්ව මණ්ඩලයට අදාළ යෝජනා ඊට ඇතුළත්. ඒවා සම්මේලනයේදී සම්මත කර ගැනීමට බලාපොරොත්තු වන බවයි පක්ෂ මහලේකම් තිස්ස අත්තනායක හිරු ප්‍රවෘත්ති අංශයට සඳහන් කළේ."
    },
    {
        "content": "ජනපති කෙන්යාවේදී ශ්‍රී ලාංකිකයන් හමුවේ."
    },
    {
        "content": "දර ප්‍රවාහනය කරන මුවාවෙන් ආනමඩුව - ආඬිගම සිට කොළඹ දක්වා ලොරියකින් ප්‍රවාහනය කරමින් තිබූ කොහොඹ දැව තොගයක් සමඟ පුද්ගලයින් සිව් දෙනෙකු පොලිසිය අත්අඩංගුවට ගෙන තිබෙනවා. ඊයේ මෙම පිරිස අත්අඩංගුවට ගෙන ඇත්තේ පල්ලම - නාගවිල - ආදාහේන මාර්ගයේදීයි. ජවාරම්කරුවන් කාලයක සිට දර ප්‍රවාහනය කර ඇති බවට මූලික පරීක්ෂණවලදී අනාවරණ වී තිබෙනවා. අත්අඩංගුවට ගත් සැකකරුවන් නාගවිල සහ ගල්කුලිය ප්‍රදේශයේ පදිංචිකරුවන්."
    },
    {
        "content": "රුපියල් හයකෝටි හතලිස් ලක්ෂයක වටිනාකමින් යුත් රන් සහ මැණික් තොගයක් නීතිවිරෝධී අයුරින් අපනයනය කිරීමට උත්සාහ කළ පුද්ගලයෙකු ගුවන්තොටුපල රේගුව විසින් අත්අඩංගුවට ගෙන තිබෙනවා. ගාල්ල ප්‍රදේශයේ මැණික් අපනයනකරුවෙකු වන මෙම පුද්ගලයා මෙම මැණික් සහ රන් තහඩු පෙට්ටි දෙකක සඟවා රැගෙන යාමට උත්සාහ කළේ ඉන්දියාවේ චෙන්නායි නුවර දක්වායි. එක් පෙට්ටියක කැරට් 63,276 ක බරකින් යුත් මැණික් තිබූ අතර, එහි වටිනාකම රුපියල් හාරකෝටි හැත්තෑ ලක්ෂයක්. අනෙක් පෙට්ටියේ ගෝමේද වර්ගයේ මැණික් සහ රන් කැබලි 8 ක් තිබූ අතර එහි වටිනාකම රුපියල් එක්කෝටි හැත්තෑ ලක්ෂයක්.  Update : Wednesday, 11 December 2013 - 1:01 PM --------------------------------- රුපියල් කෝටි 7 කට ආසන්න මැණික් සහ රන් අත්අඩංගුවට. රුපියල් හයකෝටි හතලිස් ලක්ෂයක වටිනාකමින් යුත් රන් සහ මැණික් තොගයක් නීතිවිරෝධී අයුරින් අපනයනය කිරීමට උත්සාහ කළ පුද්ගලයෙකු ගුවන්තොටුපල රේගුව විසින් අත්අඩංගුවට ගෙන තිබෙනවා. ගාල්ල ප්‍රදේශයේ මැණික් අපනයනකරුවෙකු වන මෙම පුද්ගලයා මෙම මැණික් සහ රන් තහඩු පෙට්ටි දෙකක සඟවා රැගෙන යාමට උත්සාහ කළේ ඉන්දියාවේ චෙන්නායි නුවර දක්වායි. එක් පෙට්ටියක කැරට් 63,276 ක බරකින් යුත් මැණික් තිබූ අතර, එහි වටිනාකම රුපියල් හාරකෝටි හැත්තෑ ලක්ෂයක්. අනෙක් පෙට්ටියේ ගෝමේද වර්ගයේ මැණික් සහ රන් කැබලි 8 ක් තිබූ අතර එහි වටිනාකම රුපියල් එක්කෝටි හැත්තෑ ලක්ෂයක්."
    },
    {
        "content": "මෙරට ව්‍යවස්ථාව සංශෝධනය කරන්නේ නම් පාර්ලිමේන්තුවේ තුනෙන් දෙකක බහුතරයකින් පමණක් නොව ජනමත විචාරණයක් ද පැවැත්විය යුතු බව කතෝලික රදගුරු සම්මේලනය ප්‍රකාශ කළා. මෙරට සදාචාර යහපැවැත්ම ගොඩනැංවීමට කරුණු 42 කින් සමන්විත යෝජනා මාලාවක් කතෝලික රදගුරු සම්මේලනය විසින් අද (11) කොළඹදී එළිදක්වනු ලැබුවා. එම යෝජනා මාලාවට මෙරට ව්‍යවස්ථාව, අධිකරණයේ ස්වාධීනත්වය, ස්වාධීන කොමිෂන් සභා, මානව අයිතිවාසිකම් තහවුරු කිරීමට අදාළ යෝජනා ද ඇතුළත්. මෙහිදී අදහස් දැක්වූ ශ්‍රී ලංකා කතෝලික රදගුරු සමුළුවේ සභාපති අති උතුම් මැල්කම් කාදිනල් රංජිත් හිමිපාණන් කියා සිටියේ මෙරට අධිකරණයේ ස්වාධීනත්වය ආරක්ෂා කිරීමට කටයුතු කළ යුතු බවයි.   Update : Wednesday, 11 December 2013 - 7:14 ------------------------------------------------------------ රටට ඇඟිලි ගැසීමට විදේශයන්ට ඉඩ තබන්න එපා. - අගරදගුරු. Wednesday, 11 December 2013 - 13:09 විදෙස් රටවලට මෙරටට ඇඟිලි ගැසීමට ඉඩ ලබා නොදෙන ලෙස අගරදගුරු අති උතුම් මැල්කම් කාදිනල් රංජිත් හිමිපාණන් රජයෙන් ඉල්ලීමක් කරනවා. කොළඹ ශ්‍රී ලංකා රාජගුරු මණ්ඩලය නිකුත් කරන ප්‍රකාශයක් එළිදැක්වීමේ අවස්ථාවට එක්වෙමින් උන්වහන්සේ මේ බව ප්‍රකාශ කළා. එහිදී අගරදගුරු හිමිපාණන් වැඩිදුරටත් කියා සිටියේ උගත් පාඩම් හා ප්‍රතිසන්ධාන කොමිසමේ වාර්තාවේ කරුණු හැකි ඉක්මනින් රජය විසින් ක්‍රියාවට නැංවිය යුතු බවයි."
    },
    {
        "content": "එක්සත් ජාතික පක්ෂ පාර්ලිමේන්තු මන්ත්‍රී විජේදාස රාජපක්ෂ ගෙන එනු ලැබූ පෞද්ගලික මන්ත්‍රී යෝජනා පනත් කෙටුම්පතකට අද පාර්ලිමේන්තුවේදී ආණ්ඩු පක්ෂයෙන් දැඩි විරෝධයක් එල්ල වුණා. ධුරයෙන් ඉවත් කිරීම පිණිස යෝජනා සම්මතයන් ඉදිරිපත් වූ උපරිමාධිකරණ විනිසුරුවරුන් සඳහා සාධාරණ, ස්වාධීන සහ අපක්ෂපාතී නඩු විභාගයක් සහතික කිරීම මෙම පෞද්ගලික මන්ත්‍රී යෝජනා පනත් කෙටුම්පතේ ඇතුළත්. මෙහිදී ආණ්ඩු පක්ෂයේ ප්‍රධාන සංවිධායක අමාත්‍ය දිනේෂ් ගුණවර්ධන ප්‍රශ්න කර සිටියේ කුමන ස්ථාවර නියෝගයකට අනුව මෙවැනි පනත් කෙටුම්පතක් ඉදිරිපත් කරන්නේ ද යන්නයි. අමාත්‍ය දිනේෂ් ගුණවර්ධන මෙම පනත් කෙටුම්පතට විරෝධය පළ කරන්නේ කුමන ස්ථාවර නියෝගයක් යටතේ ද යන්න පිළිබඳව ඉන් අනතුරුව නැගී සිටි විපක්ෂ නායක රනිල් වික්‍රමසිංහ ප්‍රශ්න කර සිටියා. මෙම පනත් කෙටුම්පත සඳහා ඡන්ද විමසීමක් පවත්වන ලෙසයි විපක්ෂ නායකවරයා මෙහිදී කතානායකවරයාගෙන් ඉල්ලා සිටියේ. කෙසේ වෙතත්, කතානායකවරයා ප්‍රකාශ කළේ මෙම පනත් කෙටුම්පත පිළිබඳව විමර්ශනය සඳහා කමිටුවක් පත් කර ඇති අතර ඒ පිළිබඳ විමර්ශනය කිරීමෙන් පසුව මෙය විවාදයට ගන්නේ ද නැද්ද යන්න පිළිබඳව තීරණය දැනුම් දෙන බවයි."
    },
    {
        "content": "එක්සත් ජනතා නිදහස් සන්ධානයට බලය පවතින පළාත් පාලන ආයතනවල අයවැය පරාජය කිරීම සඳහා ඡන්දය ලබාදුන් සන්ධාන මන්ත්‍රීවරුන් අද (11) විශේෂ රැස්වීමක් සඳහා පාර්ලිමේන්තු සංකීර්ණය වෙත කැඳවා තිබෙනවා. එක්සත් ජනතා නිදහස් සන්ධාන මහලේකම් අමාත්‍ය සුසිල් ප්‍රේමජයන්ත විසිනුයි මෙම කැඳවීම සිදුකර ඇත්තේ. මේ අතර, ඊයේ දිනයේදී පළාත් පාලන ආයතන අයවැය පරාජය කිරීමට ඡන්දය ප්‍රකාශ කළ ශ්‍රී ලංකා නිදහස් පක්ෂ පළාත් පාලන ආයතන මන්ත්‍රීවරු එම පක්ෂ මූලස්ථානය වෙත කැඳවා තිබුණා. ඒ පක්ෂ මහලේකම් මෛත්‍රීපාල සිරිසේන විසින්. එහිදී පළාත් පාලන ආයතනවල පරිපාලන කටයුතු සාර්ථක කර ගැනීම සඳහා කටයුතු කළ යුතු ආකාරය ඇතුළු උපදෙස් රැසක් ශ්‍රී ලංකා නිදහස් පක්ෂය විසින් අදාළ මන්ත්‍රීවරුන්ට ලබාදුන් බවයි ශ්‍රී ලංකා නිදහස් පක්ෂයේ ජ්‍යෙෂ්ඨ ප්‍රකාශකයෙකු සඳහන් කළේ. මේ අතර, සන්ධානයේ බලය පවතින පළාත් පාලන ආයතනවල අයවැය පරාජය කිරීමට සහය ලබා නොදුන් එක්සත් ජාතික පක්ෂ මන්ත්‍රීවරුන්ට එරෙහිව ක්‍රියාමාර්ග ගැනීමට එම පක්ෂයේ නායකත්ව මණ්ඩලය තීරණය කර තිබෙනවා. මේ වනවිටත් අදාළ පළාත් පාලන ආයතනවල මන්ත්‍රීවරුන් පිළිබඳ තොරතුරු ලබාගෙන ඇති බවයි හිරු ප්‍රවෘත්ති අංශය සිදුකළ විමසීමකදී එක්සත් ජාතික පක්ෂ මහලේකම් පාර්ලිමේන්තු මන්ත්‍රී තිස්ස අත්තනායක ප්‍රකාශ කළේ.   එමෙන්ම එක්සත් ජාතික පක්ෂයට බලය පවතින පළාත් පාලන ආයතනවල අයවැය ජයග්‍රහණය කිරීම සඳහා සන්ධානයේ සහය ලබාගැනීම සිදුකළ සාකච්ඡාව පිළිබඳව ද එම පක්ෂය අවධානය යොමුකර තිබෙනවා. මේ පිළිබඳ කතාබහට ලක්වුණේ සීතාවක නගර සභාවේ සභාපතිවරයා සහ උප සභාපතිවරයා විසින් අයවැය සම්මත කර ගැනීම සඳහා එක්සත් ජනතා නිදහස් සන්ධානයේ සහය අපේක්ෂා කිරීමත් සමඟයි. අදාළ සභාපතිවරයාට සහ උප සභාපතිවරයාට තරයේ අවවාද කර ඇති බව ද පක්ෂ මහලේකම් තිස්ස අත්තනායක හිරු ප්‍රවෘත්ති අංශය සිදුකළ විමසීමකදී කියා සිටියා."
    },
    {
        "content": "කණිෂ්ඨ සෞඛ්‍ය කාර්ය මණ්ඩලවල වැටුප් විෂමතා ඉවත් කිරීම ඇතුළු ඉල්ලීම් 05ක් මුල් කරගනිමින් කොළඹ ජාතික රෝහල ඉදිරිපිට අද දහවල් විරෝධතාවක්  පැවැත්වුණා. මෙම විරෝධතාවයට එක්වූ වෘත්තීය සමිති ඒකාබද්ධ කමිටුවේ කැඳවුම්කරු ටී.එච්. සෝමරත්න සඳහන් කළේ මීට සමගාමීව ප්‍රධාන රෝහල් රැසක අද දහවල් කණිෂ්ඨ සෞඛ්‍ය කාර්ය මණ්ඩල විරෝධතාවයේ නිරතවූ බවයි."
    },
    {
        "content": "ආණ්ඩුවට සහය දීමට දෙමළ සන්ධානයට අවශ්‍ය නම් කළ යුත්තේ පාර්ලිමේන්තු තේරීම් කාරක සභාවට සහභාගිවීම බව රජය පවසනවා. වගවීම පිළිබඳව කරුණුවලදී රජයට සහය දීමට දෙමළ ජාතික සන්ධානය සූදානම් බව එම පක්ෂයේ පාර්ලිමේන්තු මන්ත්‍රී එම්.ඒ. සුමන්දිරන් ඊයේ පාර්ලිමේන්තුවේදී ප්‍රකාශ කළා. මේ සම්බන්ධයෙන් හිරු ප්‍රවෘත්ති අංශය සිදුකළ විමසීමකට පිළිතුරු ලබාදෙමිනුයි අමාත්‍ය නිමල් සිරිපාල ද සිල්වා ඉහත අදහස් පළ කළේ. ආණ්ඩුවට සහය පළ කරන බවට පාර්ලිමේන්තුවේදි පමණක් ප්‍රකාශ කිරීමෙන් පළක් නොවන බවද අමාත්‍යවරයා කියා සිටියා. පාර්ලිමේන්තුවේදී අදහස් දක්වමින් දෙමළ ජාතික සන්ධානයේ එම්.ඒ. සුමන්දිරන් මන්ත්‍රීවරයා ඊයේ ප්‍රකාශ කළේ වගවීම සහ සංහිඳියාව පිළිබඳ ක්‍රියාදාමයේදී ආණ්ඩුවට දෙමළ සන්ධානයේ සහය අවශ්‍ය බවයි. එසේ එකඟවීමට ජාත්‍යන්තර ප්‍රජාව විසින් ඉදිරිපත් කරන කරුණුවලට රජය අවංකව මැදිහත්විය යුතු බවයි මන්ත්‍රීවරයා එහිදී කියා සිටියේ."
    },
    {
        "content": "ඉන්දීය මුහුදු තීරයට ඇතුලූ වූ බවට චෝදනා කරමින් තවත් ශ්‍රී ලාංකිකයින් 16 දෙනෙකු එරට වෙරළාරක්ෂක බලකාය විසින් අත්අඩංගුවට ගෙන තිබෙනවා. ඒ අනුව පසුගිය දින 13 තුළ අත්අඩංගුවට ගනු ලැබූ ශ්‍රී ලාංකික ධීවරයන්ගේ සංඛ්‍යාව 98 දක්වා ඉහළ යන බව පී ටී අයි ඉන්දීය ප්‍රවෘත්ති සේවය සඳහන් කළා. චෙන්නායි වෙරළට ඔබ්බෙන් මුහුදු තීරයේදී සහ ආන්ද්‍ර ප්‍රදේශ් ප්‍රාන්තයේ ක්‍රිෂ්ණ පට්නම් වෙරළට ඔබ්බෙන් වූ මුහුදේදී පසුගිය දෙසැම්බර් 5 වැනිදා ශ්‍රී ලාංකික ධීවරයන් 16 දෙනා අත්අඩංගුවට ගෙන තිබෙනවා. මෙම ධිවරයන් සමග ඔවුන්ගේ බෝට්ටු 3 ක්, චෙන්නායි වෙත රැගෙන ගොස් තමිල්නාඩු පොලීසිය වෙත භාරදෙන බවයි ඉන්දීය ආරක්ෂක අංශ සඳහන් කළේ.  මේ අතර ඉන්දීය ආරක්ෂක අංශ විසින් අත්අඩංගුවට ගත් ශ්‍රී ලාංකික ධීවරයන් 59 දෙනෙකු දෙසැම්බර් 20 වන දා දක්වා යළි රක්ෂිත බන්ධනාගාර ගත කර තිබෙනවා.  ඒ, රාමනාදපුරම් මහේස්ත්‍රාත් අධිකරණයට ඊයේ ඉදිරිපත් කිරීමෙන් අනතුරුවයි. සැප්තැම්බර් 18 වන දා අත්අඩංගුවට ගත් මීගමුවෙන් මුහුදු ගිය ධීවරයන් 5 දෙනෙකු ඔක්තෝම්බර් 9 වන දා සහ 30 වන දා අත්අඩංගුවට ගත් පුත්තලමෙන් මුහුදු ගිය ධීවරයන් 50 දෙනෙකු සහ නොවැම්බර් 6 වන දා කලූතරින් මුහුදු ගිය ධීවරයන් 4 දෙනෙකු මෙම පිරිස අතර සිටින බව ඉන්දීය මාධ්‍ය වාර්තා කළා.  ඉන්දීය වෙරළාරක්ෂකයන් විසින් පසුගිය කාලය තුළ ශ්‍රී ලාංකික ධීවරයන් අත්අඩංගුවට ගැනීමේ සිද්ධීන් වැඩිවශයෙන් වාර්තාවුණා. මෙම ධීවරයන් ඉන්දීය බන්ධනාගාරවල ඉතා දුෂ්කර තත්ත්වයන්ට මුහුණ දෙන බවයි ධීවර සහ මුහුදු ප්‍රවාහන සංවිධාන පවසන්නේ. අප කළ විමසුමකදී ධීවර නියෝජ්‍ය අමාත්‍ය සරත් කුමාර ගුණරත්න ප්‍රකාශ කළේ ඔවුන් කඩිනමින් මුදාගැනීම සඳහා රාජ්‍ය තාන්ත්‍රික පියවර ක්‍රියාත්මක වන බවයි."
    },
    {
        "content": "දකුණු අප්‍රිකාවේ ප්‍රථම කළු ජාතික ජනාධිපති නෙල්සන් මැන්ඩෙලාගේ ආදාහන උත්සවය සඳහා ජනාධිපති මහින්ද රාජපක්ෂ මහතාද සහභාගිවීමට නියමිතයි. ජනාධිපතිවරයා විදේශ කටයුතු අමාත්‍ය මහාචාර්ය ජී.එල්. පීරිස් සමග ඒ සඳහා සහභාගි වනු ඇති. ජනාධිපති මහින්ද රාජපක්ෂ මහතා දෙසැම්බර් 10 වැනිදා සිට 14 වැනිදා දක්වා කෙන්යාවේද චාරිකාවක නිරතවනවා. එය කලින් සැළසුම් කළ සංචාරයක්. දකුණු අප්‍රිකානු ජනාධිපති නෙල්සන් මැන්ඩෙලාගේ දේහය පිළිබඳ අවසන් කටයුතු සිදු කෙරෙන්නේ දෙසැම්බර් 15 වැනි ඉරිදායි. ඊට පෙර දෙසැම්බර් 10 වැනිදා, නෙල්සන් මැන්ඩෙලාගේ අවමංගල උත්සවයේ රාජ්‍ය ගෞරව දැක්වීමේ අවස්ථාවටයි ජනාධිපති මහින්ද රාජපක්ෂ මහතා සහභාගිවනු ඇත්තේ."
    },
    {
        "content": "Sunday, 08 December 2013 - 19:16"
    },
    {
        "content": "එක්සත් ජාතික පක්ෂ නායක රනිල් වික්‍රමසිංහ සහ සජිත් ප්‍රේමදාස මන්ත්‍රීවරයා අතර සමගියක් ඇති නොවන්නේ නම්, තමන් දැඩි දේශපාලන තීන්දුවක් ගන්නා බව එක්සත් ජාතික පක්ෂ දකුණු පළාත් සභා මන්ත්‍රී ක්‍රිෂාන්ත පුෂ්පකුමාර නොහොත් රත්තරන් පවසනවා. ගාල්ල - බටදුවේ මන්ත්‍රීවරයාගේ නිවසේ අද (08) සවස පැවැති මාධ්‍ය හමුවකට එක්වෙමින් මන්ත්‍රීවරයා සදහන් කළේ තම ඉල්ලීම ඉටු නොවන්නේ නම් ඉදිරියේ දී එක්සත් ජාතික පක්ෂයෙන් තරග නොකරන බවයි."
    },
    {
        "content": "බන්ධනාගාරගතව සිටින්නන්ගේ දඬුවම් ලිහිල් කිරීමට ඉදිරියේ දී කටයුතු කරන බව පුනරුථාපන හා බන්ධනාගාර ප්‍රතිසංස්කරණ අමාත්‍ය චන්ද්‍රසිරි ගජධීර පවසනවා. මහනුවර - බෝගම්බර බන්ධනාගාරයේ පැවති උත්සවයකට එක්වෙමින් අමාත්‍යවරයා අද (08) මේ බව සඳහන් කළා. ඔහු එහිදී කියා සිටියේ මරණ දඩුවම නියම වී ඇති සිරකරුවන්ට ජීවිතාන්තය දක්වා සිර දඩුවමත්, අවුරුදු 20 සිර දඩුවම් විදින සිරකරුවන්ට එය අවුරුදු 10 දක්වා අවම කිරීමටත් පියවර ගන්නා බවයි. හැකිතරම් දුරට බන්ධනාගාරවලින් සිරකරුවන් සමාජයට සුදුසු පුරවැසියන් ලෙස මුදා හැරීමට කටයුතු කරන බවයි අමාත්‍යවරයා පෙන්වා දෙන්නේ."
    },
    {
        "content": "ලබන වසරේ පැවැත්වෙන ජිනිවා මානව හිමිකම් සමුළුවට පෙර ශ්‍රී ලංකා මානව හිමිකම් කොමිෂන් සභා පනතේ සංශෝධන පාර්ලිමේන්තුව විසින් සම්මත කළහොත් එය ශ්‍රී ලංකාවට වාසිදායක වනු ඇති බව මානව හිමිකම් කොමිෂන් සභාව පවසනවා. එහි කොමසාරිස්වරයෙකු වන ආචාර්ය ප්‍රතිභා මහානාමහේවා හිරු ප්‍රවෘත්ති අංශය සිදුකළ විමසීමකදී සඳහන් කළේ මානව හිමිකම් කොමිෂන් සභා පනතට අදාළ සංශෝධන මේ වන විට ජනාධිපතිවරයා සහ අධිකරණ අමාත්‍යවරයා වෙත යොමු කර ඇති බවයි."
    },
    {
        "content": "රෝමය මූලික කර ගත් ජනතාවගේ නිත්‍ය විනිශ්චය සභාව ශ්‍රී ලංකාව සම්බන්ධයෙන් ජාත්‍යන්තරය එල්ල කරන යුධ අපරාධ චෝදනාවන් විභාග කිරීම ආරම්භ කර තිබෙනවා. මේ වන විට එහි දෙවන වාරය පැවැත්වෙන්නේ ජර්මනියේ බර්මන් නුවරයි. පී.පී.ටී. හෙවත් ජනතාවගේ නිත්‍ය විනිශ්චය සභාව ශ්‍රී ලංකාව සහ මෙරට දෙමළ ජනතාව සම්බන්ධයෙන් ප්‍රථම වරට විභාග කළේ පසුගිය 2010 වසරේදියි. එහි දෙවන අදියර ඊයේ (07) ආරම්භ කෙරුණේ බ්‍රිතාන්‍යය, ඇමරිකාව සහ ඉන්දියාව ශ්‍රී ලංකාවට එල්ල කරන චෝදනා වඩාත් සංකීර්ණත්වයට පත්වීමත් සමගයි. ලොව විවිධ රටවල් නියෝජනය කරන විද්වතුන් දස දෙනෙකු මෙවර විභාගයේ ජුරි සභාව ලෙස ක්‍රියා කරනවා. මෙම විනිශ්චය සභාව නිකුත් කර ඇති න්‍යාය පත්‍රයට අනුව ඊයේ දිනයේ දී චැනල් ෆෝ නාලිකාව විසින් නිෂ්පාදනය කළ  නෝ ෆයර් සෝන් චිත්‍රපටය ද ජුරි සභාව ඉදිරියේ ප්‍රදර්ශනය කර ඇති බව සඳහන්."
    },
    {
        "content": "ස්වයං රැකියා නියුක්තිකයන්ගේ සභාපති දුෂිතයෙක් - දේශමාමක බලවේගය"
    },
    {
        "content": "කොළඹ නගර සීමාව තුළ සුනඛයන් ලියාපදිංචි කිරීමේ වැඩසටහනක් ආරම්භ කර තිබෙනවා. දැනට කොළඹ නගර සීමාව තුළ 15,000ක පමණ සුනඛයන් ප්‍රමාණයක් සිටින බවයි වාර්තා වන්නේ. මේ සම්බන්ධයෙන් හිරු ප්‍රවෘත්ති අංශය කොළඹ නාගරික කොමසාරිස් භද්‍රානි ජයවර්ධනගෙන් විමසීමක් කළා. ඇය කියා සිටියේ දැනටමත් කොළඹ මහ නගර සභාව සුනඛයන් ලියාපදිංචි කිරීම ආරම්භ කර ඇති බවයි."
    },
    {
        "content": "මැතිවරණය ඉලක්ක කරගනිමින් ජනතා විමුක්ති පෙරමුණ මෙතෙක් අනුගමනය කළ ප්‍රතිපත්ති වෙනස් කිරීමට තීරණය කර තිබෙනවා. ඒ අනුව  මනාප ක්‍රමවේදය තුළින් පුද්ගලයාට ඡන්දය දීමේ ක්‍රමය  පිළිබදව ඉදිරි පළාත් සභා මැතිවරණයේ සිට අවධානය යොමු කර ඇති බවයි එම පෙරමුණේ දේශපාලන මණ්ඩල සභික හිටපු පාර්ලිමේන්තු මන්ත්‍රී ලාල්කාන්ත කියා සිටියේ."
    },
    {
        "content": "සිය ජීවිතයට තර්ජනයක් එල්ල වී ඇති බව පවසමින් මධ්‍යම පළාත නියෝජනය කරන කැබිනට් අමාත්‍යවරයෙකුගේ බිරිදක් පොලිස්පතිවරයාට පැමිණිල්ලක් ඉදිරිපත් කර තිබෙනවා. පොලිස් මාධ්‍ය ප්‍රකාශක, ජ්‍යෙෂ්ඨ පොලිස් අධිකාරී අජිත් රෝහණ හිරු ප්‍රවෘත්ති අංශයට සදහන් කළේ අදාළ පැමිණිල්ල සම්බන්ධයෙන් විමර්ශනයක් ආරම්භ කර ඇති බවයි. එම විමර්ශනයේ ප්‍රතිඵල අනුව ඉදිරි ක්‍රියාමාර්ග ගනු ලබන බවයි පොලිස් මාධ්‍ය ප්‍රකාශකවරයා තවදුරටත් සඳහන් කළේ."
    },
    {
        "content": "ලබන ජනවාරි මස අග භාගය වන විට නව බස් රථ 200ක් ධාවනයට එක් කරන බව ශ්‍රී ලංකා ගමනාගමන මණ්ඩලය පවසනවා. එහි උප සභාපති එල්.ඒ. විමලරත්න හිරු ප්‍රවෘත්ති අංශයට කියා සිටියේ 2014 අය වැයෙන් යෝජනා වූ බස් රථ 2000න් පළමු කොටස ලෙස මෙම බස් රථ ධාවනයට එක් කරන බවයි."
    },
    {
        "content": "හෘදයාබාධයක් හේතුවෙන් එක්සත් ජනතා නිදහස් සන්ධාන කළුතර දිස්ත්‍රික් පාර්ලිමේන්තු මන්ත්‍රී විදුර වික්‍රමනායක කොළඹ පෞද්ගලික රෝහලකට ඊයේ දහවල් ඇතුළත් කර තිබෙනවා. රෝහලට ඇතුළත් කිරීමෙන් අනතුරුව වෛද්‍ය උපදෙස් මත තවදුරටත් නේවාසිකව ප්‍රතිකාර ලබන බවයි මන්ත්‍රීවරයාගේ ආරක්ෂක නිලධාරීන් හිරු ප්‍රවෘත්ති අංශයට ප්‍රකාශ කළේ. මන්ත්‍රීවරයා මේ වනවිට යහපත් සෞඛ්‍ය තත්ත්වයෙන් පසුවන බව ද ඔවුන් සඳහන් කළා."
    },
    {
        "content": "අයවැය පරාජයට පත්වූ නිදහස් සන්ධානයට බලය හිමි පළාත් පාලන ආයතනවල මන්ත්‍රීවරුන් කොළඹට කැඳවීමට තීරණය කර තිබෙනවා. ඒ අනුව, එක්වරක් පරාජයට පත්වූ පළාත් පාලන ආයතනවල මන්ත්‍රීවරුන් මෙම සතියේදී කොළඹට කැඳවා ඇති බවයි නිදහස් සන්ධානයේ මහලේකම් අමාත්‍ය සුසිල් ප්‍රේමජයන්ත කියා සිටියේ. මැදවච්චිය, ඉඹුල්පේ, වත්තල, අලව්ව සහ කැස්බෑව යන පළාත් පාලන ආයතනවල අයවැය මේ වනවිට එක්වරක් පරාජයට පත්වී තිබෙනවා. එමෙන්ම, පෑලියගොඩ නගර සභාව සහ මීරිගම, රාජාංගනය, ඇඹිලිපිටිය යන ප්‍රාදේශීය සභාවල අයවැය දෙවරක් පරාජය වීම හේතුවෙන් එහි සභාපතිවරුන්ගේ ධුර අහිමිවුණා. මේ නිසා, එම ප්‍රාදේශීය සභා මන්ත්‍රීවරුන් ද ලබන සතියේදී කොළඹට කැඳවා ඉදිරි ක්‍රියාමාර්ග පිළිබඳව සාකච්ඡා කරන බවයි නිදහස් සන්ධානයේ මහලේකම් අමාත්‍ය සුසිල් ප්‍රේමජයන්ත තවදුරටත් ප්‍රකාශ කළේ. කෙසේ වෙතත්, දෙවරක් අයවැය පරාජයට පත්වූ පළාත් පාලන ආයතනවලට මෙතෙක් සභාපතිවරුන් පත් කර නැහැ. ඒ පිළිබඳ අදහස් දැක්වූ එක්සත් ජනතා නිදහස් සන්ධාන මහලේකම් සුසිල් ප්‍රේමජයන්ත කියා සිටියේ, මැතිවරණ කොමසාරිස්වරයා මේ සම්බන්ධයෙන් පුරප්පාඩු ඇති බවට දැනුම්දීමෙන් පසුව සන්ධානය තුළ සිටින අනෙකුත් පක්ෂ සමඟ සාකච්ඡා කොට සභාපති තනතුරු සඳහා නියෝජිතයින් නම් කරන බවයි."
    },
    {
        "content": "දකුණු අප්‍රිකාවේ හිටපු ජනාධිපති නෙල්සන් මැන්ඩෙලාගේ අභාවය වෙනුවෙන් ජනාධිපති මහින්ද රාජපක්ෂ මහතා ශෝක පණිවුඩ දෙකක් නිකුත් කර තිබෙනවා. ඒ, පොදුරාජ්‍ය මණ්ඩලයේ වර්තමාන සභාපතිවරයා වශයෙන් සහ ශ්‍රී ලංකා ජනාධිපතිවරයා වශයෙන්.  නූතන අප්‍රිකාවේ පියා වන හිටපු ජනාධිපති නෙල්සන් මැන්ඩෙලාගේ අභාවය පිළිබදව පොදුරාජ්‍ය මණ්ඩලයේ සහ සමස්ත ශ්‍රී ලාංකිකයන්ගේ ශෝකය එමගින් පළ කරන බව අදාළ නිවේදනවල සදහන් වනවා. පිළිකුල්සහගත වර්ණභේදවාදය අවසන් කිරීම සඳහා එතුමන් කළ කැප කිරීම අප්‍රිකානු මහද්වීපයට නව ජීවිතයක්, ගරුත්වයක් සහ නිදහසක් රැගෙන ආ බව ජනාධිපති මහින්ද රාජපක්ෂ මහතා ප්‍රකාශ කළා. එතුමන් විසින් රැකගත් ප්‍රජාතන්ත්‍රවාදයේ, විවිධත්වයේ සහ එකමුතුවේ හරයන් ආරක්ෂා කිරීම හිටපු ජනාධිපති නෙල්සන් මැන්ඩෙලාට කළ හැකි ඉහළම උපහාරය බව ජනාධිපතිවරයාගේ අදහසයි."
    },
    {
        "content": "06 වන ආණ්ඩුක්‍රම ව්‍යවස්ථා සංශෝධනය බලාත්මක කිරීමට පියවර ගන්නා ලෙස ජාතික නිදහස් පෙරමුණට අනුබද්ධ ශ්‍රී ලංකා නීතිඥ සංසදය ඉල්ලීමක් කරනවා. බෙදුම්වාදය පරදවන 06 වන සංශෝධනය යන මැයෙන් කොළඹ අද (06) පැවති සම්මන්ත්‍රණයකදී ඒ පිළිබඳ අදහස් දැක්වු නීතිඥ පාලිත ගමගේ කියා සිටියේ එමගින් රටේ භෞමික අඛණ්ඩතාවය සුරක්ෂිත කර ගැනීමට හැකි බවයි. ඒ පිළිබදව පුළුල් සංවාදයක් ඇති විය යුතු බව ද ඔහු කියා සිටියා."
    },
    {
        "content": "යම් පුද්ගලයෙකුගේ නොසැලිකිලිමත් සහ අපරික්ෂාකාරී ක්‍රියාවන් හේතුවෙන් පුද්ගල මරණයක් සිදුවුවහොත් ඉදිරියේ දී ඔහුට එරෙහිව දැඩිව නීතිය ක්‍රියාත්මක කිරීමට පොලිස් දෙපාර්තමේන්තුව තීරණය කර තිබෙනවා. මේ පිළිබඳව පසුගිය 29 වන දා  ජ්‍යෙෂ්ඨ නියෝජ්‍ය පොලිස්පති ගාමිණී නවරත්න සියලූම පොලිස් ස්ථාන දැනුවත් කර තිබෙනවා.  පොලිස් මාධ්‍ය ප්‍රකාශක, ජ්‍යෙෂ්ඨ පොලිස් අධිකාරී අජිත් රෝහණ සඳහන් කළේ එවැනි මරණ පිළිබඳව මාසිකව සංගණනයක් කිරීමට ද බලාපොරොත්තු වන බවයි."
    },
    {
        "content": "සිය පාසලේ පුටු සහ මේසවල යකඩ රාමු තොගයක් රුපියල් 35,000කට විකුණූ බවට චෝදනා එල්ල වූ පුත්තලම ආනන්ද විද්‍යාලයේ විදුහල්පතිවරයා පොලීසිය අද (06) අත්අඩංගුවට ගත්තා. 52 හැවිරිදි ඔහු මෙම වංචාව සිදුකර ඇති බවට පැමිණිලි කර ඇත්තේ පුත්තලම ආනන්ද විද්‍යාලයේ පාසල් සංවර්ධන සමිතියේ නිළධාරියෙකු විසින්. කල්පිටිය ප්‍රදේශයේ වෙනත් පාසලකින් කලාප අධ්‍යාපන අධ්‍යක්ෂකවරයාගේ අවසරය මත රැගෙන එන ලද යකඩ පුටු සහ මේස රාමු මෙලෙස විකුණා ඇති බවයි පොලිස් මාධ්‍ය ප්‍රකශක, ජ්‍යෙෂ්ඨ පොලිස් අධිකාරී අජිත් රෝහණ සඳහන් කළේ. අත්අඩංගුවට ගත් සැකකාර විදුහල්පතිවරයා හෙට අධිකරණයට ඉදිරිපත් කිරීමට නියමිතයි."
    },
    {
        "content": "රියදුරෙක් නොමැතිව දුම්රිය එන්ජිමක් ධාවනය වීමේ සිද්ධිය සම්බන්ධයෙන් මේ වනවිට 05 දෙනෙකුගෙන් ප්‍රකාශ සටහන් කරගෙන තිබෙනවා. දුම්රිය දෙපාර්තමේන්තුවේ ප්‍රකාශකයෙකු සඳහන් කළේ සිද්ධිය සම්බන්ධයෙන් පරීක්ෂණ පැවැත්වීමට පත්කළ කමිටුවේ වාර්තාව දුම්රිය සාමාන්‍යාධිකාරීවරයාට ලැබීමෙන් පසු ඉදිරි පියවර තීරණය කරන බවයි.  මාලිගාවත්ත දුම්රිය අංගනයේ දුම්රිය හැසිරවීමට යොදාගන්නා වසර 50 ක් පමණ පැරණි වයික්ලාස් වර්ගයේ දුම්රිය එන්ජිමක් රියදුරෙකු නොමැතිව ඊයේ (05) අලූයම 1.45 ට පමණ කොටුව දුම්රිය ස්ථානය පසු කරමින් මුහුදුබඩ දුම්රිය මාර්ගයේ ධාවනය වුණා. එය නවතා ගත්තේ රත්මලාන සහ ගල්කිස්ස දුම්රිය ස්ථාන අතර පිහිටි ප්‍රදේශයකදීයී. අනතුරුවයි ඒ පිළිබඳ පරීක්ෂා කිරීම සඳහා ත්‍රිපුද්ගල කමිටුවක් පත් කෙරුණේ.  මේ අතර, කොළඹ අද (06) පැවති එක්සත් ජාතික පක්ෂ මාධ්‍ය හමුවේදී පාර්ලිමේන්තු මන්ත්‍රී හරීන් ප්‍රනාන්දු මෙම සිද්ධිය පිළිබඳව අදහස් පළ කළා. ඔහු කියා සිටියේ මෙය රාජ්‍ය කළමනාකාරීත්වයේ දුර්වලතාවල ප්‍රතිඵලයක් බවයි."
    },
    {
        "content": "මාතර මූලස්ථාන පොලිස් පරීක්ෂකවරයාට සහ එහි අපරාධ අංශයේ ස්ථානාධිපතිවරයාට අධිකරණය හමුවේ පෙනී සිටින්නැයි ශ්‍රේෂ්ඨාධිකරණය අද (06) නොතීසි නිකුත් කළා. ඒ, සැකකරුවෙකු පොලීසියට භාරදීමට යාමේදී අපරාධ අංශයේ ස්ථානාධිපතිවරයා අසභ්‍ය වචනයෙන් බැන වැදීම නිසා තම මූලික අයිතිවාසිකම් කඩ වූ බවට නිළ නොලත් මහේස්ත්‍රාත්වරියක ද වන නීතිඥ,  රජිකා ප්‍රසාදිනී විජේතුංග ගොනු කළ පෙත්සමක් සලකා බැලීමෙන් අනතුරුවයි. නීති ආධාර කොමිසමේ මාතර දිස්ත්‍රික් සම්බන්ධීකාරවරිය ද වන ඇය මෙම සැකකරු භාරදීමට මාතර පොලීසිය වෙත ගොස් ඇත්තේ පසුගිය මැයි මස 27 වන දායි. කිසිදු ගාස්තු අය කිරීමකින් තොරව අදාළ පුද්ගලයා වෙනුවෙන් පෙනී සිටීමට ගොස් පොලිස් ස්ථානයේ දී තමන්ට මුහුණදීමට සිදුවූ සිද්ධිය ඇය හිරු ප්‍රවෘත්ති අංශයට ප්‍රකාශ කළා. ඇය සදහන් කළේ සේවාදායකයා භාරදීමට ගිය තමන්ට මාතර මූලස්ථාන පොලීසියේ අපරාධ අංශයේ ස්ථානාධිපතිවරයා බැන වැදුණු බවයි. එසේම අදාළ පුද්ගලයාට පෙට්‍රල්වලින් නහවා පහර දුන් බවත්, ඔහුගේ ආරක්ෂාව වෙනුවෙන් තමන් එළිවන තුරු පොලීසියේ රැදී සිටි බවත් ඇය හිරු ප්‍රවෘත්ති අංශයට සදහන් කළා.   පසුව ශ්‍රී ලංකා නීතිඥ සංගමයේ උපදෙස් මත නීතිඥ රජිකා ප්‍රසාදිනී මෙම මූලික අයිතිවාසිකම් පෙත්සම ගොනු කර තිබූ අතර, අද (06) එය කැදවූ ත්‍රිපුද්ගල විනිසුරු මඩුල්ල පෙත්සම විභාගයට ගැනීමට තීරණය කළා. ඒ අනුව ලබන වසරේ මැයි මස 30 වන දා පෙත්සම විභාගයට ගන්නා බව ප්‍රකාශ කළ ශ්‍රේෂ්ඨාධිකරණ විනිසුරු මඩුල්ල එදිනට අධිකරණය හමුවේ පෙනී සිටින ලෙසයි අදාළ පොලිස් නිලධාරීන්ට දැනුම් දුන්නේ."
    },
    {
        "content": "නිට්ටඹුව - වේයන්ගොඩ ප්‍රධාන මාර්ගයේ තල්ගස්මොටේ ප්‍රදේශයේ දී ශ්‍රී ලංගම බස් රථයක් සහ පෞද්ගලික බස් රථයක් එකිනෙක ගැටී අද (06) සිදුවූ අනතුරකින් පුද්ගලයන් 37 දෙනෙකු තුවාල ලැබුවා. ඔවුන් ප්‍රතිකාර සඳහා ඇතුළත් කළේ වතුපිටිවල රෝහලටයි. තුවාල ලැබූවන්ගෙන් 4 දෙනෙකුගේ තත්ත්වය බරපතල බව රෝහල් ප්‍රකාශිකාවක සඳහන් කළා. තුවාල ලැබූ පිරිස අතර භික්ෂූන් වහන්සේලා දෙනමක්, පාසල් සිසුන් දෙදෙනෙකු, කාන්තාවන් 14 දෙනෙකු සහ පිරිමි 19 දෙනෙකු සිටිනවා."
    },
    {
        "content": "පිටකොටුවේ ගින්නෙන් කඩ 50ක් විනාශයි. පිටකොටුවේ ගින්නේ හානිය මෙහෙමයි."
    },
    {
        "content": "ශ්‍රී ලංකාවේ දෙමළ ජනතාවගේ අපේක්ෂා පිළිබද ඇමරිකාව දැනුවත් කළ බව දෙමළ ජාතික සන්ධාන පාර්ලිමේන්තු කණ්ඩායම් නායක ආර්. සම්බන්ධන් ප්‍රකාශ කළා. නිළ සංචාරයක් සඳහා දිවයිනට පැමිණ සිටින ඇමරිකානු සෙනෙට් මණ්ඩල විදේශ කමිටු සාමාජික මොෆී ඬේමියන් ඇතුළු නිලධාරීන් පිරිසක් ඊයේ (06) ත්‍රිකුණාමලයේ දී හමුවූ අවස්ථාවේදීයි ඔහු මෙම අදහස් පළ කර ඇත්තේ. සාකච්ඡාවෙන් අනතුරුව ඒ පිළිබදව හිරු ප්‍රවෘත්ති අංශයට අදහස් දැක්වූ ආර්. සම්බන්ධන් මන්ත්‍රීවරයා සඳහන් කළේ උතුර පළාත් සභාවේ ක්‍රියාකාරීත්වය සහ වගවීමේ ක්‍රියාවලිය සම්බන්ධයෙන් ද කරුණු සාකච්ඡා වූ බවයි."
    },
    {
        "content": "අයවැය කාරක සභා අවස්ථා විවාදයේ 6 වන දිනය වන අද (07) අධිකරණ, පුනරුත්ථාපන සහ බන්ධනාගාර ප්‍රතිසංස්කරණ මෙන්ම විදේශ කටයුතු යන අමාත්‍යාංශවල වැය ශීර්ෂ විවාදයට ගැනෙනවා. ඊයේ (06) උසස් අධ්‍යාපන, අධ්‍යාපන සේවා, තාක්ෂණ හා පර්යේෂණ සහ විදුලි සංදේශ හා තොරතුරු තාක්ෂණ යන අමාත්‍යාංශවල වැය ශීර්ෂයන් විවාදයට ගැනුණා. ඒවා සම්මත වුණේ සංශෝධන සහිතවයි. විවාදයේ දී අදහස් දැක්වූ එක්සත් ජාතික පක්ෂ පාර්ලිමේන්තු මන්ත්‍රී රංජිත් මද්දුම බණ්ඩාර අධ්‍යාපන අමාත්‍ය බන්දුල ගුණවර්ධන වෘත්තීය සමිතිවලට බිය වී ඇතැයි ප්‍රකාශ කළා. එසේම පාර්ලිමේන්තු මන්ත්‍රී පූජ්‍ය අතුරලියේ රතන හිමියන් කියා සිටියේ ජාත්‍යන්තර පාසල් නියාමනය සඳහා රට තුළ නිසි වැඩපිළිවෙලක් නොමැති බවයි. ඒ සම්බන්ධයෙන් සහ පාර්ලිමේන්තුවේ අනෙකුත් තොරතුරු ඇතුළත් අයවැය 2014 විශේෂාංගය.   [MP3]s72904[/MP3]"
    },
    {
        "content": "බෙංගාල බොක්කේ පවතින පීඩන අවපාතය දැන් නිවර්තන සුළි කුණාටුවක් දක්වා වර්ධනය වී යාපනයේ සිට කිලෝමීටර් 330ක් පමණ නැගෙනහිර දෙසින් ස්ථාපිතව පවතිනවා. කෙසේ වෙතත්, කාලගුණ විද්‍යා දෙපාර්තමේන්තුව සදහන් කළේ එය ශ්‍රී ලංකාවෙන් බැහැරට ගමන් කරමින් තිබෙන බවයි. එහෙත් එහි බලපෑම නිසා වැසි සහ සුළං සහිත කාලගුණ තත්ත්වය තවදුරටත් අපේක්ෂා කළ හැකියි. පොතුවිල් සිට මඩකලපුව සහ යාපනය හරහා පුත්තලම දක්වා වන මුහුදු ප්‍රදේශ විටෙක ඉතා රළු සහ අනතුරුදායක විය හැකි බව ද කාලගුණ විද්‍යා දෙපාර්තමේන්තුව ප්‍රකාශ කළා."
    },
    {
        "content": "මැන්ඩෙලාට මැතිසබයේ ශෝකය."
    },
    {
        "content": "ජපාන විශේෂ නියෝජිත යෂුෂි අකාශි විශේෂ සංචාරයක් සඳහා හෙට (08) දිවයිනට පැමිණෙනවා. ඔහු දෙසැම්බර් 13 වන දා දක්වා ශ්‍රී ලංකාවේ රැදී සිටීමට නියමිතයි. යෂුෂි අකාශි මෙම සංචාරයේ දී ජනාධිපති මහින්ද රාජපක්ෂ මහතා, විදේශ අමාත්‍ය ජී.එල්. පීරිස් ඇතුළු රජයේ නිලධාරීන් සහ විපක්ෂ නියෝජිතයන් ද හමුවනු ඇති.  මෙම සාකච්ඡාවලදී ශ්‍රී ලංකාවේ තිරසාර සාමය උදෙසා අඛණ්ඩව ක්‍රියා කිරීමේ වැදගත්කම ඔහු ලෝකයට අවධාරණය කරනු ඇතැයි වාර්තා වනවා. ශ්‍රී ලංකාවේ සාමය ගොඩනැගීම, පුනරුත්ථාපන සහ ප්‍රතිසංස්කරණය සම්බන්ධයෙන් වන ජපාන රජයේ විශේෂ නියෝජිත යෂුෂි අකාශි දිවයිනට පැමිණෙන 23 වන වතාව මෙයයි."
    },
    {
        "content": "එක්සත් ජනතා නිදහස් සන්ධානයේ බලය පවතින මැදවච්චිය ප්‍රාදේශීය සභාවේ ලබන වසර සඳහා වන අයවැය වැඩි ඡන්ද 07 කින් අද (05) පරාජයට පත්වුණා. අයවැය සඳහා පක්ෂව සභාපතිවරයා පමණක් ඡුන්දය භාවිත කළ අතර, උප සභාපතිවරයා ඇතුළු සන්ධානයේ  මන්ත්‍රීවරුන් 06 දෙනා සහ එක්සත් ජාතික පක්ෂ මන්ත්‍රීවරුන් දෙදෙනා අයවැයට විරුද්ධව ඡන්දය භාවිත කර තිබුණා."
    },
    {
        "content": "අනුරාධපුර - කුරුණෑගල, ඇල්ල හරහා දිවෙන මාර්ගයේ අඹන්පොල - කාසිකොටේ ප්‍රදේශයේදී ප්‍රදේශවාසීන් පිරිසක් මාර්ගය හරස් කරමින් විරෝධතාවයක නිරත වනවා. ඒ, වන අලි ප්‍රහාරයට ලක්වීමෙන් එම ප්‍රදේශයේ 54 හැවිරිදි පුද්ගලයෙකු මියයාමට විරෝධය පළ කරමින්. අඹන්පොල පොලිසිය සඳහන් කළේ මේ හේතුවෙන් අනුරාධපුර - කුරුණෑගල ප්‍රධාන මාර්ගයේ ගමනාගමනයට බාධා එල්ල වී ඇති බවයි. මේ හේතුවෙන් විකල්ප මාර්ග භාවිත කරන ලෙසයි පොලිසිය රියදුරන්ගෙන් ඉල්ලා සිටින්නේ. එමෙන්ම උතුරු දුම්රිය මාර්ගයද විරෝධතාකරුවන් හරස් කරගෙන ඇති බව ප්‍රදේශයේ හිරු වාර්තාකරු සඳහන් කළා."
    },
    {
        "content": "බස් ගාස්තු වැඩිකිරීමට ජාතික ගමනාගමන කොමිෂන් සභාවට බලයක් ඇත්ද යන්න පිළිබඳව සොයා බලා කරුණු වාර්තා කරන ලෙස නීතිපතිවරයාට අද (05) නියෝග කෙරුණා. ජාතික ගමනාගමන කොමිෂම බස් ගාස්තු වැඩිකිරීම අභියෝගයට ලක් කරමින් ලංකා පෞද්ගලික බස් හිමියන්ගේ සංගමය ගොනුකළ මූලික අයිතිවාසිකම් පෙත්සමක් අභියාචනාධිකරණයේදී විභාගයට ගත් අවස්ථාවේදීයි මෙම නියෝගය කර ඇත්තේ. අභියාචනාධිකරණ විනිසුරුවරුන් වන අනිල් ගුණරත්න සහ මාලනී ගුණරත්න ඉදිරියේ අද මෙම නඩුව විභාගයට ගත් අවස්ථාවේදී මේ සම්බන්ධයෙන් ජනවාරි 17 වැනිදා නොතීසි කැඳවන ලෙසයි නියෝග කෙරුණේ. බස් ගාස්තු වැඩිකිරීමට බලයක් තිබේද යන්න පිළිබඳව විනිසුරුවරුන් මෙහිදී ජාතික ගමනාගමන කොමිෂමෙන් විමසා සිටියා. ඒ අනුවයි අමාත්‍ය මණ්ඩල පත්‍රිකාවකින් බස් ගාස්තු වැඩිකිරීමට ජාතික ගමනාගමන කොමිෂමට බලය පවතින්නේ දැයි සොයා බලා කරුණු වාර්තා කරන ලෙස නීතිපතිවරයාට දැනුම් දී ඇත්තේ."
    },
    {
        "content": "කැසිනෝ ව්‍යාපාරයේ ආදීනව සම්බන්ධයෙන් ත්‍රෛනිකායික මහනාහිමිවරුන් ජනාධිපතිවරයා වෙත ලිපියක් යොමුකර තිබෙනවා. කැසිනෝ ව්‍යාපාරය සංවර්ධනය කිරීම තුළින් රටේ සාරධර්මවලට විය හැකි විනාශය බොහෝය යන ශීර්ෂ පාඨය යටතේ ජනාධිපතිවරයා වෙත යොමුකරන ලද මෙම ලිපියට මල්වතු සහ අස්ගිරි මහනාහිමිවරුන්ට අමතරව අමරපුර මහනිකායේ මහ නායක හිමියන් සහ ශ්‍රී ලංකා රාමඤ්ඤ මහනිකායේ මහනායක හිමියන් අත්සන් කර තිබුණා.  සංචාරක ව්‍යාපාරය ඉලක්ක කොට රට සංවර්ධනය කිරීමට යාමෙන් මෙරට සෑම ආගමිකයෙකුගේම අධ්‍යාත්මික ජීවයට එල්ල වන තර්ජන සුළුපටු නොවන බවයි එම ලිපියේ දැක්වෙන්නේ. ආගමික ප්‍රධානීන් ඇතුළු ලක්ෂ සංඛ්‍යාත ජනකායක් ප්‍රතික්ෂේප කරනු ලබන කැසිනෝ වැනි සියලූ සූදු ක්‍රීඩා තවදුරටත් ව්‍යාප්ත නොකිරීමට සහ ඒවා නතර කිරීමට පියවර ගැනීමෙන් ජනතාවට මෙන්ම රජයටද යහපතක් වනු ඇති බව මහනාහිමිවරුන් මෙහිදී පෙන්වා දී තිබෙනවා. ඇස, කන, නාසය පිනවීමට පමණක් ජනතාව යොමුකර රට සංවර්ධනය කිරීමට යාමෙන් දැනටමත් පැතිර යන මිනිස් ඝාතන, මංකොල්ලකෑම්, ස්ත්‍රී දූෂණ සහ අල්ලස තව තවත් ව්‍යාප්තවීමට දොරටු විවෘත වන බවද එම ලිපියේ වැඩිදුරටත් සඳහන්. සමාජ ව්‍යවසනයකට දොරටු විවෘත කරමින් රටේ ඇතිකරන සංවර්ධනයෙන් ඇති ප්‍රයෝජනය කුමක්දැයි යළි සලකා බැලිය යුතු බව මහනාහිමිවරුන් ජනාධිපතිවරයා වෙත යොමුකළ ලිපියේ වැඩිදුරටත් දැක්වෙනවා.  මේ අතර, මෙරට තුළ කැසිනෝ ව්‍යාප්ත කිරීමට එරෙහිව කොළඹදී අද (05) භික්ෂු සම්මේලනයක්ද පැවැත්වුණා. ඊට සහභාගීවෙමින් අදහස් දැක්වු විපක්ෂ නායක රනිල් වික්‍රමසිංහ කියා සිටියේ කැසිනෝ මෙරටින් තුරන් කිරීම සඳහා සියලූ දෙනාම කැපවී කටයුතු කළ යුතු බවයි. ඒ සඳහා එක්සත් ජාතික පක්ෂය නායකත්වය සපයන බවද විපක්ෂ නායකවරයා සඳහන් කළා."
    },
    {
        "content": "හිරු ටී.වී. පූර්ණ මාධ්‍ය දායකත්වය සපයන කපිලවස්තුපුර ශ්‍රී සර්වඥ ධාතූන් වහන්සේලා ප්‍රදර්ශනය කොටහේන ශ්‍රී දීපදුත්තාරාම පුරාණ තායි රජමහා විහාරස්ථානයේදී අද (05) ආරම්භ වුණා. ජනාධිපති මහින්ද රාජපක්ෂ මහතා විසින් ධාතු මංජුසාවේ ශ්‍රී සර්වඥ ධාතූන් වහන්සේලා වැඩ සිටින කරඬුව තැන්පත් කර පුෂ්පෝපහාර දැක්වීමෙන් අනතුරුවයි එය බැතිමතුන් වෙත වන්දනාමාන කටයුතු සඳහා විවෘත කෙරුණේ. අද සිට ලබන 07 වැනිදා දක්වා උදෑසන හයේ සිට රාත්‍රි 11 දක්වා කොටහේන ශ්‍රී දීපදුත්තාරාම විහාරස්ථානයේදී මෙම ධාතු වැඳපුඳා ගැනීමට බැතිමතුන්ට අවස්ථාව හිමිවනවා. වස්කඩුවේ රාජගුරු ශ්‍රී සුභූති නාහිමිපාණන් වහන්සේට ඉන්දියාවේ කපිලවස්තු පුරයෙන් 1898 වර්ෂයේදී ලැබුණු ශ්‍රී සර්වඥ ධාතූන් වහන්සේලා මෙලෙස ප්‍රදර්ශනය කරනවා.  ජනාධිපති මහින්ද රාජපක්ෂ මහතා ධාතුන් වහන්සේ වැඳපුදා ගැනීමට පැමිණ සිටි සැදැහැවතුන් පිරිසක් සමගද සුහද සංවාදයක නිරත වුණා.  කොටහේන ශ්‍රී දීපදුත්තාරාම පුරාණ තායි රජමහා විහාරස්ථානයේ, විහාරධිපති, ශාස්ත්‍රපති පූජ්‍ය වස්කඩුවේ මහින්දවංශ නායක හිමිපාණන් වහන්සේ ද මෙහිදී අදහස් පළ කළා."
    },
    {
        "content": "බෙංගාල බොක්කේ පීඩන අවපාතය යාපනයේ සිට කිලෝමීටර් 350 ක් පමණ නැගෙනහිර දෙසින් ස්ථානගතව පවතින බව කාලගුණ විද්‍යා දෙපාර්තමේන්තුව පවසනවා. මේ හේතුවෙන් ගාල්ල සිට මඩකලපුව හරහා යාපනය දක්වා වෙරළට ඔබ්බෙන් මුහුදු ප්‍රදේශවල නිරන්තර වැසි ඇතිවිය හැකියි. මීට අමතරව, නැගෙනහිර, උතුර සහ දකුණු පළාත්වලට ද විටින් විට වැසි ඇතිවිය හැකි බවයි කාලගුණ විද්‍යා දෙපාර්තමේන්තුව පෙන්වා දෙන්නේ."
    },
    {
        "content": "ශ්‍රී ලංකාවේ වර්තමාන ප්‍රවණතා පිළිබඳව මෙරට සිටින තානාපතිවරුන් සහ මහ කොමසාරිස්වරුන් දැනුවත් කිරීමේ හමුවක් ඊයේ (05) කොළඹ දී පැවැත්වුණා. ඒ, විදේශ කටයුතු අමාත්‍ය මහාචාර්ය ජී.එල්.පීරිස් සහ ජනාධිපති ලේකම් ලලිත් වීරතුංගගේ ප්‍රධානත්වයෙන්. පසුගියදා නිමාවට පත්වු පොදු රාජ්‍ය මණ්ඩලීය රාජ්‍ය නායකයින්ගේ සමුළුවේදී ගනු ලැබූ තීරණ ක්‍රියාවට නැංවීම සම්බන්ධයෙන් වන කරුණු ද මෙහිදී සාකච්ඡාවට බඳුන් වී තිබෙනවා. එම ක්‍රියාමාර්ගයන් සාර්ථකව ක්‍රියාත්මක කිරීමට ගතයුතු පියවර පිළිබඳව රාජ්‍ය තාන්ත්‍රිකයින් දැනුවත් කිරීමට මෙහිදී විදේශ කටයුතු අමාත්‍යවරයා පියවර ගත් බවයි නිවේදනයක් නිකුත් කරමින් විදේශ කටයුතු අමාත්‍යාංශය ප්‍රකාශ කළේ. විශේෂයෙන්ම උතුර පළාතේ සිදුකරමින් පවතින සංවර්ධන කටයුතු මෙන්ම ඉඩම් ගැටළු නිරාකරණයට රජය ගෙන ඇති ක්‍රියාමාර්ගද මෙහිදී විදේශ කටයුතු අමාත්‍යවරයා විසින් පහදා දී තිබෙනවා. මෙහිදී අදහස් දැක්වු ජනාධිපති ලේකම් ලලිත් වීරතුංග උගත් පාඩම් හා ප්‍රතිසන්ධාන කොමිෂන් සභාවේ නිර්දේශ ක්‍රියාවට නැංවීමේ ප්‍රගතිය පිළිබඳව තානාපතිවරුන් සහ මහ කොමසාරිස්වරුන් දැනුවත් කිරීමට පියවර ගත් බවද සඳහන්."
    },
    {
        "content": "මෙම යුගය ආසියාතික රටක සිදුවන දැවැන්තම විපර්යාස රැසක් ශ්‍රී ලංකාවේ සිදුවන යුගය බව ජනාධිපති මහින්ද රාජපක්ෂ මහතා පවසනවා. ලෝකයේ දරුණුතම ත්‍රස්තවාදය පරාජය කර දැමීමෙන් අනතුරුව අද ලංකාව ආසියාවේ ශක්තිමත්ම ප්‍රජාතාන්ත්‍රික රාජ්‍යයක් බවට පත්වී ඇති බවයි ජනාධිපතිවරයා පෙන්වා දෙන්නේ. කොළඹ - සුගතදාස ගෘහස්ථ ක්‍රීඩාංගනයේ ඊයේ (05) පැවති 2013 ජාතික ඉදිකිරීම් සම්මාන උළෙලට එක්වෙමින් ජනාධිපතිවරයා මේ බව සඳහන් කළා.   ගෙවුණු වසර කිහිපය තුළ ගුවන්තොටුපල, අධිවේගී මාර්ග, විදුලි බලාගාර, වාරි ව්‍යාපෘති ඇතුළු ඉදිකිරීම් රැසක් සිදුකර තිබෙනවා. රටපුරා ගෙන යන සුවිසල් සංවර්ධන ක්‍රියාදාමයත් සමග අද මුළු රටම එකම වැඩබිමක් බවට පත්වී ඇති බවයි ජනාධිපති මහින්ද රාජපක්ෂ මහතා සඳහන් කළේ."
    },
    {
        "content": "ඩෙල්ෆ්ට් ප්‍රාදේශීය සභාවේ සභාපති ඝාතනයේ ප්‍රධාන සැකකරු වන උතුරු පළාත් සභාවේ විපක්ෂ නායක කේ.කමලේන්ද්‍රන් ඊ.පී.ඞී.පී සංවිධානයෙන් ඉවත් කිරීමට එම පක්ෂය තීරණය කර තිබෙනවා. එහි මාධ්‍ය ප්‍රකාශක එස්.තවරාසා හිරු ප්‍රවෘත්ති අංශයට සඳහන් කළේ ඊයේ (05) රැස්වූ පක්ෂ සාමාජිකයන් විසින් මෙම තීරණය ගත් බවයි. ඩෙල්ෆ්ට් ප්‍රාදේශීය සභාවේ සභාපති ඩැනියෙල් රෙක්සීයන්ගේ ඝාතනය සම්බන්ධයෙන් ඊ.පී.ඞී.පී පක්ෂ සාමාජික උතුරු පළාත්  විපක්ෂ නායක කේ.කමලේන්ද්‍රන් අපරාධ පරීක්ෂණ දෙපාර්තමේන්තුව විසින් අත්අඩංගුවට ගත්තා. මියගිය ඩෙල්ෆ්ට් ප්‍රාදේශීය සභාවේ සභාපතිවරයාගේ සිරුර පොලිසිය ඔහුගේ නිවසේ තිබී සොයා ගත්තේ පසුගිය 26 වැනිදායි."
    },
    {
        "content": "අඹේපුස්ස - දඹුල්ල මාර්ගයේ කිලෝමීටර් 9 කණුව ප්‍රදේශයේ සිදුවූ රිය අනතුරකින් කාන්තාවක් මියගොස් තවත් 12 දෙනෙකු තුවාල ලබා රෝහල් ගත කර තිබෙනවා. අලව්ව පොලිසිය සඳහන් කළේ ලොරි රථයක් රථ දෙකක් මුහුණට මුහුණලා ගැටීමෙන් ඊයේ රාත්‍රියේ මෙම අනතුර සිදුව ඇති බවයි. අනතුරින් තුවාල ලැබූවන්ගේ තත්ත්වය බරපතල බැවින් ඔවුන් කුරුණෑගල රෝහලට මාරු කර යවා තිබෙනවා. මේ අතර, මාරවිල - නාත්තන්ඩිය මාර්ගයේ ඊයේ රාත්‍රියේ සිදුවූ රිය අනතුරකින් තවත් කාන්තාවක් ජීවිතක්ෂයට පත්වී තිබෙනවා. පොලිසිය සඳහන් කළේ යතුරු පැදියක් ලොරි රථයක ගැටීමෙන් යතුරුපැදිය පැදවූ කාන්තාව මෙලෙස ජීවිතක්ෂයට පත්ව ඇති බවයි."
    },
    {
        "content": "බුලත්සිංහල - තලවැල්ලාව පාලම අසලින් කුඩා ගඟට ඊයේ (05) පස්වරුවේ පුද්ගලයෙකු පැන තිබෙනවා. බුලත්සිංහල පොලිසිය සඳහන් කළේ 39 හැවිරිදි මෙම පුද්ගලයා සිය මිතුරන් දෙදෙනෙකු සමඟ ත්‍රිරෝද රථයකින් මෙම ස්ථානයට පැමිණ ඇති බවයි. එක්වරම මෙම පුද්ගලයා පාලමෙන් පැන ඇති බව ඔහුගේ මිතුරන් දෙදෙනා පොලිසියට ප්‍රකාශ කර තිබෙනවා. කෙසේ වෙතත්, සිද්ධිය සම්බන්ධයෙන් බුලත්සිංහල පොලිසිය විමර්ශනයක් ආරම්භ කර ඇති අතර, අතුරුදන්ව සිටින මොහු සොයා ගැනීම සඳහා මෙහෙයුමක් ක්‍රියාත්මක බවයි පොලිසිය ප්‍රකාශ කළේ."
    },
    {
        "content": "පාසල් සිසුන් සඳහා නිල ඇඳුම් රෙදි ලබාදීමේ රුපියල් මිලියන 700 ක වංචාවක් සිදුකර ඇති බවට එක්සත් ජාතික පක්ෂය චෝදනා කළා. එම පක්ෂයේ පාර්ලිමේන්තු මන්ත්‍රී හරීන් ප්‍රනාන්දු කොළඹ අද (06) පැවති මාධ්‍ය හමුවකට එක්වෙමින් කියා සිටියේ මේ සම්බන්ධයෙන් ඉදිරියේදී අල්ලස් හෝ දූෂණ වංචා විමර්ශන කොමිසම වෙත පැමිණිලි කිරීමට පියවර ගන්නා බවයි. සාමාන්‍යයෙන් වර්ෂයකට නිල ඇඳුම් සඳහා වැය වන්නේ රුපියල් මිලියන 1400 ක මුදලක්. එහෙත් මෙවර බිලියන 2 ක මුදලක් අධ්‍යාපන සේවා අමාත්‍යාංශය ඒ සඳහා වැය කර ඇති බවයි මන්ත්‍රීවරයා චෝදනා කළේ. මේ සඳහා ටෙන්ඩර් ලබාදීමේදී විශාල වංචාවක් සිදුව ඇති බවත්, මේ පිළිබඳව රජයෙන් පිළිතුරක් අපේක්ෂා කරන බවත් මන්ත්‍රීවරයා වැඩිදුරටත් සඳහන් කළා."
    },
    {
        "content": "රුදුරු අතීතය අමතක කොට සොඳුරු අනාගතයක් කරා දකුණු අප්‍රිකාව මෙහෙයවූ අභාවප්‍රාප්ත නෙල්සල් මැන්ඩෙලා ශ්‍රී ලංකාවට ද ආදර්ශ කොට ගත හැකි බව ප්‍රවීන රාජ්‍ය තාන්ත්‍රිකයෙකු වන දයාන් ජයතිලක පවසනවා. ඔහු කියා සිටියේ මැන්ඩෙලා අතීතයේ සිද්ධින් පිළිබඳ කතා කරමින් නොසිට සංහිඳියාව ගොඩනැගීමට කටයුතු කළ බවයි. ඒ අනුව, මෙරට සංහිඳියාව ගොඩනැගිය නොහැකි වන්නේ දැයි ඔහු ප්‍රශ්න කළා. උතුර සහ දකුණ අතර සබැඳියාවක් ගොඩනැගීමට මැන්ඩෙලාගෙන් බොහෝ පාඩම් ශ්‍රී ලංකාවට ලබා ගත හැකි බවයි දයාන් ජයතිලක ප්‍රකාශ කළේ."
    },
    {
        "content": "අනුරාධපුර නගර සභාව විසින් වරිපනම් බදු විශාල ප්‍රමාණයකින් ඉහළ නංවා ඇති බවට නගර සභාවේ විපක්ෂය චෝදනා කරනවා. මෙම චෝදනාව ඉදිරිපත් කළේ අනුරාධපුර නගර සභාවේ විපක්ෂ නායක ඉන්දික අරුණ කුමාර විසින්. ඔහු කියා සිටියේ ඇතැම් ස්ථානවල වරිපනම් බදු සියයට 400 දක්වා ඉහළ නංවා ඇති බවයි. කෙසේ නමුත් අනුරාධපුර නගර සභාවේ නගරාධිපති එච්.පී. සෝමදාස කියා සිටියේ තක්සේරු කිරීම ඉහළ මට්ටමක පැවතුණද බදු අය කිරීමේදී ජනතාවට සහනයක් ලබාදී ඇති බවයි. එමෙන්ම මෙම බදු සංශෝධනය සිදුකර ඇත්තේ වසර 10 කට පසුව බව ද ඔහු අවධාරණය කළා."
    },
    {
        "content": "ගෘහස්ත ගෑස් සිලින්ඩරයක මිල රුපියල් 700කින් ඉහළ නැංවීම සඳහා මෙරට එල්.පී. ගෑස් බෙදා හරින සමාගම් දෙක විසින්ම ඉල්ලීම් කර ඇති බව පාරිභෝගික ආරක්ෂණ අධිකාරිය පවසනවා. එහි අධ්‍යක්ෂ ජනරාල් ජේ.එම්.යූ. ඩග්ලස් සදහන් කළේ අදාළ ඉල්ලීම් අධිකාරියේ මිල තීරණ කමිටුව වෙත යොමු කර ඇති බවයි. අධිකාරිවරයා වැඩිදුරටත් හිරු ප්‍රවෘත්ති අංශයට කියා සිටියේ දෙසැම්බරයේ විදෙස් රටවලට ශීත කාලය උදාවීමත් සමඟ මෙරටට ආනයනය කරන ගෘහස්ථ ගෑස්වල මිල වැඩිවීමක් සිදුවී ඇති බැවින් මෙරට ගෑස් සමාගම් දෙක විසින් අදාළ මිල ඉහළ යැවීම් සම්බන්ධයෙන් අවධානය යොමුකර ඇති බවයි. මේ අතර, සිය අනුමැතියකින් තොරව කිරිපිටි මිල වැඩි කරන සමාගම්වලට එරෙහිව නීතිමය ක්‍රියාමාර්ග ගැනීමට සූදානම් බව ද පාරිභෝගික ආරක්ෂණ අධිකාරියේ අධ්‍යක්ෂ ජනරාල් ජේ.එම්.යූ. ඩග්ලස් කියා සිටියා. මෙහිදී තවදුරටත් හිරු ප්‍රවෘත්ති අංශයට අදහස් දක්වමින් ඔහු කියා සිටියේ පාරිභෝගික අධිකාරියේ අවසරයකින් තොරව එක් පෞද්ගලික කිරිපිටි ආනයනය කරන ආයතනයකට දැනටමත් නීතිමය ක්‍රියාමාර්ග ගෙන ඇති අතර ඒ අනුව ඉදිරියේදී ද යම් කිරිපිටි ගෙන්වන ආයතනයක් එසේ මිල වැඩි කරන්නේ නම් අදාළ නීතිමය ක්‍රියාමාර්ග ගැනීමට සූදානම් බවයි."
    },
    {
        "content": "බෙංගාල බොක්ක ප්‍රදේශයේ පවතින මාදි සුළි කුණාටුවේ බලපෑම හේතුවෙන් පොතුවිල් සිට මඩකලපුව සහ යාපනය හරහා පුත්තලම දක්වා වන මුහුදු ප්‍රදේශය තවදුරටත් රළු හා අනතුරුදායක විය හැකි බව කාලගුණ විද්‍යා දෙපාර්තමේන්තුව පවසනවා. එම දෙපාර්තමේන්තුව සඳහන් කළේ මෙම සුළි කුණාටුව දැනට යාපනයේ සිට කිලෝමීටර් 450 ක් පමණ ඊසාන දෙසින් පවතින බවයි. උතුරු, උතුරු මැද, නැගෙනහිර සහ වයඹ පළාත්වල ඉදිරි පැය කිහිපය තුළත් වැසි ඇතිවිය හැකි බව කාලගුණ විද්‍යා දෙපාර්තමේන්තුව තවදුරටත් සඳහන් කළා."
    },
    {
        "content": "පොදුරාජ්‍ය මණ්ඩලීය රාජ්‍ය නායක සමුළුව මෙරට පැවැත්වීමෙන් ජාත්‍යන්තරයේ ඇලවී තිබූ ලේබලය වෙනස් වූ බව යෞවන කටයුතු හා නිපුණතා සංවර්ධන අමාත්‍ය ඩලස් අලහප්පෙරුම පවසනවා. කොළඹ අද පැවති උත්සවයකට එක්වෙමින් අමාත්‍යවරයා ප්‍රකාශ කළේ පසුගිය කාලය තුළ ඇතැම් ජාත්‍යන්තර බලවේග ශ්‍රී ලංකාව අසමත් රාජ්‍යයක් ලෙස පෙන්වීමට දැරූ උත්සාහය මේ වනවිට අසාර්ථක වී ඇති බවයි."
    },
    {
        "content": "ජාත්‍යන්තර නෞකාවල රැකියා ලබා දෙන බව පවසා තරුණයන් මලයාසියාවට යැවූ ජාවාරමක මහමොළකරු අත්අඩංගුවට ගැනීමට මිරිහාන පොලිසිය අද (07) සමත්වුණා. අත්අඩංගුවට ගත් එම පුද්ගලයා නුගේගොඩ මහේස්ත්‍රාත් අධිකරණයට ඉදිරිපත් කිරීමට නියමිත බවයි මිරිහාන පොලිසිය ප්‍රකාශ කළේ. මලයාසියාවේ නෞකාවල රැකියාවලට ගොස් අතරමංවී නැවත ශ්‍රී ලංකාවට පැමිණි තරුණයන් 4 දෙනෙකු මිරිහාන පොලිසියට සිදුකළ පැමිණිල්ලකින් අනතුරුවයි මේ පිළිබඳව තොරතුරු අනාවරණ වී ඇත්තේ. එක් පුද්ගලයෙකුගෙන් රුපියල් ලක්ෂ 4 බැගින් මුදලක් අත්අඩංගුවට ගත් පුද්ගලයා විසින් ලබාගෙන තිබෙනවා. නුගේගොඩ නගරයේ පිහිටි මෙම විදේශ රැකියා ආයතනයෙන් මීට පෙර ද නෞකාවල රැකියා ලබාදෙන බව පවසා තරුණයන් මලයාසියාවට පිටත් කර යවා තිබෙනවා. පසුගිය නොවැම්බර් මස 12 වැනිදා දිවයිනේ විවිධ ප්‍රදේශවලින් පැමිණි තරුණයන් 5 දෙනෙකු මලයාසියාවට ගොස් ඇත්තේ ජාත්‍යන්තර නෞකාවල සේවය කිරීම සඳහායි. නමුත්, ඔවුන් එරටට ගිය පසු සිදුවී ඇත්තේ ජාත්‍යන්තර නෞකාවල වැඩකරනවා වෙනුවට කුඩා බෝට්ටුවල සහ වැලිපටවන බෝට්ටුවල සේවය කිරීමටයි.  කෙසේ වෙතත්, එම තරුණයින් මේ පිළිබඳව මලයාසියාවේ පිහිටි ශ්‍රී ලංකා තානාපති කාර්යාලය දැනුවත් කර තිබෙනවා. පසුව, එරට ආරක්ෂක අංශ විසින් ඔවුන් එම ස්ථානයෙන් මුදවා ගෙන ශ්‍රී ලංකා තානාපති කාර්යාලයට භාර දුන් බවයි හිරු ප්‍රවෘත්ති අංශයට අදහස් දක්වමින් එම තරුණයින් සඳහන් කළේ."
    },
    {
        "content": "ලබන ජනවාරියේ සිට ඞී එන් ඒ පරීක්ෂණ කටයුතු රජයේ රස පරීක්ෂක දෙපාර්තමේන්තුව හරහා සිදුකරන බව අධිකරණ අමාත්‍ය රවුෆ් හකීම් අද පාර්ලිමේන්තුවේදි ප්‍රකාශ කළා. පුනරුත්ථාපන හා බන්ධනාගාර ප්‍රතිසංස්කරණ, අධිකරණ අමාත්‍යාංශය සහ විදේශ කටයුතු අමාත්‍යාංශ වැය ශීර්ෂයන් සම්බන්ධ කාරක සභා අවස්ථා විවාදයට එක්වෙමිනුයි  අමාත්‍යවරයා මේ බව කියා සිටියේ."
    },
    {
        "content": "සති දෙකක් තුළ විසඳුම් නොලැබුණහොත් නැවතත් වෘත්තීය සමිති ක්‍රියාමාර්ගවලට එළඹෙන බව හෙද පරිපූරක හා අතුරු වෛද්‍ය ඒකාබද්ධ බල මණ්ඩලය පවසනවා. එහි කැඳවුම්කරු සමන් රත්නප්‍රිය ප්‍රකාශ කළේ මේ පිළිබඳව සෞඛ්‍ය අමාත්‍යාංශ ලේකම්වරයාද ලිඛිතව දැනුවත් කර ඇති බවයි. ඉල්ලීම් 6 ක් මුල්කරගනිමින් පසුගිය නොවැම්බර් මාසයේ අවස්ථා දෙකකදී  හෙද පරිපූරක හා අතුරු වෛද්‍ය වෘත්තිකයන් දිවයින පුරා වැඩවර්ජන සිදුකළා.   කෙසේ වෙතත් හෙද වෘත්තිකයන් සිය රාජකාරිය නිසි පරිදි ඉටුකරන්නේද යන්න හෘද සාක්ෂියෙන් විමසා බැලිය යුතු බව සෞඛ්‍ය අමාත්‍ය මෛත්‍රීපාල සිරිසේන පවසනවා. ඔහු මෙ බව සඳහන් කළේ කොළඹ ඊයේ පැවති උත්සවයකට එක්වෙමින්. ෆ්ලොරන්ස් නයිටින්ගේල් වැඩවර්ජන හෝ උද්ඝෝෂණ සිදු නොකළ බවත් ඔහු අවධාරණය කළා."
    },
    {
        "content": "එළඹෙන නව වසරේ පාරට බැසීමට සූදානම්දැයි විපක්ෂ නායක රනිල් වික්‍රමසිංහ ජනතාවගෙන් ප්‍රශ්න කර සිටිනවා. දෙහිවල එක්සත් ජාතික පක්ෂ බල මණ්ඩල රැස්වීමට ඊයේ එක්වෙමින් විපක්ෂ නායකවරයා මේ බව සඳහන් කළා. ඔහු කියා සිටියේ තනිව පාරට බැසීමට වඩා සියලූදෙනා එක්වී විරෝධතා දියත් කිරීම සාර්ථක ක්‍රමය බවයි."
    },
    {
        "content": "ග්‍රාමීය ජන ජීවිතයේ පවත්නා ගැටළු සඳහා ගම තුළින්ම විසඳුම් සෙවීමේ ක්‍රමවේදයක් අවශ්‍ය බව ජනාධිපති මහින්ද රාජපක්ෂ මහතා පවසනවා. ජාතිවාදය අවුස්සා රට ගොඩනැගීමට නොහැකි බව ජනාධිපතිවරයා සඳහන් කළේ බිබිල ප්‍රාදේශීය සභා බහුකාර්ය ගොඩනැගිලි සංකීර්ණය ඊයේ (07) ජනතා අයිතියට පත් කිරීමෙන් අනතුරුව පැවති ජන හමුවකට එක්වෙමින්. රටේ සංවර්ධනය අඛණ්ඩව ඉදිරියට ගෙන යා යුතු බවත් ජනාධිපතිවරයා මෙහිදි අවධාරණය කළා."
    },
    {
        "content": "පුනරුත්ථාපන හා බන්ධනාගාර ප්‍රතිසංස්කරණ, අධිකරණ අමාත්‍යාංශය සහ විදේශ කටයුතු අමාත්‍යාංශ වැය ශීර්ෂයන් සංශෝධන සහිතව ඊයේ පාර්ලිමේන්තුවේදී සම්මත වුණා. එහිදී අදහස් දක්වමින් විදේශ අමාත්‍ය ජී.එල්. පීරිස් ප්‍රකාශ කළේ ජාත්‍යන්තරය හමුවේ රටේ ජනතාවගේ අභිමානය පාවාදිය නොහැකි බවයි. ඒ පිළිබඳව සහ ඊයේ දිනයේ පාර්ලිමේන්තුවේ තොරතුරු ඇතුළත් අයවැය 2014 විශේෂාංගය. [MP3]s72972[/MP3]"
    },
    {
        "content": "බෙංගාල බොක්කේ පවතින මාදි සුළි කුණාටුව දැන් චන්ඩ සුළි කුණාටුවක් දක්වා වර්ධනය වී යාපනය සිට කිලෝමීටර් 500 ක් පමණ ඊසාන දෙසින් පවතිනවා. කාලගුණ විද්‍යා දෙපාර්තමේන්තුව ප්‍රකාශ කළේ එය දිවයිනෙන් ඉවතට ගමන් කරමින් පවතින බවයි. කෙසේ වෙතත් මඩකලපුවේ සිට ත්‍රිකුණාමලය සහ යාපනය හරහා මන්නාරම දක්වා වන මුහුදේ සුළං වේගය වැඩිවීමේ අවදානම තවදුරටත් පවතින බැවින් අදාළ මුහුද ප්‍රදේශ රළුවිය හැකි බවයි එම දෙපාර්තමේන්තුව ප්‍රකාශ කළේ. ගොඩබිමට පවතින වැසි තත්ත්වයේ අඩුවීමක් අපේක්ෂා කළ හැකි බව කාර්යයේ නියුතු කාලගුණ විද්‍යාඥ චන්න රොද්‍රිගූ ප්‍රකාශ කළා."
    },
    {
        "content": "වාරියපොළ - මඩිහේ - මිදියාල මධ්‍ය මහා විද්‍යාලයේ උසස් පෙළ සිසුවෙකු ලෙස සිටියදී මියගිය 18 හැවිරිදි මොහොමඞ් රිෆාස් ගේ සිරුර ඊයේ (07) යළි ගොඩගනු ලැබුවා. ඒ, වාරියපොළ මහේස්ත්‍රාත් අධිකරණය විසින් ලබාදුන් නියෝගයකට අනුවයි. සිසුවාගේ මරණය සියදිවි නසාගැනීමක් බවට මුලින් හැඳින්වූවත් පසුව එය මිනීමැරුමක් බවට අනාවරණය වීම ඊට හේතුවයි. මෙම සිසුවා පසුගිය අගෝස්තු මස 24 වැනිදා පාසලේ වහලයක ගෙළ වැළලාගෙන මියගිය බවටයි වාර්තාවුණේ. කුරුණෑගල අධිකරණ වෛද්‍ය නිලධාරිවරයාද මෙය සියදිවි නසාගැනීමක් බව ප්‍රකාශ කර තිබුණා. කෙසේ වෙතත් ඔහුගේ සිරුරේ දක්නට ලැබුණු තුවාල සහ ගෙළට ලණුව සිරවී තිබු ආකාරය පිළිබඳව සැකසිතූ ප්‍රදේශවාසීන් සිද්ධිය සම්බන්ධයෙන් පරික්ෂණ වෙනත් පොලීසියකට භාරදෙන ලෙස බල කළා.   ඒ අනුව කුලියාපිටිය සහකාර පොලිස් අධිකාරිවරයාගේ ප්‍රධානත්වයෙන් පරීක්ෂණ සිදු කළ අතර මරණය සිදුවී මාස 2 කට පසු මෙය මිනීමැරුමක් බව තහවුරු වුණා. මෙම සිසුවා සිය පාසලේම සිසුවියක් සමග ප්‍රේම සබඳතාවක් ඇතිකරගෙන තිබූ අතර ඊට එරෙහි වූ ඇයගේ පියා සහ සහෝදරයා මෙම ඝාතනය සිදුකර ඇති බවට තොරතුරු අනාවරණ වුණා. මේ වනවිට ඔවුන් අත්අඩංගුවට ගෙන ඇති අතර සිසුවිය ප්‍රදේශයෙන් පළාගොස් ඇති බව සඳහන්."
    },
    {
        "content": "කිලිනොච්චියේ සිට යාපනය දක්වා ක්‍රියාත්මක වන ජල ව්‍යාපෘතියක් සම්බන්ධයෙන් දෙමළ ජාතික සන්ධානය තුළ ඇති වූ මත ගැටුමක් ඊයේ (16) යාපනය - චාවකච්චේරියෙන් වාර්තා වුණා. ආසියානු සංවර්ධන බැංකුවේ ආධාරයෙන් ක්‍රියාත්මක වන මෙම ව්‍යාපෘති සඳහා දෙමළ ජාතික සන්ධාන පාර්ලිමේන්තු මන්ත්‍රී එස්. ශ්‍රීධරන් සිය විරෝධතාවය පළ කර සිටියේ ඊයේ චාවකච්චේරියේ පැවැති උත්සවයකදියි. එහිදී ඔහු සදහන් කළේ මෙම ව්‍යාපෘතිය ආරම්භ කිරීමට පෙර දෙමළ ජාතික සන්ධානයේ අදහස් නොවිමසීම පිළිබද තමන් විරෝධතාවය පළ කරන බවයි. මන්ත්‍රීවරයා කියා සිටියේ මෙම ව්‍යාපෘතිය සම්බන්ධයෙන් සියලූ පළාත් සභා මන්ත්‍රීවරුන් මහ පාර්ලිමේන්තු මන්ත්‍රීවරුන් දැනුවත් කළ බවයි. කෙසේ වුවත් එම උත්සවයට සහභාගි වූ උතුර පළාත් ප්‍රධාන අමාත්‍ය සී.වී. විග්නේෂ්වරන් ශ්‍රීධරන් මන්ත්‍රීවරයාගේ ප්‍රකාශය හෙළා දැක්කා. ඔහු එහිදී සඳහන් කළේ තමන් එම ව්‍යාපෘතියට අනුමැතිය ලබා දුන් බවයි. එසේම හැගීම්බර කතා අවශ්‍ය නොවන බවත් මෙමගින් උතුර පළාත් ජනතාවට ලැබෙන ප්‍රතිලාභය ගැන සිතා බැලිය යුතු බවත් ඔහු කියා සිටියා."
    },
    {
        "content": "SLFP පළාත් පාලන නියෝජිතයන් ඉවත් කිරීමේ තීරණයක් තවම නැහැ. - ඇමති ඩලස් පුංචි ආණ්ඩු අයවැය අර්බුදය විසදීමේ බලය ශ්‍රී.ල.නි.ප.ට"
    },
    {
        "content": "නාත්තණ්ඩිය - මාරවිල මාර්ගයේ වීරහේන ප්‍රදේශයේ අද (17) අලූයම සිදුවූ රිය අනතුරකින් පුද්ගලයන් දෙදෙනෙකු ජීවිතක්ෂයට පත්වී තිබෙනවා. මාරවිල පොලීසිය ප්‍රකාශ කළේ ත්‍රිරෝද රථයක් ලොරි රථයක ගැටී මෙම අනතුර සිදුව ඇති බවයි. සිද්ධියෙන් ජීවිතක්ෂයට පත්ව ඇත්තේ ත්‍රිරෝද රථයේ ගමන් කළ දෙදෙනායි. ඉන් එක් අයෙකු නාන්තන්ඩිය - වැලිපැන්නගහමුල්ල ප්‍රදේශයේ පදිංචි පුද්ගලයෙකු වන අතර අනෙක් පුද්ගලයා ගම්පල පදිංචි අයෙක්. සිද්ධිය සම්බන්ධයෙන් ලොරි රථයේ රියදුරා මාරවිල පොලීසිය විසින් අත්අඩංගුවට ගෙන තිබෙනවා."
    },
    {
        "content": "පාර්ලිමේන්තු මන්ත්‍රී විජේදාස රාජපක්ෂ විසින් මීට පෙර පාර්ලිමේන්තුවට ඉදිරිපත් කිරීමට කටයුතු කළ පෞද්ගලික පනත් කෙටුම්පත ඉදිරි දිනයකදී ඉදිරිපත් කිරීමට හැකියාවක් තිබෙන බව කථානායක චමල් රාජපක්ෂ අද (17) දැනුම් දුන්නා. පාර්ලිමේන්තු ස්ථාවර නියෝග 47 / 5 යටතේ මෙම පෞද්ගලික මන්ත්‍රී යෝජනාව ඉදිරිපත් කිරීමට හැකියාව පවතින බවත්, එය පක්ෂ විපක්ෂ මන්ත්‍රීවරුන්ගේ මතය පදනම් කර ඉදිරිපත් කිරීමට අවස්ථාව හිමි වන බවත් කථානායකවරයා මෙහිදී පැහැදිලි කළා. උපරිමාධිකරණ විනිසුරුවරුන්ට සාධාරණ සහා අපක්ෂපාතී පරීක්ෂණයක් තහවුරු කිරීම මෙම පෞද්ගලික මන්ත්‍රී යෝජනාවේ ඇතුළත් අතර මීට පෙර අවස්ථාවේදී එය ආණ්ඩු පක්ෂ මන්ත්‍රීවරුන්ගේ විරෝධතා හේතුවෙන් ඉදිරිපත් කිරීමට නොහැකි වුණා. මේ අතර රජයේ සියලූ අමාත්‍යාංශවල වැය ශීර්ෂ විශේෂ කාරක සභා අවස්ථාවකට යොමු කර ඉදිරියේ ඒවා දින 10ක් ඇතුළත විවාද කර අවසන් කිරීම සම්බන්ධයෙන් ආණ්ඩු පක්ෂ සහ විපක්ෂ මන්ත්‍රීවරුන් අද කරුණු ඉදිරිපත් කළා. ඒ සම්බන්ධයෙන් අදහස් දැක්වූ කථානායක චමල් රාජපක්ෂ කියා සිටියේ පක්ෂ නායක රැස්වීමේදී මේ සම්බන්ධයෙන් අවසන් තීරණයක් ගන්නා බවයි. මේ අතර, අද පාර්ලිමේන්තුවේ දී අමාත්‍යාංශ 23ක වැය ශීර්ෂයන් විශේෂ කාරක සභා අවස්ථාවක් යටතේ විවාදයට ගනු ලබනවා."
    },
    {
        "content": "මත්කුඩු කන්ටේනරයක් වරායෙන් නිදහස් කරගැනීමට අග්‍රාමාත්‍යවරයාගේ සම්බන්ධීකරණ ලේකම්වරයෙකු ලිපියක් යොමු කිරීම සම්බන්ධයෙන් පසුගියදා ඇතිවුණේ මහත් ආන්දෝලනයක්. ඊට අදාළව අග්‍රාමාත්‍ය දිමු ජයරත්නට චෝදනා එල්ල කිරීම පිළිගත නොහැකි බව පවසමින් ජාතික සමගිය සඳහා වූ අන්තර් හා ආගමික සංවිධානය කොළඹදි අද හමුවක්ද කැඳවා තිබුණා. එහිදී අදහස් දැක්වූ පූජ්‍ය කහටපිටියේ පඤ්ඤාසාර හිමියන් අග්‍රාමාත්‍යවරයා අත්අඩංගුවට ගැනීම සම්බන්ධයෙන් පොලීසියට සහ උසාවියට වඩා බලයක් ජාතික හෙළ උරුමයට ලැබුණේ කෙසේද යනුවෙන් ප්‍රශ්න කළා. උන්වහන්සේ කියා සිටියේ ජාතික හෙළ උරුමය මඩෙහි සෙළවෙන ඉන්නක් බවට පත්ව ඇති බවයි. මේ සම්බන්ධයෙන් හිරු ප්‍රවෘත්ති අංශය ජාතික හෙළ උරුමයේ ජාතික සංවිධායක නිශාන්ත ශ්‍රී වර්ණසිංහගෙන් විමසීමක් කළා. ඔහු ප්‍රකාශ කළේ අග්‍රාමාත්‍යවරයා නිදොස් කරගැනීම චෝදනා එල්ල කරන පාර්ශවවල වගකීමක් බවයි.මෙම සිද්ධියට එරෙහි සටන අත් නොහරින බවද ජාතික හෙළ උරුමයේ ජාතික සංවිධායකවරයා අවධාරණය කළා.   රජයේ ප්‍රවෘත්ති දෙපාර්තමේන්තුවේ අද පැවති කැබිනට් තීරණ දැනුම්දීමේ මාධ්‍ය හමුවේදීද මාධ්‍යවේදීන් මේ පිළිබඳව කරුණු විමසුවා. එහිදී කැබිනට් ප්‍රකාශක අමාත්‍ය කෙහෙළිය රඹුක්වැල්ල සඳහන් කළේ සිද්ධිය සම්බන්ධයෙන් සිදුකරන පරීක්ෂණවලින් පසු ඒ පිළිබඳ ප්‍රකාශයක් සිදුකළ හැකි බවයි. Update :  Tuesday, 17 December 2013 - 7:16 ------------------------------------------------------------- අගමැති පිරිසිදුයි. - ආගමික සංවිධානයක්. Tuesday, 17 December 2013 - 13:04 කුඩු කන්ටේනරයක් පදනම් කරගෙන අග්‍රාමාත්‍ය දි.මු. ජයරත්නට මඩ ගැසීම පිළිගත නොහැකි බව ජාතික සමගිය සඳහා වූ අන්තර් ආගමික සංවිධානය පවසනවා. එම සංවිධානයේ සභාපති මහාචාර්ය කඹුරුගමුවේ වජිර හිමියන් අග්‍රාමාත්‍ය කාර්යාලයේ අද (17) පැවැති මාධ්‍ය හමුවකට එක්වෙමින් කියා සිටියේ අග්‍රාමාත්‍යවරයාගේ දේශපාලන ජීවිතය මෙන්ම පෞද්ගලික ජීවිතය ද පිරිසිදු එකක් බවයි.  පාකිස්තානයෙන් ගෙන්වන ලද මත්කුඩු කන්ටේනර් දෙකක් වරායෙන් නිදහස් කර ගැනීමට අග්‍රාමාත්‍යවරයාගේ ලේකම්වරයෙකු ලිපියක් යොමු කිරීම සම්බන්ධයෙන් මහත් ආන්දෝලනයක් ඇති වුණා. කෙසේ වෙතත්, එහිදී ජාතික හෙළ උරුමයේ නායක පූජ්‍ය  ඕමල්පේ සෝභිත හිමියන් සදහන් කළේ අග්‍රාමාත්‍යවරයා සිය ධුරයෙන් ඉල්ලා අස්විය යුතු බවයි."
    },
    {
        "content": "මෙරට පැවැති යුද්ධයෙන් එක්සත් ජාතීන්ගේ සංවිධානය පාඩම් රැසක් උගත් බව ජගත් සංවිධාන මහලේකම් බෑන් කී මූන් පවසනවා. නිව්යෝක් නුවර ජගත් සංවිධාන මූලස්ථානයේ ඊයේ (16) පැවැති දෛනික මාධ්‍ය හමුවට එක්වෙමින් මහලේකම්වරයා කියා සිටියේ එහි ප්‍රතිඵලයක් ලෙස වෙනත් රටවල ඇති විය හැකි සමාන තත්ත්වයන් සඳහා ක්‍රියාකාරී සැලැස්මක් සකස් කර ඇති බවයි. ජගත් සංවිධානය මෙරට පැවැති යුද්ධයේ දී නිසියාකාරයෙන් කටයුතු කළා ද යන්න පිළිබද සොයා  බැලීමට තමා විසින් විද්වත් කමිටුවක් පත් කළ බව මහලේකම්වරයා මෙහිදී සිහිපත් කළා. ඔවුන් එහිදී ලබාදුන් නිර්දේශ අනුවයි නව ක්‍රියාකාරී සැලැස්ම සකස් කර ඇත්තේ. එය  ඕනෑම රටක ඇති විය හැකි එවැනි  ඕනෑම තත්ත්වයකට සරිලන බව මහලේකම් බෑන් කී මූන්ගේ අදහසයි. ඒ අනුව එය සියලූ රටවල, සියලූ තත්ත්වයන්හිදී ඇති වන සියලූ සිද්ධීන් සඳහා ආදේශ කිරීමට ජගත් සංවිධානය සැලසුම් කර තිබෙනවා. මෙම ක්‍රියාකාරී සැලැස්ම ජගත් සංවිධාන මහා මණ්ඩලය වෙත ද ඉදිරිපත් කරනු ලැබුවා. එය මහා මණ්ඩලයේ සභාපතිවරයා විසින් සාමාජික රටවල් වෙත ලබාදී තිබෙනවා. මානව හිමිකම් සුරැකීම සහ ඒවා උල්ලංගණයවීමේ අවස්ථාවන් වැළැක්වීම සඳහා වූ පියවර ඊට ඇතුළත්."
    },
    {
        "content": "ජනතාවගේ හැගීම් සහ බලාපොරොත්තු කඩකිරීමට ආණ්ඩුවට හැකියාවක් නොමැති බව එක්සත් ජාතික පක්ෂය පවසනවා. පක්ෂ මූලස්ථානයේ අද (17) පැවැති මාධ්‍ය හමුවකට එක්වෙමින් එහි මහලේකම්, පාර්ලිමේන්තු මන්ත්‍රී තිස්ස අත්තනායක මේ බව කියා සිටියා. මේ අතර, එක්සත් ජාතික පක්ෂ නායකත්ව මණ්ඩලය මේ වන විට සිරිකොත පක්ෂ මූලස්ථානයේ රැස්වී සිටිනවා. පාර්ලිමේන්තු මන්ත්‍රී කරු ජයසූරියගේ ප්‍රධානත්වයෙන් පැවැත්වෙන නායකත්ව මණ්ඩල රැස්වීමේදී පක්ෂයේ ඉදිරි කටයුතු සම්බන්ධයෙන් තීරණ කිහිපයක් ගැනීමට නියමිතයි. ලබන 21 වැනිදා පැවැත්වෙන පක්ෂ සම්මේලනයේ දී ගනු ලබන තීරණ සම්බන්ධයෙන් ද අද සාකච්ඡා කෙරෙනු ඇති. මීට අමතරව අද පැවැත්වෙන නායකත්ව මණ්ඩල රැස්වීමට සහභාගි වන ලෙස පාර්ලිමේන්තු මන්ත්‍රී සජිත් ප්‍රේමදාසට ආරාධනාවක් කර තිබුණා."
    },
    {
        "content": "වත්තල සහ බලපිටිය ප්‍රාදේශීය සභාවල ලබන වසර සදහා වන අය වැය අද (17) සම්මත වී තිබෙනවා. මීට පෙර වත්තල  ප්‍රාදේශීය සභාවේ අය වැය පරාජයට පත්වී ඇති අතර එය මෙවර සම්මත වී ඇත්තේ එක් වැඩි ඡන්දයකින්. අය වැයට පක්ෂව ඡන්ද 8ක් ලැබුණු අතර, ප්‍රාදේශීය සභාවේ එක්සත් ජාතික පක්ෂ මන්ත්‍රීවරුන් 7 දෙනා විරුද්ධව ඡන්දය භාවිතා කළා. එක්සත් ජනතා නිදහස් සන්ධානයට බලය හිමි මෙම ප්‍රාදේශීය සභාවේ උපසභාපතිවරයා ඇතුළු පාලක පක්ෂයේ මන්ත්‍රීවරුන් තුන්දෙනෙකු සහ  ජනතා විමුක්ති පෙරමුණේ මන්ත්‍රීවරයා අය වැය ඡන්ද විමසීම සිදුවන අවස්ථාවේදී සභාවට පැමිණ සිටියේ නැහැ. ජනතා විමුක්ති පෙරමුණු මන්ත්‍රීවරයා මාධ්‍ය වෙත ප්‍රකාශ කර තිබුණේ තමන්ට සභාව වෙත පැමිණීමට බාධා එල්ල වූ බවයි. මේ අතර, බලපිටිය ප්‍රාදේශීය සභාවේ ලබන වසර සදහා වන අය වැය අද දෙවන වරටත් ඉදිරිපත් කළ අවස්ථාවේදී සම්මත වුණා. ඒ, වැඩි ඡන්ද 3කින්.  ඊට පක්ෂව  ඡන්ද 9ක් සහ විපක්ෂ ඡන්ද 6ක් ලැබී තිබෙනවා. සන්ධානයේ මන්ත්‍රීවරු දෙදෙනෙක් අද සභා වාරයට පැමිණ නැහැ."
    },
    {
        "content": "නිදහස් සෞඛ්‍ය සේවාවේ අයිතීන් සුරක්ෂිත කර ඇති බව ජනාධිපති මහින්ද රාජපක්ෂ මහතා ප්‍රකාශ කළා. ජනාධිපතිවරයා මෙම අදහස් පළ කළේ කොළඹ සුගතදාස ගෘහස්ත ක්‍රීඩාංගණයේ අද පැවති උත්සවයක් අමතමින්. සෞඛ්‍ය සේවය සඳහා වෘත්තිකයන් දස දහස් හාරසිය දෙනෙකු බඳවාගැනීම වෙනුවෙන් පත්වීම් ලිපි ප්‍රදානෝත්සවයයි අද කොළඹ සුගතදාස ගෘහස්ත ක්‍රීඩාංගණයේදී පැවැත්වුණේ. හෙද පුහුණුව සඳහා අලූතින් 6500 දෙනෙකු බඳවා ගැනෙන අතර පුහුණුව අවසන් කළ හෙද නිලධාරීන් 2900 දෙනෙකුට මේ යටතේ පත්වීම් හිමිවුණා. එසේම පරිපූරක වෛද්‍ය සේවාවේ සහ අතුරු වෛද්‍ය සේවාවේ ශ්‍රේණි 14 කට අදාළව පුහුණුව සඳහා 2 000 ක පිරිසක් බඳවා ගැනීමට නියමිතයි.                    Update  : Tuesday, 17 December 2013 - 08:07 ------------------------------------ නිදහස් සෞඛ්‍ය සේවයේ ස්වර්ණමය යුගය අපි ඇති කළා. - ජනපති Tuesday, 17 December 2013 - 15:33 නිදහස් සෞඛ්‍ය සේවයේ ස්වර්ණමය යුගය ඇති කිරීමට වත්මන් රජය කටයුතු කළ බව ජනාධිපති මහින්ද රාජපක්ෂ මහතා පවසනවා. දකුණු ආසියාවේ පමණක් නොව ආසියාවේම සෞඛ්‍ය දර්ශක අතින් අද ශ්‍රී ලංකාව ඉදිරියෙන්ම සිටින බවයි ජනාධිපතිවරයා පෙන්වා දුන්නේ. සෞඛ්‍ය සේවයට සහ පුහුණුවට වෘත්තිකයින් 10,400ක් බදවා ගැනීමේ පත්වීම් ලිපි ප්‍රදානය කිරීමේ අවස්ථාවට කොළඹ සුගතදාස ගෘහස්ත ක්‍රීඩාංගණයේ දී අද එක්වෙමිනුයි ජනාධිපතිවරයා මේ බව කියා සිටියේ. ගුණාත්මක සහ කාර්යක්ෂම සෞඛ්‍ය සේවාවක් රට තුළ ගොඩනැගීමට ඉකුත් වසර 7 තුළ රජයට හැකි වූ බව ජනාධිපතිවරයා මෙහිදී වැඩිදුරටත් ප්‍රකාශ කළා."
    },
    {
        "content": "2013 වසරේ පහ ශ්‍රේණිය ශිෂ්‍යත්ව විභාගයේ ප්‍රතිඵල මත පාසල් තෝරාගැනීමේ කඩඉම් ලකුණු අද නිකුත් කෙරුණා. ඒ අනුව කොළඹ රාජකීය විද්‍යාලය සහ විශාකා විද්‍යාල සඳහා ඇතුලත් කරගැනීමේ කඩඉම් ලකුණ වන්නේ 186 ක්. මහනුවර ධර්මරාජ විද්‍යාලයට ඇතුළත්වීම සඳහා ලකුණු 184 ක් ලබාගත යුතුයි. කොළඹ ආනන්ද, කුරුණෑගල මලියදේව සහ මහනුවර මහමායා බාලිකා විද්‍යාලවලට ඇතුළත් වීමේ කඩඉම් ලකුණ වන්නේ 183 ක්. පන්නිපිටිය ධර්මපාල, හොරණ තක්ෂිලා, වීරකැටිය මධ්‍යමහා විද්‍යාලය, වයඹ රාජකීය සහ රත්නපුර සීවලී යන විද්‍යාලවලට ඇතුළත් වීමට ලකුණු 174 ක් ලබාගත යුතුයි.  කොළඹ නාලන්ද විද්‍යාලයට ඇතුළත් වීමට ලකුණු 181 ක් ද ඞී එස් සේනානායක විද්‍යාලයට ලකුණු 180 ක්ද, ගාල්ල මහින්ද සහ කුරුණෑගල ශාන්ත ආනා විද්‍යාලවලට ඇතුලත්වීමට ලකුණු 179 ක් ලබාගත යුතුයි. මහනුවර ශාන්ත සිල්වෙස්ටර් විද්‍යාලයට ඇතුලත්වීමට ලකුණු 176 ක් ලබාගත යුතු අතර කොළඹ තර්ස්ටන් විද්‍යාලයට  ඇතුළත්වීම සඳහා ලකුණු 175 ක් ලබාගත යුතු බවයි අධ්‍යාපන අමාත්‍යාංශය සඳහන් කළේ. කොළඹ දේවි බාලිකා සහ කුරුණෑගල මලියදේව බාලිකා විද්‍යාලවලට ඇතුළත් වීමට ලකුණු 182 ක් ලබාගත යුතුයි. කොළඹ සිරිමාවෝ බණ්ඩාරනායක සහ ගාල්ල සවුත්ලන්ඞ් බාලිකා විද්‍යාලවලට ඇතුළත්වීමට ලකුණු සීමාව  180 ක්. කුරුණෑගල ශුද්ධවූ පවුලේ බාලිකා විද්‍යාලය සඳහා ඇතුලත් කරගැනීමේ ලකුණු සංඛ්‍යාව 179 ක්. නුගේගොඩ අනුලා විද්‍යාලය, ගම්පහ රත්නාවලී බාලිකා සහ  මහනුවර උසස් බාලිකා යන විද්‍යාලවල කඩඉම් ලකුණ 177 ක්  වනවා.  Update : Tuesday, 17 December 2013 - 15:39 --------------------------------------------------------- පහේ ශිෂ්‍යත්වයේ කඩඉම් ලකුණු පිටවේ. රාජකීය - විශාකා 186 යි. Tuesday, 17 December 2013 - 15:39 මේ වසරේ පහ ශිෂ්‍යත්ව විභාගයේ ප්‍රතිඵල මත පාසල් තෝරාගැනීමේ කඩඉම් ලකුණු අද නිකුත් කෙරුණා. ඒ අනුව කොළඹ රාජකීය විද්‍යාලය සහ විශාකා විද්‍යාල සඳහා ඇතුලත් කරගැනීමේ කඩඉම් ලකුණ වන්නේ 186 ක්. මහනුවර ධර්මරාජ විද්‍යාලයට ඇතුළත්වීම සඳහා ලකුණු 184 ක් ලබාගත යුතුයි. කොළඹ ආනන්ද, කුරුණෑගල මලියදේව සහ මහනුවර මහමායා බාලිකා විද්‍යාලවලට ඇතුළත් වීමේ කඩඉම් ලකුණ වන්නේ 183 ක්. පන්නිපිටිය ධර්මපාල, හොරණ තක්ෂිලා, වීරකැටිය මධ්‍යමහා විද්‍යාලය, වයඹ රාජකීය සහ රත්නපුර සීවලී යන විද්‍යාලවලට ඇතුළත් වීමට ලකුණු 174 ක් ලබාගත යුතුයි. [JPG]73604_5[/JPG] [JPG]73604_6[/JPG] [JPG]73604_1[/JPG] [JPG]73604_2[/JPG] [JPG]73604_3[/JPG] [JPG]73604_4[/JPG]"
    },
    {
        "content": "පසුගිය පහ ශ්‍රේණිය ශිෂ්‍යත්ව විභාගයේ කඩඉම් ලකුණු ලබන 18 වැනිදා නිකුත් කරන බව අධ්‍යාපන අමාත්‍යාංශ ලේකම් අනුර දිසානායක ප්‍රකාශ කළා. ඒ සඳහා විභාග මධ්‍යස්ථාන 2,836 කදී අපේක්ෂකයින් තුන් ලක්ෂ 29,725 ක් පෙනී සිටි බවයි විභාග දෙපාර්තමේන්තුව සඳහන් කළේ. සිංහල මාධ්‍යයෙන් අපේක්ෂකයින් දෙලක්ෂ 49,396 ක්ද, දෙමළ මාධ්‍යයෙන් 80,329 දෙනෙකුද විභාගයට ඉදිරිපත් වුණා."
    },
    {
        "content": "ආණ්ඩුව අයවැයෙන් ජනතාවට සහන ලබාදී නොමැති බව පවසමින් එක්සත් ජාතික පක්ෂය ක්‍රියාත්මක කළ පත්‍රිකා බෙදාහැරීමේ ව්‍යාපාරයක් කොළඹ - කොටුව දුම්රියපළ ඉදිරිපිටදී අද (17) පැවැත්වුණා. එහිදී අදහස් දැක්වූ එක්සත් ජාතික පක්ෂ මහ ලේකම් තිස්ස අත්තනායක කියා සිටියේ අත්‍යාවශ්‍ය භාණ්ඩ රැසක මිල මේ වනවිට ඉහළ ගොස් ඇති බවයි. මේ අතර එක්සත් ජාතික පක්ෂයේ නායකත්ව මණ්ඩලයද පාර්ලිමේන්තු සංකීර්ණයේදී අද රැස්වුණා."
    },
    {
        "content": "ක්‍රීඩා අමාත්‍ය මහින්දානන්ද අළුත්ගමගේ ඔහුගේ බිරිඳ වන ආශා අළුත්ගමගේට තර්ජනය කිරීමක් සිදුකර නොමැති බව සිදුකරන ලද පරීක්ෂණවලදී අනාවරණය වූ බව පොලිස් මාධ්‍ය ප්‍රකාශක කාර්යාලය පවසනවා. නිවේදනයක් නිකුත් කරමින් එම කාර්යාලය සඳහන් කළේ ආශා අළුත්ගමගේ විසින් පොලිස්පතිවරයා වෙත පසුගිය මස 11 වැනි දින ලිඛිතව කරන ලද පැමිණිල්ලක් පොලිස් මූලස්ථානයේ විශේෂ විමර්ෂණ ඒකකය මගින් විභාග කළ බවයි. අමාත්‍යවරයා විසින් ඔහුගේ අනුදැනුම මත වෙනත් පාර්ශවයකින් ඍජුව හෝ වක්‍රව දුරකතන මගින් හෝ වෙනත් මාර්ගයකින් ආශා අළුත්ගමගේට තර්ජනය කර ඇති බවට හෙළි වී නොමැති බව එම විමර්ෂණයේදී අනාවරණය වී තිබෙනවා."
    },
    {
        "content": "පළාත් පාලන ආයතන කිහිපයක ලබන වසර සඳහා වූ අයවැය ඡන්ද විමසීම අද (12) සිදුකෙරුණා. එක්සත් ජාතික පක්ෂයට බලය හිමි සීතාවකපුර නගර සභාවේ අයවැය අද දෙවන වරටත් ඉදිරිපත් කළ අවස්ථාවේදී එය ඒකඡුන්දයෙන් සම්මත වුණා. මීට පෙර අවස්ථාවේදී මෙම නගර සභාවේ අයවැය එක් ඡන්දයකින් පරාජයට පත්වු අතර, මෙවර නගර සභාව නියෝජනය කරන එක්සත් ජාතික පක්ෂ මන්ත්‍රීවරුන් 07 දෙනා සමග ආණ්ඩු පක්ෂ මන්ත්‍රීවරුන් 04 දෙනා ද අයවැයට පක්ෂව ඡන්දය ප්‍රකාශ කළා. පළමු වරට අයවැය පරාජයට පත්වීමෙන් පසුව එක්සත් ජාතික පක්ෂයට බලය පවතින සීතාවකපුර නගර සභාවේ සභාපතිවරයා සහ උප සභාපතිවරයා ජනාධිපතිවරයා හමුවී අයවැය දිනවීමට සහය ලබාදෙන ලෙස ඉල්ලීමක්ද කරනු ලැබුවා.  එමෙන්ම, සන්ධානයට බලය පවතින මාතලේ - උකුවෙල ප්‍රාදේශීය සභාවේ අයවැය ඒකඡන්දයෙන් සම්මත වූ අතර, පූජාපිටිය ප්‍රාදේශීය සභාවේ අයවැය වැඩි ඡන්ද 11 කින් ජයග්‍රහණය කර තිබෙනවා. පූජාපිටිය ප්‍රාදේශීය සභාවේ විපක්ෂ නායකවරයා ඡන්දය ප්‍රකාශ නොකළ අතර, විපක්ෂ මන්ත්‍රීවරුන් දෙදෙනෙකු ද ඡන්ද විමසීම සඳහා සහභාගී වූයේ නැහැ.  මීට අමතරව මහනුවර - වත්තේගම නගර සභාවේ සහ හගුරන්කෙත ප්‍රාදේශීය සභාවේ අයවැය අද පරාජයට පත්වුණා. එක්සත් ජනතා නිදහස් සන්ධානයට බලය හිමි වත්තේගම නගර සභාවේ ලබන වසර සඳහා වන අයවැය අද (12) එක් ඡන්දයකින් පරාජයට පත්වුණේ ආණ්ඩු පක්ෂ මන්ත්‍රීවරයෙකු විපක්ෂය හා සමග එක්ව ඡන්දය ප්‍රකාශ කිරීම හේතුවෙන්. මේ අතර, හඟුරන්කෙත ප්‍රාදේශීය සභාවේ අයවැය වැඩි ඡන්ද 05 කින් පරාජයට පත්වුණා. අයවැයට පක්ෂව ඡන්ද 08 ක් සහ විපක්ෂව ඡන්ද 13 ක් ලැබී තිබෙනවා. එක්සත් ජනතා නිදහස් සන්ධානයට බලය හිමි මෙම ප්‍රාදේශීය සභාවේ අයවැය පරාජය කිරීම සඳහා එක්සත් ජාතික පක්ෂ මන්ත්‍රීවරුන් 08 දෙනා සමග සන්ධාන මන්ත්‍රීවරුන් 04 දෙනෙකු සහ ජාතික නිදහස් පෙරමුණේ මන්ත්‍රීවරයාද එක්ව සිටි බව සඳහන්."
    },
    {
        "content": "කිරිපිටි සමාගම් ඔවුන්ගේ ගබඩා පිහිටි ස්ථාන පිළිබඳව සිය අමාත්‍යාංශය දැනුවත් කළ යුතු බව සමූපකාර හා අභ්‍යන්තර වෙළඳ කටයුතු අමාත්‍ය ජොන්ස්ටන් ප්‍රනාන්දු අද (12) පාර්ලිමේන්තුවේදී ප්‍රකාශ කළා. මීට අමතරව අදාළ ගබඩා පැය 24 ක් තුළ පරීක්ෂාවකට ලක් කිරීමට හැකිවන පරිදි ගැසට් නිවේදනයක්ද නිකුත් කිරීමට කටයුතු කරන බවයි අමාත්‍යවරයා සඳහන් කළේ. මේ අතර ලබන වසරේ ජනවාරි, පෙබරවාරි මාස වනවිට ඖෂධ සඳහා පාලන මිලක් නියම කිරීමටද කටයුතු කරන බවද අයවැය තුන්වන වර කියවීමේ කාරක සභා අවස්ථා විවාදයේ 10 වන දිනයේ විවාදයට එක්වෙමින් ජොන්ස්ටන් ප්‍රනාන්දු අමාත්‍යවරයා වැඩිදුරටත් ප්‍රකාශ කළා."
    },
    {
        "content": "හලාවත - කොළඹ මාර්ගයේ මාරවිල - දෙමටපිටිය මංසන්ධියේදී බස් රථයක්, ලොරියක් සහ මෝටර් රථයක් එකිනෙක ගැටීමෙන් ඊයේ (12) පස්වරුවේ සිදුවු රිය අනතුරකින් පුද්ගලයින් දෙදෙනෙකු ජීවිතක්ෂයට පත්ව තවත් 17 දෙනෙකු තුවාල ලබා තිබෙනවා. කාන්තාවන් 3 දෙනෙකු සහ කුඩා ළමයෙකු ද ඊට ඇතුළත්. පොලිසිය සඳහන් කළේ ඔවුන් මාරවිල රෝහලට ඇතුළත් කළ බවයි. ඔවුන් කඩුවෙල ප්‍රදේශයේ පදිංචිකරුවෙන් පිරිසක්. හිරු ප්‍රවෘත්ති අංශය කළ විමසීමකදී මාරවිල රෝහලේ ප්‍රකාශකයෙකු සඳහන් කළේ තුවාල ලැබූවන්ගෙන් දෙදෙනෙකු බරපතල තත්ත්වයේ පසුවන බවයි.  මේ අතර, ඊයේ රාත්‍රී 11 ට පමණ ඔරුගොඩවත්ත ප්‍රදේශයේ සිදුවූ රිය අනතුරකින් පුද්ගලයෙකු ජීවිතක්ෂයට පත්වුණා. ඔරුගොඩවත්ත ගුවන් පාලම ආසන්නයේ කන්ටේනර් නැවතුම්පොලක රියදුරු සහයකවරයෙකු සිය කන්ටේනර් රථයටම යටවී මෙලෙස මියගොස් තිබෙනවා. 23 හැවිරිදි මොහු බුලත්සිංහල ප්‍රදේශයේ පදිංචිකරුවෙක්.  Update ; Friday, 13 December 2013 - 8:43 ---------------------------------------------------- මාරවිල රිය අනතුරකින් දෙදෙනෙකු මරුට. Thursday, 12 December 2013 - 20:43 හලාවත - කොළඹ මාර්ගයේ මාරවිල - දෙමටපිටිය මංසන්ධියේදී බස් රථයක්, ලොරියක් සහ මෝටර් රථයක් එකිනෙක ගැටීමෙන් අද (12) පස්වරුවේ සිදුවු රිය අනතුරකින් පුද්ගලයින් දෙදෙනෙකු ජීවිතක්ෂයට පත්ව තවත් 12 දෙනෙකු තුවාල ලබා තිබෙනවා. පොලිසිය සඳහන් කළේ ඔවුන් මාරවිල රෝහලට ඇතුළත් කළ බවයි. හිරු ප්‍රවෘත්ති අංශය කළ විමසීමකදී මාරවිල රෝහලේ ප්‍රකාශකයෙකු සඳහන් කළේ තුවාල ලැබූවන්ගෙන් දෙදෙනෙකු බරපතල තත්ත්වයේ පසුවන බවයි."
    },
    {
        "content": "ඉන්දු - ශ්‍රී ලංකා ධීවර ගැටලූව විසඳිම සඳහා දෙපාර්ශවය අතර, ශක්තිමත් සාකච්ඡා සිදුවිය යුතු බව ඉන්දීය වෙරළාරක්ෂක බලකායේ අධ්‍යක්ෂ ජනරාල් වයිස් අද්මිරාල් අනුරංග් තප්ලියාල් පවසනවා. දකුණු ඉන්දීය මණ්ඩපම් වෙරළාරක්ෂක මධ්‍යස්ථානය වෙත ගිය ඔහු ඊයේ (12) තවදුරටත් ප්‍රකාශ කළේ එවැනි සාකච්ඡා තුළින් දෙපාර්ශවයටම පිළිගත හැකි විසඳුම් අපේක්ෂා කළ හැකි බවයි. මණ්ඩපම් හි නව ඉන්දීය වෙරළාරක්ෂක මධ්‍යස්ථාන ගොඩනැගිල්ල ද ඊයේ ඔහු අතින් විවෘත කෙරුණා. ඉන්දු - ශ්‍රී ලංකා විදේශ අමාත්‍යාංශ ඇතුළු පාර්ශවයන් රැසක් ධීවර ගැටලූව විසඳීමට උත්සාහ දරනවා. එහෙත්, දෙපාර්ශවයේ ධීවරයන් අතර සාකච්ඡාවලින් වඩා ඵලදායි විසඳුම් ලබා ගත හැකි බව ඉන්දීය වෙරළාරක්ෂක ප්‍රධානියාගේ අදහසයි.  ඕනෑම විසඳුමක් අවසානයේ ධීවරයන්ට පිළිගත හැකිවිය යුතු බවයි ඔහු පෙන්වා දෙන්නේ.   මේ අතර, ඉන්දීය ධීවරයින් මෙරට මුහුදු සීමාවේදී අත්අඩංගුවට ගැනීම සම්බන්ධයෙන් එරට ලෝක් සභාව සහ රාජ්‍ය සභාව තුළ ඊයේ උණුසුම් තත්ත්වයක් ඇතිවුණා. ඉන්දීය වාර්තා සඳහන් කළේ මේ නිසා එම සභාවේ කටයුතු ඊයේ දිනයේදී අතරමග නතර කිරීමට සිදුව ඇති බවයි. ඉන්දීය ලෝක් සභාව තුළ ඞී.එම්.කේ. පක්ෂයේ තමිල්නාඩු දේශපාලනඥයින් දිගින් දිගටම ඉන්දීය ධීවර ගැටළුව සම්බන්ධයෙන් ප්‍රශ්න කිරීමත් සමග එහි කතානායක මීරා කුමාර්ට සභාවේ කටයුතු කල් දැමීමට සිදුවුණා."
    },
    {
        "content": "යුද්ධය නිමාවීමෙන් පසු අභ්‍යන්තර අවතැන්වූවන් නැවත පදිංචිකරලීමේදී ශ්‍රී ලංකාව ප්‍රගතියක් ලබා සිටින බව එක්සත් ජාතීන්ගේ විශේෂ නියෝජිත චලෝකා බෙයානි පවසනවා. අවතැන්වූවන්ගේ මානව අයිතීන් පිළිබඳ ජගත් සංවිධාන විශේෂ නියෝජිතයා වන ඔහු ශ්‍රී ලංකාවේ සංචාරය නිමාවට පත් කරමින් මේ බව සඳහන් කළා. ඔහු උතුරුකරයේ නිරීක්ෂණ චාරිකාව ද නිරත වුණා. යුද්ධයෙන් විනාශ වූ ප්‍රදේශවල යටිතල පහසුකම් යළි සකස් කිරීම ශ්‍රී ලංකාව අතිශය සාර්ථක අන්දමින් සිදුකරමින් සිටිනවා. එමෙන්ම, නැවත පදිංචිකරන පුද්ගලයන් සඳහා තිරසාර විසඳුම් ලබාදීම ද අවශ්‍යතාවක්. නැවත පදිංචි කරන පුද්ගලයන්ට නිදහසේ ඔබමොබ සැරිසැරීමේ හැකියාව පැවතිය යුතු බවයි ජගත් සංවිධාන විශේෂ නියෝජිතයා පෙන්වා දෙන්නේ. විශේෂයෙන් නැවත පදිංචි කරන පුද්ගලයන් සඳහා ජිවිකා වෘත්තීන් සවිමත් කිරීමට රජය පියවර ගත යුතු බව ජගත් සංවිධාන විශේෂ නියෝජිත චලෝකා බෙයානි පෙන්වා දෙනවා. යුද්ධයෙන් අවතැන්වූ හාරලක්ෂ 50,000 ක පමණ පිරිසක් මානුෂවාදී පාර්ශවකරුවන්ගේ සහය ඇතිව නැවත පදිංචිකරලීමට ලක් රජය සමත්වී ඇති බව සිය සංචාරය අවසානයේ ඔහු නිකුත් කළ නිවේදනයේ සඳහන්. කෙසේ නමුත්, නැවත පදිංචි කළ පුද්ගලයන්ගේ වත්මන් තත්ත්වය පිළිබඳ මුළුමනින්ම තෘප්තිමත් විය නොහැකි බව ඔහු කියා සිටිනවා."
    },
    {
        "content": "යුරෝපා පාර්ලිමේන්තුවෙන් ශ්‍රී ලංකාව ගැන යෝජනාවක්."
    },
    {
        "content": "එක්සත් ජනතා නිදහස් සන්ධානය බලය හොබවන මාතර, මැදවච්චිය, කැස්බෑව, යන පළාත් පාලන ආයතනවල අයවැය අද (13) දෙවන වරටත් පරාජයට පත්වුණා. මේ අනුව, ඒවායේ සභාපතිවරුන්ට එම ධුරවලින් ඉවත්වීමට සිදුවනවා. මාතර ප්‍රාදේශීය සභාවේ අයවැය දෙවන වරට අද ඉදිරිපත් කළ අවස්ථාවේදී එය පරාජයට පත්වුණේ වැඩි ඡන්ද 3 කින්. මැදවච්චිය ප්‍රාදේශීය සභා අයවැය ද දෙවන වරටත් වැඩි ඡන්ද 3 කින් පරාජයට පත්වූ අතර  අයවැයට පක්ෂව ඡන්ද 3 ක් සහ විපක්ෂව ඡන්ද 9 ක් ලැබී තිබෙනවා. කැස්බෑව නගර සභාවේ අයවැය අද දෙවනවරටත් පරාජයට පත්වුණේ එක් වැඩි ඡන්දයකින්. අයවැයට විරුද්ධව ඡන්ද 9 ක් ලැබුණු අතර, පක්ෂව ලැබුණේ ඡන්ද 8 ක් පමණයි. පළමු වරට අයවැය ඉදිරිපත් කළ අවස්ථාවේ පැවති ඡන්ද විමසීමේ දී ඡන්දය දීමෙන් වැළකී සිටි මහජන එක්සත් පෙරමුණේ මන්ත්‍රීවරුන් දෙදෙනා අද ඊට පක්ෂව ඡන්දය භාවිතා කිරීම විශේෂත්වයක්."
    },
    {
        "content": "කොළඹ නගරයේ පැවැත්වෙන මෝටර් රථ තරගාවලියක් හේතුවෙන් හෙට (14) සහ අනිද්දා (15) පස්වරු 3 සිට ධාවන තරග අවසන් වන තෙක් කොළඹ කොටුව ආශ්‍රිත මාර්ග කිහිපයක් වසා තැබෙන බව පොලිස් මූලස්ථානය ප්‍රකාශ කළා. පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ කියා සිටියේ ගාලූමුවදොර වටරවුමේ සිට කොටුව දෙසට ගාලූ පාර, පරණ පාර්ලිමේන්තු වටරවුම, ලෝටස් පාර, බැංකු මාවත මෙලෙස වසා තබන බවයි. එම කාලය අතරතුර අවස්ථා දෙකකදී කාර්යාල සේවකයින්ට සහ හෝටල්වල ලැගුම් ගන්නා පුද්ගලයින්ට නගරයෙන් බැහැරව යාමට අවස්ථාව ලබාදී තිබෙනවා. ඒ අනුව, රාත්‍රී 7 සිට 7.30 දක්වා සහ රාත්‍රී 9 සිට 9.45 දක්වා මෙලෙස අවස්ථාව ලබාදී ඇති බවයි පොලිස් මාධ්‍ය ප්‍රකාශකවරයා කියා සිටියේ."
    },
    {
        "content": "අනුරාධපුර නාගරික කොමසාරිස්වරයාට තර්ජනය කර පහරදීමට තැත් කිරීමේ සිද්ධියක් සම්බන්ධයෙන් චෝදනා එල්ල වී ඇති අනුරාධපුර මහ නගර සභාවේ විපක්ෂ නායක ඉන්දික අරුණ කුමාර පොලිස් ඇප මත මුදා හැර තිබෙනවා. ඔහුට මේ මස 17 වන දා අනුරාධපුර මහේස්ත්‍රාත් අධිකරණය හමුවේ පෙනී සිටින ලෙසයි දැනුම් දී ඇත්තේ. අනුරාධපුර මහ නගර සභාවේ අය වැය ඡන්ද විමසීම පැවැති පසුගිය 9 වන දා නාගරික කොමසාරිස් රෝහණ ධර්මදාසට තර්ජනය කර පහරදීමට උත්සාහ කළ බවට ඔහුට එරෙහිව පැමිණිල්ලක් ඉදිරිපත් වී තිබුණා. ඒ අනුව සැකකාර විපක්ෂ නායක ඉන්දික අරුණ කුමාර අද (13) පොලීසියට පැමිණ භාර වී ඇති අතර, අනතුරුවයි පොලිස් ඇප මත මුදා හැර ඇත්තේ."
    },
    {
        "content": "නීතිවිරෝධී ලෙස වෙළඳාම් කටයුතු සිදුකරමින් සිටි ඉන්දීය ජාතිකයින් දෙදෙනෙකු මන්නාරම දුම්රියපොල ආසන්නයේදී ඊයේ (08) පොලිස් අත්අඩංගුවට පත්වුණා. මොවුන් සංචාරක වීසා මත මෙරටට පැමිණ සිටි අය බවයි පොලිස් මාධ්‍ය ප්‍රකාශක කාර්යාලය කියා සිටියේ. තලෙයිමන්නාරම පොලිසිය මගින් අත්අඩංගුවට ගත් සැකකරුවන් අද මන්නාරම මහේස්ත්‍රාත් අධිකරණය වෙත ඉදිරිපත් කිරීමට නියමිතයි."
    },
    {
        "content": "යාපනය - අච්චුවේලි ප්‍රදේශයේදී කුඩා ගැහැණු ළමයෙකු අනාරක්ෂිත ළිඳකට වැටී ජීවිතක්ෂයට පත්ව තිබෙනවා. ඊයේ (08) දහවල් මෙලෙස මියගොස් ඇත්තේ තුන් හැවිරිදි දැරියක බවයි පොලිස් මාධ්‍ය ප්‍රකාශක කාර්යාලය ප්‍රකාශ කළේ. මියගිය දැරියගේ සිරුර මේ වනවිට යාපනය රෝහලේ මෘත ශරීරාගාරයේ තැන්පත් කර තිබෙනවා."
    },
    {
        "content": "හෙට සහ අනිද්දා ශ්‍රී ලංකාවේ ශෝක දිනයක්."
    },
    {
        "content": "වර්ෂ අවසානයේ සේවකයින්ට ලබාදෙන පාරිතෝෂික දීමනාව සහ තවත් ඉල්ලීම් 6 ක් මුල්කරගෙන මිල්කෝ ආයතනයේ සේවකයින් අද (09) පෙරවරුවේ සිට වැඩවර්ජනයක් ආරම්භ කර තිබෙනවා. ඊට අඹේවෙල, දිගන සහ පොළොන්නරුව කර්මාන්තශාලා සේවකයින්ද සහය පළ කරනවා. නාරාහේන්පිට පිහිටි මිල්කෝ ආයතනයේ ප්‍රධාන කාර්යාලය ඉදිරිපිට වර්ජනයේ නිරත සේවකයන් විරෝධතාවක නිරතවුණා. මේ සම්බන්ධයෙන් හිරු ප්‍රවෘත්ති අංශය එහි සභාපති සුනිල් වික්‍රමසිංහගෙන් විමසීමක් කළ අතර ඔහු කියා සිටියේ සේවකයන්ට මෙම වසර අගදී ලැබිය යුතු පාරිතෝෂික දීමනා සම්බන්ධයෙන් දැන්වීමක් අදාළ කර්මාන්තශාලාවල ප්‍රදර්ශනය කර ඇති බවයි. එය සේවකයින් විසින් ඉරා දමා ඇති බවත් පසුව එය විෂයභාර අමාත්‍යවරයාට දැනුම්දීමෙන් පසුව මෙම සිද්ධියට අදාළව සේවකයන් 18 දෙනෙකුගේ වැඩ තහනම් කර ඇති බව ද ඔහු ප්‍රකාශ කළා."
    },
    {
        "content": "අයවැය තෙවන වර කියවීමේ කාරක සභා අවස්ථාවේ සමූපකාර හා අභ්‍යන්තර වෙළඳ කටයුතු අමාත්‍යාංශය සහ ධීවර හා ජලජ සම්පත් අමාත්‍යාංශයන්හි වැය ශීර්ෂ ඊයේ (12) සංශෝධන සහිතව සම්මත වුණා. ඒ පිළිබඳ තොරතුරු ඇතුළත් අයවැය විශේෂාංගය දැන්.   [MP3]s73319[/MP3]"
    },
    {
        "content": "පොදු රාජ්‍ය මණ්ඩලීය රාජ්‍ය නායක සමුළුවට සහභාගි වීම සඳහා මෙරටට පැමිණි බ්‍රිතාන්‍ය සහ නවසීලන්ත රාජ්‍ය නායකයින් වෙත රජය අලි පැටවුන් 14 දෙනෙකු ත්‍යාග ලෙස පිරිනමා ඇතැයි එක්සත් ජාතික පක්ෂය අද (09) චෝදනා කළා. කොළඹදී මාධ්‍ය හමුවක් පවත්වමින් මේ බව කියා සිටියේ එක්සත් භික්ෂු පෙරමුණේ ලේකම් පූජ්‍ය තීනියාවල පාලිත හිමියන් විසින්."
    },
    {
        "content": "අතුරුදන් වීම් ගැන පැමිණිලි භාර ගැනීම දෙසැම්බර් 31 දක්වා."
    },
    {
        "content": "ජයලලිතාගෙන් අනතුරු ඇගවීමක්."
    },
    {
        "content": "සෞදි අරාබියේ ගෘහ සේවයට ගිය තම බිරිද මෙරටට ගෙන්වා දීමේ කටයුතු ප්‍රමාද කර ඇති බවට විදේශ සේවා නියුක්ති කාර්යාංශයට චෝදනා කරමින් පුද්ගලයෙකු අද (09) දහවල් එම කාර්යාංශය ඉදිරිපිට භූමිතෙල් පානය කොට සිය දිවි හානි කර ගැනීමට උත්සාහ කළා. මොහු පුත්තලම - කරුවලගස්වැව ප්‍රදේශයේ පදිංචි 38 හැවිරිදි ඉන්දික ප්‍රසාද් විජේරත්න නැමැති පුද්ගලයෙක්.  කොළඹ ජාතික රෝහලට ඇතුළත් කෙරුණු මොහුගේ තත්ත්වය බරපතල නොවන බවයි රෝහල් ප්‍රකාශිකාවක සඳහන් කළේ.  ඔහුගේ බිරිද වන 35 හැවිරිදි ක්‍රිෂාන්ති නිමාලිකා සෞදි අරාබියේ ගෘහ සේවයට ගොස් ඇත්තේ මීට මාස 7කට පෙරයි. එහිදී තමන්ට විවිධ කරදර සිදුවන බවට ඇය දුරකථනයෙන් පැවසූ බවත් ඒ අනුව ඇය ගෙන්වා ගැනීමට අදාළ ඒජන්සියට ලක්ෂ 3 හමාරක මුදලක් ගෙවීමට පොරොන්දු වූ බවත් මොහු ප්‍රකාශ කර තිබෙනවා.                                              මේ සම්බන්ධයෙන් හිරු ප්‍රවෘත්ති අංශය විදෙස් සේවා නියුක්ති කාර්යාංශයේ නියෝජ්‍ය සාමාන්‍යාධිකාරි සහ මාධ්‍ය ප්‍රකාශක මංගල රන්දෙණියගෙන් විමසීමක් කළා. එහිදී ඔහු කියා සිටියේ අදාළ කාන්තාව මෙරටට ගෙන්වීමට කටයුතු සිදුකරමින් පවතින බවයි. කෙසේ වෙතත් විදේශගත වන කාන්තාවන් තම පවුල්වල සැබෑ තත්ත්වය හෙළි නොකර විදේශගතවීමෙන් මෙවැනි ගැටළුකාරී තත්ත්වයන් උද්ගත වන බව ද සාමාන්‍යාධිකාරීයා කියා සිටියා. Update: Monday, 09 December 2013 - 08:05 PM ----------------------------------------------------- විදෙස් සේවා කාර්යාංශය තුළදී පුද්ගලයෙකු සියදිවි හානි කර ගැනීමේ තැතක්. බත්තරමුල්ල විදෙස් සේවා නියුක්ති කාර්යාංශය තුළ භූමිතෙල් පානය කර සියදිවි නසා ගැනීමට උත්සාහ කළ පුද්ගලයෙකු අද (09) දහවල් කොළඹ ජාතික රෝහලට ඇතුළත් කර තිබෙනවා. ඔහුගේ තත්ත්වය බරපතල නොවන බවයි රෝහල් ප්‍රකාශිකාවක සඳහන් කළේ. පුත්තලම 17 කණුව ප්‍රදේශයේ පදිංචි ඉන්දික සම්පත් නමැති මෙම පුද්ගලයා විදෙස් සේවා නියුක්ති කාර්යාංශය තුළදී මෙලෙස භූමිතෙල් පානය කර ඇත්තේ සෞදියේ ගෘහ සේවය සඳහා ගොස් සිටින තම බිරිඳ මෙරටට ගෙන්වාදීමේ කටයුතු ප්‍රමාද කර ඇති බවට එම කාර්යාංශයට චෝදනා කරමින්."
    },
    {
        "content": "කොළඹ - පුරහල ආසන්නයේ සලාකා - රෙජිනෝල්ඞ් ක්ලබ් හි පවත්වාගෙන ගිය සූදුපොළ සම්බන්ධයෙන් එම ගොඩනැගිල්ලේ හිමිකාරිය වන වජිරා නෙත්තිකුමාර වෙත අද (09) නොතීසි නිකුත් කෙරුණා. කොළඹ කොටුව මහේස්ත්‍රාත් අධිකරණය මගින් මෙලෙස නොතීසි නිකුත් කර ඇත්තේ කොම්පඤ්ඤවීදිය පොලීසිය විසින් කරන ලද ඉල්ලීමක් මතයි. ඒ අනුව ලබන 13 වන දා ඇයට අධිකරණය හමුවේ පෙනී සිටින ලෙස කොටුව මහේස්ත්‍රාත්වරයා නොතීසි නිකුත් කළා.  පොලිස් මාධ්‍ය ප්‍රකාශක කාර්යාලය සඳහන් කළේ මීට පෙර අවස්ථා 8කදී කොළඹ පුරහල ආසන්නයේ පිහිටි මෙම සූදුපොළ වටලා ඇති බවයි. එහිදී සැකකරුවන් 222ක් අත්අඩංගුවට ගෙන තිබෙනවා. අවසන්වරට මෙම සූදුපොළ වටලනු ලැබුවේ පසුගිය 18 වන දායි. එහිදී සැකකරුවන් 10 දෙනෙකු අත්අඩංගුවට ගනු ලැබුවා. කෙසේ වෙතත්, පොලිස් මාධ්‍ය ප්‍රකාශක කාර්යාලය සඳහන් කළේ මෙම සූදුපොළ පවත්වාගෙන යන ස්ථානය ආසන්නයේ නිරන්තරයෙන් පැය 24 පුරාම පොලිස් නිලධාරීන් රාජකාරී සඳහා යොදවන බවයි."
    },
    {
        "content": "අභාවප්‍රාප්ත දකුණු අප්‍රිකානු හිටපු ජනාධිපති නෙල්සල් මැන්ඩෙලාට අවසන් ගෞරව දැක්වීම සඳහා ජනාධිපති මහින්ද රාජපක්ෂ මහතා අද (09) දිවයිනෙන් පිටත්ව ගියා. හිරු ගුවන්තොටුපළ වාර්තාකරු සඳහන් කළේ පස්වරු 2.05ට පමණ ශ්‍රී ලන්කන් ගුවන් සේවයට අයත් විශේෂ ගුවන් යානයකින් ජනාධිපතිවරයා ඇතුළු ධුත පිරිස දිවයිනෙන් නික්මුණු බවයි. අද (09) සවස දකුණු අප්‍රිකාව බලා ළඟාවීමට නියමිත ජනාධිපති මහින්ද රාජපක්ෂ මහතා, අභාවප්‍රාප්ත දකුණු අප්‍රිකානු ජනාධිපති නෙල්සන් මැන්ඩෙලා වෙනුවෙන් හෙට සහ අනිද්දා පැවැත්වෙන අවමංගල්‍යය මෙහෙයන්ට සහභාගි වනු ඇති. දකුණු අප්‍රිකානු යූනියන් ගොඩනැගිල්ලේ තැන්පත් කර ඇති හිටපු ජනාධිපති මැන්ඩෙලාගේ දේහයට අවසන් ගෞරව දැක්වීම සඳහා ජනාධිපති මහින්ද රාජපක්ෂ මහතා බදාදා ප්‍රිටෝරියා නුවරට පැමිණෙනවා.    දකුණු අප්‍රිකානු සංචාරයෙන් අනතුරුව ජනාධිපතිවරයා සිව් දින නිළ සංචාරයක් සඳහා කෙන්යාව බලා නික්මෙනවා. එහිදී ජනාධිපතිවරයා කෙන්යානු ජනාධිපති උහුරු කෙන්යාටා සමඟ ද්වි පාර්ශවික සාකච්ඡා පවත්වනු ඇති. කෙන්යානු සංචාරයේ දී ජනාධිපති මහින්ද රාජපක්ෂ මහතා එක්සත් ජාතීන්ගේ පරිසර වැඩසටහනේ සහ ජනාවාස වැඩසටහනේ නිලධාරීන් සමඟ සාකච්ඡාවකට මෙන්ම ව්‍යාපාරික සංසදයකට ද සහභාගිවීමට නියමිතයි."
    },
    {
        "content": "ඒ 9 මාර්ගයේ මාන්කුලම ප්‍රදේශයේ දී සිදුවූ බස් රථ අනතුරකින් පුද්ගලයින් 24 දෙනෙකු තුවාල ලබා කිලිනොච්චි රෝහල වෙත අද (09) පස්වරුවේ ඇතුළත් කර තිබෙනවා. පොලිස් මාධ්‍ය ප්‍රකාශක කාර්යාලය සඳහන් කළේ ලංකා ගමනාගමන මණ්ඩලයට අයත් බස් රථයක රියදුරුට එහි වේගය පාලනය කර ගත නොහැකිව මාර්ගයෙන් ඉවතට පැන පෙරලීයාමෙන් මෙම අනතුර සිදුවී ඇති බවයි."
    },
    {
        "content": "එක්සත් ජාතික පක්ෂයට අනුබද්ධ එක්සත් භික්ෂු පෙරමුණ පාර්ලිමේන්තු මන්ත්‍රී සජිත් ප්‍රේමදාසට අද (09) අවවාදයක් ලබා දුන්නා. අද (09)  කොළඹ පැවැති මාධ්‍ය හමුවකට එක්වෙමින් එහි ලේකම් පූජ්‍ය බෝපිටියේ ධම්මිස්සර හිමියන් සඳහන් කළේ නව නායකත්ව මණ්ඩලය සඳහා සහභාගිවීමේ අවස්ථාව එම පක්ෂයේ පාර්ලිමේන්තු මන්ත්‍රී සජිත් ප්‍රේමදාසට තවමත් විවෘතව ඇති බවයි. විපක්ෂ නායක රනිල් වික්‍රමසිංහ තම වගකීම් රැසක් යළිත් නායකත්ව මණ්ඩලය වෙත ලබාදුන් බවත්, පක්ෂයේ ජයග්‍රහණයට නම් මෙම නායකත්ව මණ්ඩලයට සජිත් ප්‍රේමදාස පැමිණිය යුතු අතර එසේ නොපැමිණියහොත් ඔහුගේ විනාශය සිදුවන බවයි පූජ්‍ය බෝපිටියේ ධම්මිස්සර හිමියන් වැඩිදුරටත් පෙන්වා දුන්නේ."
    },
    {
        "content": "තිස්සමහාරාම,සිතුල්පව්ව මාර්ගයේ උද්ධකන්දර ප්‍රදේශයේ පාලු නිවසක සගවා තිබූ ඇත් දළ යුවළක් යාල වනෝද්‍යානයේ නිලධාරීන් විසින් අද පස්වරුවේ සොයා ගනු ලැබුවේ ඔවුන්ට ලැබුණු තොරතුරකට අනුවයි. සැකකරු නිවසින් පලා ගොස් ඇති අතර ඔහු සොයා මෙහෙයුම් සිදු කරන බව යාල  වනෝද්‍යානයේ  නිලධාරියෙකු සදහන් කළා."
    },
    {
        "content": "යුද්ධය නිම කිරීමෙන් පසු ජාතික සංහිදියාව ඇති කිරීම සඳහා ශ්‍රී ලංකා රජය ගෙන ඇති වැඩපිළිවෙල ලොව අන් කවර රජයක්වත් සිදුකර නොමැති බව අමාත්‍ය නිමල් සිරිපාල ද සිල්වා පවසනවා. පස්දින නිළ සංචාරයක් සඳහා මෙරටට පැමිණ සිටින ජපාන රජයේ ජ්‍යෙෂ්ඨ රාජ්‍ය තාන්ත්‍රික යසුෂි අකාශි ඊයේ හමුවූ අවස්ථාවේදීයි අමාත්‍යවරයා මේ බව ප්‍රකාශ කර ඇත්තේ. ශ්‍රී ලංකා රජය සැමවිටම සියල්ලන් වෙත සාධාරණව කටයුතු කරනවා. එහෙත් බිය වැද්දීම් තුළින් යම් යම් කටයුතු කිරීමට රජය එකඟ වන්නේ නැහැ.  විදේශ රටවල් සමඟ කටයුතු කිරීමේදී සැමවිටම සුහදත්වය මෙන්ම මෙරට ස්වාධීනත්වය ආරක්ෂා වන අයුරින් ක්‍රියා කිරීම ශ්‍රී ලංකා රජයේ ප්‍රතිපත්තිය බව ද අමාත්‍යවරයා මෙහිදී පෙන්වා දී තිබෙනවා. උතුරු පළාත් සභා මැතිවරණය තුළින් මෙරට පවතින ප්‍රජාතන්ත්‍රවාදය ජාත්‍යන්තරයට විදහා දැක්වීමට රජය සමත් වූ බව ද යසුෂි අකාශි හමුවේ අමාත්‍යවරයා ප්‍රකාශ කළා.   ජපාන රජයේ විශේෂ නියෝජිත යසුෂි අකාශි ඊයේ (09) උදෑසන ජනාධිපති මහින්ද රාජපක්ෂ මහතා හමුවී උගත් පාඩම් කොමිසමේ නිර්දේශ ක්‍රියාත්මක කිරීමේ ප්‍රගතිය පිළිබඳව සාකච්ඡා කර තිබෙනවා. ශ්‍රී ලංකාව සහ ජපානය අතර ද්විපාර්ශවික සබඳතා පිළිබඳව ද ඔවුන් අදහස් හුවමාරු කර ගත් බව ජනාධිපති ජාත්‍යන්තර මාධ්‍ය ඒකකය සඳහන් කළා. ඊට අමතරව යසුෂි අකාෂි විදේශ කටයුතු අමාත්‍ය මහාචාර්ය ජී.එල්.පීරිස් සහ ජනාධිපති ලේකම් ලලිත් වීරතුංග ද මුණ ගැසුණා. ජපාන විදේශ නියෝජිතයා අද අධිකරණ අමාත්‍ය රවූෆ් හකීම් මුණ ගැසෙන අතර, හෙට විපක්ෂ නායක රනිල් වික්‍රමසිංහ හමුවීමට නියමිතයි."
    },
    {
        "content": "පාර්ලිමේන්තු සංකීර්ණයේ ඇති විපක්ෂ නායක කාර්යාලයට මාපිලෙකු පැමිණියේ මල්පෝච්චියකින් බව නිගමනය කළ හැකි බව ඒ පිළිබඳ පරීක්ෂණය සිදුකළ පරීක්ෂණ කණ්ඩායම ප්‍රකාශ කරනවා. පසුගිය මස 21 වැනිදා විපක්ෂ නායක කාර්යාලයේ සිටියදී මාපිලෙකු සොයා ගත් අතර, ඒ අනුව ඒ සම්බන්ධයෙන් පරීක්ෂණයක් පවත්වන ලෙස කතානායක චමල් රාජපක්ෂ පාර්ලිමේන්තුවේ වේත්‍රධාරි අනිල් පරාක්‍රම සමරසේකර වෙත දැනුම් දුන්නා. ඒ අනුව, වේත්‍රධාරිවරයා ඇතුළු කණ්ඩායම පාර්ලිමේන්තු නිලධාරින් 6 දෙනෙකුගෙන් සාක්ෂි සටහන් කර ගෙන තිබෙනවා. ඉන් අනතුරුව සැකසූ වාර්තාවයි පාර්ලිමේන්තු මහලේකම් ධම්මික දසනායක වෙත භාරදී තිබෙන්නේ.  පාර්ලිමේන්තුවේ දෙවැනි මහලේ සිට තුන්වන මහලට සර්පයෙකුට ගමන් කිරීමට ඇති ඉඩකඩ බොහෝදුරට සීමිත බව ද මෙම පරීක්ෂණ වාර්තාවේ සඳහන්. පාර්ලිමේන්තුවේ බිම්මහලේ මීට පෙර ද අවස්ථා කිහිපයකදී සර්පයින් සිට ඇති බවට සාක්ෂිකරුවන් ප්‍රකාශ කළ බව ද මෙම වාර්තාවේ දැක්වෙනවා. මල්පැළ සහිත පෝච්චි පැටවීමේදී උද්‍යාන සහායක එම පෝච්චි ශුද්දකර පැටවූව ද පොලිස් පරීක්ෂාවට ලක්වන මහජන පිවිසුමේදී පෝච්චි නිසි ලෙස පරීක්ෂාවට ලක්වන්නේ ද යන්න සැකසහිත බවද මෙහි සඳහන්.   මේ සම්බන්ධයෙන් හිරු ප්‍රවෘත්ති අංශය කළ විමසීමකදී පාර්ලිමේන්තු මහලේකම් ධම්මික දසනායක කියා සිටියේ අදාළ පරීක්ෂණ වාර්තාව කතානායකවරයා වෙත භාරදීමට මේ වනවිට කටයුතු කර ඇති බවයි. කෙසේ නමුත්, මෙලෙස විපක්ෂ නායකවරයාගේ කාර්යාලයට පැමිණි සර්පයා මාපිලෙකු නොව විෂ රහිත කුණුමී කරවලෙකු බව මීට පෙර ජාතික සත්වෝද්‍යානය ප්‍රකාශ කළා."
    },
    {
        "content": "ජනාධිපති මහින්ද රාජපක්ෂ මහතා ඊයේ (09) පස්වරුවේ දකුණු අප්‍රිකාවට ළඟා වුණා. අභාවප්‍රාප්ත දකුණු අප්‍රිකානු හිටපු ජනාධිපති නෙල්සල් මැන්ඩෙලාට අවසන් ගෞරව දැක්වීම සඳහා ජනාධිපති මහින්ද රාජපක්ෂ මහතා දිවයිනෙන් නික්ම ගියේ ඊයේ උදෑසනයි. ජනාධිපති මහින්ද රාජපක්ෂ මහතා, අභාවප්‍රාප්ත දකුණු අප්‍රිකානු ජනාධිපති නෙල්සන් මැන්ඩෙලා වෙනුවෙන් අද සහ හෙට පැවැත්වෙන අවමංගල්‍යය මෙහෙයන්ට සහභාගි වනු ඇති. දකුණු අප්‍රිකානු යූනියන් ගොඩනැගිල්ලේ තැන්පත් කර ඇති හිටපු ජනාධිපති මැන්ඩෙලාගේ දේහයට අවසන් ගෞරව දැක්වීම සඳහා ජනාධිපති මහින්ද රාජපක්ෂ මහතා හෙට ප්‍රිටෝරියා නුවරට පැමිණෙනවා.    දකුණු අප්‍රිකානු සංචාරයෙන් අනතුරුව ජනාධිපතිවරයා සිව් දින නිළ සංචාරයක් සඳහා කෙන්යාව බලා නික්මෙනවා. එහිදී ජනාධිපතිවරයා කෙන්යානු ජනාධිපති උහුරු කෙන්යාටා සමඟ ද්වි පාර්ශවික සාකච්ඡා පවත්වනු ඇති."
    },
    {
        "content": "65 වන ජාත්‍යන්තර මානව හිමිකම් දිනය අද (10) ට යෙදී තිබෙනවා. තමන්ගේ අයිතීන් දැන ගත යුතුයි, යන්න මෙවර ජාත්‍යන්තර මානව හිමිකම් දිනයේ තේමාවයි. මෙරට මානව හිමිකම් ප්‍රවර්ධනයට ගෙන ඇති ක්‍රියාමාර්ග පිළිබදව හිරු ප්‍රවෘත්ති අංශය ශ්‍රී ලංකා මානව හිමිකම් කොමිෂන් සභාවේ කොමසාරිස්වරයෙකු වන ආචාර්ය ප්‍රතිභා මහානාම හේවාගෙන් විමසීමක් කළා. ඔහු කියා සිටියේ මේ වනවිට මෙරට මානව හිමිකම් යහපත් මට්ටමක පවතින බවයි. තවදුරටත් ශ්‍රී ලාංකිකයන්ගේ මානව අයිතීන් සුරක්ෂිත කිරීමට සියලූදෙනා කැපවිය යුතු බව ද ආචාර්ය ප්‍රතිභා මහානාමහේවා වැඩිදුරටත් සඳහන් කළා."
    },
    {
        "content": "තඹුත්තේගම - ඉකිරිවැව වෙල්යායේ තිබී හමුවූ හඳුනා නොගත් පාෂාණ සම්බන්ධයෙන් පරීක්ෂණයක් පැවැත්වීමට භූ විද්‍යා සමීක්ෂණ හා පතල් කැණීම් කාර්යාංශය තීරණය කර තිබෙනවා. ඉකිරිවැව වෙල්යායේ පාෂාණ කැබලි රැසක් හමුවූයේ ඊයේ දිනයේයි. මෙම පාෂාණ සැහැල්ලූ බවත් ඒවා ජලයේ පාවෙන බවත් ප්‍රදේශවාසීන් පවසනවා. කෙසේ වෙතත් භූ විද්‍යා සමීක්ෂණ හා පතල් කැණීම් කාර්යාංශයේ අධ්‍යක්‍ෂ ජනරාල් අනිල් පීරිස් සඳහන් කළේ මෙම පාෂාණ කැබලි රැගෙන ඒම සඳහා විශේෂ නියෝජිතයෙකු අද (10) එම ප්‍රදේශයට පිටත් කර හරින බවයි."
    },
    {
        "content": "වැඩබලන පොලිස්පතිවරයා ලෙස ජ්‍යෙෂ්ඨ නියෝජ්‍ය පොලිස්පති ගාමිණී නවරත්න පත් කර තිබෙනවා. ඒ පොලිස්පති එන්.කේ.ඉලංගකෝන් මලයාසියාවේ සංචාරයක් සඳහා පිටත්ව යාම හේතුවෙන්. රාජකීය පොලිස් සේවයේ පුහුණු කටයුතු සම්බන්ධයෙන් විමසා බැලීමටත් ඒ තුළින් ශ්‍රී ලංකාවේ පොලිස් නිලධාරින්ගේ පුහුණුව සඳහා ලබාගත හැකි සහයෝගය සහ දෙරටේ පොලිස් සේවාවන් අතර සම්බන්ධතා ගොඩනගා ගැනීම සඳහාත් පොලිස්පතිවරයා අද මලයාසියාව බලා පිටත්ව ගියා. ඔහුත් සමඟ පුහුණුව භාර නියෝජ්‍ය පොලිස්පති එම්.ආර්.ලතීෆ්, කළුතර පොලිස් අභ්‍යාස විද්‍යාලයේ අධ්‍යක්ෂ සංජීව ධර්මරත්න සහ පොලිස් විද්‍යාපීඨයේ අධ්‍යක්ෂ සජීව මැදවත්ත ද එක්වනවා."
    },
    {
        "content": "සංචාරක බංගලා 5 ක් කලාකරුවන් සඳහා ඉදිකිරීමට තමන් ඉදිරිපත් කළ යෝජනාවට ජනාධිපති මහින්ද රාජපක්ෂ මහතාගේ අනුමැතිය හිමිවූ බව පාර්ලිමේන්තු මන්ත්‍රිනී උපේක්ෂා ස්වර්ණමාලි ඊයේ (09) ප්‍රකාශ කළා. අයවැය තෙවන වර කියවීමේ කාරක සභා අවස්ථාවේ විවාදයට එක්වෙමිනුයි ඇය මේ බව සඳහන් කළේ. 2014 අයවැය යෝජනාව සඳහා තමන් යෝජනා 3 ක් ඉදිරිපත් කළ අතර ඉන් දෙකකට ජනාධිපතිවරයාගේ අනුමැතිය හිමිවූ බව ඇය කියා සිටියා. ඉන් එක් යෝජනාවක් වන්නේ මෙම සංචාරක බංගලා 5 ඉදිකිරීම බවයි උපේක්ෂා ස්වර්ණමාලි මන්ත්‍රීවරිය වැඩිදුරටත් සඳහන් කළේ."
    },
    {
        "content": "රියදුරෙකු නොමැතිව  දුම්රිය ගමන් කිරීම රටට ආදර්ශයක් බව ප්‍රවාහන අමාත්‍ය කුමාර වෙල්ගම පවසනවා. ඔහු කියා සිටියේ දියුණු රටවල මෙන් රියදුරන් නොමැතිව දුම්රිය ධාවනය කිරීම අප රට විසින්ද ආරම්භ කළ යුතු බවයි. අමාත්‍යවරයා මේ බව කියා සිටියේ කොළඹ අද පැවති මාධ්‍ය හමුවකට එක්වෙමින්. මෑත ඉතිහාසයේ රියදුරෙකු නොමැතිව වැඩිම දුරක් දුම්රිය එන්ජිමක් ධාවනය වීමේ අහඹු සිදුවීමක් දෙසැම්බර් 5 වැනිදා අලූයම වාර්තාවුණා. මාළිගාවත්ත දුම්රිය අංගනයේ නවතා තිබූ මෙම දුම්රිය එන්ජිම එදින අලූයම 1.45 ට පමණ කොටුව දුම්රිය ස්ථානය පසු කරමින් මුහුදුබඩ දුම්රිය මාර්ගයේ ධාවනය වූයේ රියදුරෙකු නොමැතිවයි. රත්මලාන සහ ගල්කිස්ස දුම්රිය ස්ථාන අතර පිහිටි ප්‍රදේශයකදී මෙම දුම්රිය නවතා ගැනීමට දුම්රිය සේවකයින්ට හැකිවුණා. එවැනි සිද්ධියක් ඊට හරියටම වසර 100 කට පෙර 1913 වසරේ දෙසැම්බර් 5 වැනිදා අලූයම් කාලයේ වාර්තාවීමද විශේෂත්වයක්. කෙසේ නමුත් මෙම සිද්ධියේදී අදාළ දුම්රිය රියදුරාට සහ සහයකයාට එරෙහිව විනය ක්‍රියාමාර්ග ආරම්භ වී තිබෙනවා."
    },
    {
        "content": "උතුරු පළාත් සභාවේ මංගල අයවැය අද ඉදිරිපත් කිරීමට නියමිතයි. යාපනය - කයිතඩි හි පළාත් සභා කාර්යාලයේ අද පැවැත්වෙන සභා වාරය සඳහා මෙම අයවැය ඉදිරිපත් කරනු ලබන්නේ ප්‍රධාන අමාත්‍ය සී.වී. විග්නේෂ්වරන් විසින්. රජයෙන් උතුරු පළාත් සභාව සඳහා වෙන් කළ රුපියල් මිලියන 19 481 ක් යොදවන ආකාරය පිළිබඳව මෙම අයවැය යෝජනාවලට ඇතුළත්. මීට අමතරව උතුරු පළාත් සභාව විසින් 2014 වසර සඳහා සිදුකිරීමට නියමිත සංවර්ධන ව්‍යාපෘති සම්බන්ධයෙන්ද අද (10) ඉදිරිපත් කරනු ලබන අයවැය ලේඛනයෙන් සැළසුම් ඉදිරිපත් කරනු ඇති."
    },
    {
        "content": "මෙරට සංචාරයක නිරත වන ජපාන රජයේ ජ්‍යෙෂ්ඨ රාජ්‍ය තාන්ත්‍රික යසුෂි අකාශි අද (09) උදෑසන ජනාධිපති මහින්ද රාජපක්ෂ මහතා මුණ ගැසුණා. ජනාධිපති මන්දිරයේ පැවැති මෙම හමුවේදී කරුණු කිහිපයක් සම්බන්ධයෙන් සාකච්ඡා කෙරුණු බව ජනාධිපති ජාත්‍යන්තර මාධ්‍ය ඒකකය සඳහන් කළා. ජපාන නියෝජිත යසුෂි අකාශි සහ ජනාධිපතිවරයා උගත් පාඩම් හා ප්‍රතිසන්ධාන කොමිෂන් වාර්තාවේ නිර්දේශ ක්‍රියාත්මක කිරීමේ ප්‍රගතිය පිළිබද විශේෂයෙන් සාකච්ඡා කර තිබෙනවා.  සමස්ත සංහිදියා ක්‍රියාවලිය මෙන්ම ජපානය සහ ශ්‍රී ලංකාව අතර ද්වි පාර්ශවික සබඳතා සම්බන්ධයෙන් ද ජනාධිපතිවරයා විශේෂ නියෝජිත අකාශි සමඟ සාකච්ඡා කළ බවයි ජනාධිපති මාධ්‍ය ඒකකය සඳහන් කළේ. ජනාධිපති මහින්ද රාජපක්ෂ මහතා අවසන්වරට යසුෂි අකාශි මුණ ගැසුණේ මේ වසර මුල දී ජපානයේ සංචාරය කළ අවස්ථාවේදියි. එහිදී ඔහු කියා සිටියේ ශ්‍රී ලංකාවේ පශ්චාත් යුධ සමයේ සංවර්ධනය ආශ්චර්යමත් බවයි. ශ්‍රී ලංකාව සීමිත සම්පත් ප්‍රමාණයකින් එම වර්ධනය ලබා තිබෙනවා. මේ නිසා ඇතැම් සංවර්ධිත රටවල් ශ්‍රී ලංකාව සම්බන්ධයෙන් ඉවසීමෙන් කටයුතු නොකිරීම අසාධාරණ බව යසුෂි අකාශි එහිදී ප්‍රකාශ කළා.   අද (09) පැවැති සාකච්ඡාවට ශ්‍රී ලංකාවේ ජපාන තානාපති නොබුහිතෝ හොබෝ ද සහභාගි වුණා. ජපාන විශේෂ නියෝජිත යසුෂි අකාශි අද පෙරවරුවේ විදේශ කටයුතු අමාත්‍ය මහාචාර්ය ජී.එල්. පීරිස් සහ ජනාධිපති ලේකම් ලලිත් වීරතුංග ද මුණ ගැසුණා."
    },
    {
        "content": "අලව්ව ප්‍රාදේශීය සභාවේ 2014 වසර සඳහා ඉදිරිපත් කළ අය වැය අද (10) දෙවන වරටත් පරාජයට පත්වුණා. ඒ, වැඩි ඡන්ද 3කින්. අය වැයට පක්ෂව ඡන්ද 4ක් ලැබුණු අතර විපක්ෂව ලැබුණු ඡන්ද සංඛ්‍යාව 7ක්. ඊට අදාළව පැවැති රහස් ඡන්ද විමසීමේදී එක් ඡන්දයක් ප්‍රතික්ෂේප වී තිබෙනවා. එක්සත් ජනතා නිදහස් සන්ධානය බලය හොබවන අලව්ව ප්‍රාදේශීය සභාවේ සන්ධාන මන්ත්‍රීවරුන් 9 දෙනෙකු සහ එක්සත් ජාතික පක්ෂ මන්ත්‍රීවරුන් 4 දෙනෙකු සිටිනවා. සභාපතිවරයා හැර අනෙකුත් සන්ධාන මන්ත්‍රීවරුන් අය වැයට විපක්ෂව ඡන්දය ලබා දී ඇති අතර එක්සත් ජාතික පක්ෂ මන්ත්‍රීවරුන් 3 දෙනෙකු සභාපතිවරයා සමග එක්ව ඊට පක්ෂව ඡන්දය භාවිත කිරීම විශේෂත්වයක්. එක් එක්සත් ජාතික පක්ෂ මන්ත්‍රීවරයෙකු අද (10) සභාවට පැමිණ නැහැ. මීට පෙර නොවැම්බර් 28 දා පැවැති අලව්ව ප්‍රාදේශීය සභාවේ පළමු අය වැය ඡන්ද විමසීම ද වැඩි ඡන්ද දෙකකින් පරාජයට පත්වුණා. මේ අතර ගාල්ල - බෝපේ පොද්දල ප්‍රාදේශීය සභාවේ අය වැය පළමු වර ඡන්ද විමසීම ද අද (10) පරාජයට පත්වුණේ එක් වැඩි ඡුන්දයකින්."
    },
    {
        "content": "මහනුවර - මැණික්හින්න නගරයේ පිහිටි ඉන්ධන පිරවුම්හලකින් ජලය මිශ්‍ර වී ඇති ඉන්ධන නිකුත් කර තිබීම නිසා අද (10) පෙරවරුවේ එහි උණුසුම්කාරී තත්ත්වයක් ඇති වුණා. එම ඉන්ධන ලබාගත් ත්‍රිරෝද රථ, යතුරුපැදි සහ මෝටර් රථ හිමියන් එම ස්ථානයට රැස්වී ප්‍රකාශ කළේ මෙම ඉන්ධන භාවිතා කිරීම නිසා තම රථ කාර්මික දෝෂවලට ලක්ව ඇති බවයි. හිරු ප්‍රවෘත්ති අංශය මේ පිළිබඳව අදාළ ඉන්ධන පිරවුම්හලේ පාලන අධිකාරියෙන් විමසීමක් කළා. එහි නිලධාරියෙකු කියා සිටියේ ඛනිජ තෙල් නීතිගත සංස්ථාවට අයත් බවුසරයකින් ලබා ගත් ඉන්ධන නිකුත් කිරීමත් සමඟ මෙම තත්ත්වය හට ගත් බවයි. මේ සම්බන්ධයෙන් අප කරුණු විමසා සිටියේ ඛනිජ තෙල් නීතිගත සංස්ථාවේ කළමනාකාර අධ්‍යක්ෂ සුසන්ත ද සිල්වාගෙන්. ඔහු සඳහන් කළේ සිද්ධිය පිළිබදව පරීක්ෂණයක් ආරම්භ කර ඇති බවයි. --------------------------------------------------- මැණික්හින්නේ ඉන්ධනහලකින් ජලය මිශ්‍ර පෙට්‍රල්. මැණික්හින්න නගරයේ පිහිටි ඉන්ධන පිරවුම්හලකින් අද (10) නිකුත් කළ පෙට්‍රල්වල ජලය මිශ්‍ර වී තිබෙන බව පාරිභෝගිකයන් ප්‍රකාශ කිරීමත් සමඟ එම පිරවුම්හලේ තරමක උණුසුම් තත්ත්වයක් මතු වුණා. වාහන 18කින් පමණ ඊට අදාළව පැමිණිලි ලැබී ඇති බව පිරවුම්හලේ කළමනාකාරීත්වය ප්‍රකාශ කළා. මෙය පාලනය වන්නේ කුණ්ඩසාලේ විවිධ සේවා සමූපකාර සමිතිය මගින්."
    },
    {
        "content": "ලබන වසරේ අයවැයට අදාළව ක්‍රීඩා, පළාත්පාලන හා ඉඩම් හා ඉඩම් සංවර්ධන යන අමාත්‍යාංශ වැය ශීර්ෂයන් අද පාර්ලිමේන්තුවේදී විවාදයට ගැනෙනවා. ජාතික ඔලිම්පික් කමිටුව, කෝප් කමිටුව හෙවත් පොදු ව්‍යාපාර කාරක සභාව හමුවට ගෙන එන ලෙස පක්ෂ විපක්ෂ මන්ත්‍රීවරුන් අද පාර්ලිමේන්තුවේදි ඉල්ලා සිටියා. මේ පිළිබඳව සහ අද දිනයේ පාර්ලිමේන්තුවේ තොරතුරු ඇතුළත් අයවැය 2014 විශේෂාංගය."
    },
    {
        "content": "ජාත්‍යන්තර මත්ද්‍රව්‍ය ජාවාරමේ හුවමාරු මධ්‍යස්ථානයක් ලෙස ශ්‍රී ලංකාව යොදාගන්නේද යන්න පිළිබඳව මේ වනවිට පරීක්ෂණ ආරම්භ කර ඇති බව පොලීසිය පවසනවා. කෙසේ වුවත් ශ්‍රී ලංකාව හරහා හෙරොයින් ඇතුලූ මත්ද්‍රව්‍ය බෙදාහැරීමේ ජාලය මේ වනවිට අඩපණ කර ඇති බවයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ අද සවස කොළඹදී පැවති මාධ්‍ය හමුවකට එක්වෙමින් සඳහන් කළේ. හික්කඩුව ප්‍රදේශයේ නිවසක තිබී හොරොයින් කිලෝග්‍රෑම් 10ක් සමඟ අත්අඩංගුවට ගැනුනු සැකකරුවන් ශ්‍රී ලංකාව හරහා සිදුවන මත්ද්‍රව්‍ය ජාවාරමේ ප්‍රධාන සැකකරුවන් ලෙස සැළකිය හැකි බවද පොලිස් මාධ්‍ය ප්‍රකාශකවරයා සඳහන් කළා.  මෙම මත්ද්‍රව්‍ය තොගය මෙතෙක් දකුණු පළාතේ සිදුකළ විශාලතම මත්ද්‍රව්‍ය වැටලීම වන බවයි පොලිස් මාධ්‍ය ප්‍රකාශක, ජ්‍යෙෂ්ඨ පොලිස් අධිකාරී අජිත් රෝහණ සඳහන් කළේ. පසුගිය දිනක ගුවන් තොටුපළේ දී මත්ද්‍රව්‍ය සමඟ අත්අඩංගුවට ගත් ලයිබීරියානු ජාතිකයෙකුගෙන් සිදුකළ ප්‍රශ්න කිරීම්වලට අනුවයි මෙම ජාවාරම පිළිබදව තොරතුරු හෙළි වී ඇත්තේ. මෙම ලිබියානු ජාතිකයා මත්ද්‍රව්‍ය බෙදාහැරීම් ජාලයේ මුල් පුරුකක් වන බවද පොලිස් මාධ්‍ය ප්‍රකාශකවරයා සඳහන් කළා.   මේ අතර 2011 වසරේ ජනවාරි මාසයේ සිට මේ දක්වා කාලය තුළ හෙරෙයින් කිලෝග්‍රෑම් 385 ක් සහ ගංජා කිලෝග්‍රෑම් එක්ලක්ෂ 76 000 කට ආසන්න ප්‍රමාණයක් පොලීසිය විසින් අත්අඩංගුවට ගෙන තිබෙනවා. පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ සඳහන් කළේ 2011 වසරේ සිට මේ දක්වා කාලය තුළ පුද්ගලයන් එක්ලක්ෂ 48 966 ක් මත්ද්‍රව්‍ය සම්බන්ධයෙන්  අත්අඩංගුවට ගෙන ඇති බවයි.  කෙසේ වෙතත් මහජනතාවට  හෙරොයින් ඇතුලූ මත්ද්‍රව්‍ය පිළිබඳ තොරතුරු ලබාදීම සඳහා විශේෂ දුරකථන අංක දෙකක් පොලිස් මූලස්ථානය විසින් හදුන්වා දී තිබෙනවා. ඒ අනුව 0112 34 3333 හෝ 0112 34 33 34 යන දුරකථන අංකවලින් මත්ද්‍රව්‍ය පිලිබඳ තොරතුරු පොලීසිය වෙත ලබාදිය හැකි බවයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ පවසන්නේ. සාර්ථක තොරතුරු ලබාදෙන්නන්ට පොලිස් තෑගි අරමුදලින් වටිනා ත්‍යාග ලබාදීම සඳහා කටයුතු සූදානම් කර ඇති බවද පොලිස් මාධ්‍ය ප්‍රකාශකවරයා අද සවස කොළඹදී පැවති මාධ්‍ය හමුවකට එක්වෙමින් සඳහන් කළා.   මේ අතර මතභේදයට තුඩු දී ඇති කුඩු කන්ටේනරය සම්බන්ධයෙන් ද අද පැවති මාධ්‍ය හමුවේදී පොලිස් මාධ්‍ය ප්‍රකාශකවරයාගෙන් මාධ්‍යවේදීන් විමසා සිටියා. එහිදී ඔහු කියා සිටියේ ඒ පිළිබඳව තවදුරටත් පුළුල් පරීක්ෂණ ක්‍රියාත්මක වන බවයි."
    },
    {
        "content": "කුඩු කන්ටේනරයට සම්බන්ධීකරණ ලේකම් සහ නාගරික මන්ත්‍රී සම්බන්ධ නැහැ. අගමැති අත්අඩංගුවට ගන්නැයි පොලිස්පතිට පැමිණිල්ලක්. කුඩු කන්ටේනරයට සම්බන්ධ අගමැති සම්බන්ධීකරණ ලේකම් ඉවතට.    අගමැතිවරයා අත්අඩංගුවට ගන්න. - බොදුබල සේනාත් ඉල්ලයි."
    },
    {
        "content": "ත්‍රස්තවාදී තර්ජන පිටුදැක සාමයේ යුගයකට අවතීර්ණවී සිටින ශ්‍රී ලංකාව එක්සත්ව තිරසාර ආර්ථික සංවර්ධනයක් කරා පියනගමින් සිටින බව ජනාධිපති මහින්ද රාජපක්ෂ මහතා කෙන්යාවේදී ප්‍රකාශ කළා. කෙන්යානු ජනාධිපති උහුරු කෙන්යාටා විසින් ඊයේ පවත්වන ලද රාජ්‍ය භෝජන සංග්‍රහයට සහභාගි වෙමින් ජනාධිපතිවරයා මේ බව සඳහන් කර තිබෙනවා. ජනාධිපති මහින්ද රාජපක්ෂ මහතා එහිදී තවදුරටත් කියා සිටියේ සියලූ ජනකොටස්වලට සශ්‍රීකත්වය ඇති කිරීම සිය අරමුණ බවයි.  දශක තුනකට වැඩි කාලයක් පැවති ත්‍රස්තවාදී ව්‍යසනය අවසන් කළ ශ්‍රී ලංකාව දැන් එක් ධජයක් යටතේ නැගී සිටින රටක්. ශ්‍රී ලංකාව ත්‍රස්තවාදය පිටුදැකීමේදී සහ පශ්චාත් ගැටුම් සමයේ මුහුණ දෙන අභියෝග කෙන්යාව හොඳින් අවබෝධ කර ගෙන සිටින බව ජනාධිපති මහින්ද රාජපක්ෂ මහතා මෙහිදී වැඩිදුරටත් සඳහන් කළා. ජාත්‍යන්තර තලයේදී කෙන්යාව ශ්‍රී ලංකාවට දක්වන මිත්‍රත්වය සහ සහයෝගය පිළිබඳව ජනාධිපතිවරයා එහිදී ස්තුතිය පළ කළා.   එහිදී අදහස් දැක්වූ කෙන්යානු ජනාධිපති උහුරු කෙන්යාටා ප්‍රකාශ කළේ ජනාධිපතිවරයාගේ මහින්ද චින්තන ප්‍රතිපත්තිය ජනතාවට සමීප වැඩපිළිවෙලක් බවයි."
    },
    {
        "content": "http://astro.hirufm.lk/"
    },
    {
        "content": "හුණුපිටිය - ගංගාරාම විහාරාධිපති පූජ්‍ය ගලබොඩ ඤාණීස්සර හිමියන්ගේ 70 වැනි ජන්ම දිනය යෙදී තිබූ අද දිනයේ දී ඒ වෙනුවෙන් පිංකම් රාශියක් සිදු කෙරුණා. මේ සදහා කොළඹ දිස්ත්‍රික් පාර්ලිමේන්තු මන්ත්‍රී ආර්. දුමින්ද සිල්වා මහතා ඇතුළු විශාල පිරිසක් එක්වී සිටියා."
    },
    {
        "content": "පළාත් පාලන සහ පළාත් සභා, ඉඩම් හා ඉඩම් සංවර්ධන සහ  ක්‍රීඩා අමාත්‍යාංශයේ වැය ශීර්ෂයන් සංශෝධන සහිතව ඊයේ පාර්ලිමේන්තුවේදී සම්මත වුණා. එහිදී විපක්ෂයේ ප්‍රධාන සංවිධායක ජෝන් අමරතුංග පළාත් පාලන පනතට සංශෝධන සිදුකරන්නේදැයි ආණ්ඩුවෙන් ප්‍රශ්න කළා. ඒ පිළිබඳව සහ ඊයේ දිනයේ පාර්ලිමේන්තුවේ තොරතුරු ඇතුළත් අයවැය 2014 විශේෂාංගය. [MP3]s73442[/MP3]"
    },
    {
        "content": "පුත්තලම කොට්ඨාශය භාර පොලිස් අධිකාරිවරයාගේ නිල මෝටර්රථයේ ගැටී ත්‍රිරෝද රථයක ගමන් කළ තරුණයන් තිදෙනෙකු මියයෑම සම්බන්ධයෙන් පරීක්ෂණ සිදුකිරීමට නියෝජ්‍ය පොලිස්පතිවරයෙකු ඇතුලූ කණ්ඩායමක් පත්කර තිබෙනවා. රථවාහන මූලස්ථානයේ නියෝජ්‍ය පොලිස්පති අමරසිරි සේනාරත්නගේ ප්‍රධානත්වයෙනුයි මෙම කණ්ඩායම පත්කර ඇත්තේ. අද (15) අලූයම 12.30ට පමණ මෙම අනතුර සිදුවූ අතර එහිදී ජීවිතක්ෂයට පත්වූයේ මදුරන්කුලිය ප්‍රදේශයේ පදිංචි තරුණයින් තිදෙනෙක්.    Update : Sunday, 15 December 2013 - 2:40 ----------------------------------------------------- පොලිස් මෝටර් රථයක් ත්‍රිරෝද රථයක ගැටී 3ක් මරුට.  Sunday, 15 December 2013 - 7:46 පුත්තලම - මදුරන්කුලිය  ප්‍රදේශයේදී පොලිස් මෝටර් රථයක් සහ ත්‍රිරෝද රථයක් ගැටී අද අලූයම සිදුවූ අනතුරකින් තරුණයන් තුන්දෙනෙකු ජීවිතක්ෂයට පත්ව තිබෙනවා. පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ සඳහන් කළේ අනතුර සම්බන්ධයෙන් පොලිස් මෝටර් රථයේ රියදුරු අත්අඩංගුවට ගෙන ඇති බවයි. අනතුරට පත්වූ මෝටර් රථය පුත්තලම පොලිස් අධිකාරීවරයා ගමන් කරමින් සිටි මෝටර් රථයයි."
    },
    {
        "content": "උතුර පළාත් සභාවෙන් සිදුකරන ඇතැම් ඉල්ලීම් සාධාරණ බව ජාතික භාෂා සහ සමාජ ඒකාබද්ධතා අමාත්‍ය වාසුදේව නානායක්කාර ඊයේ පාර්ලිමේන්තුවේදි ප්‍රකාශ කළා. ඔහු කියා සිටියේ ඒ පිළිබඳව ආණ්ඩුව සහ පළාත් සභාව අතර පුළුල් සාකච්ඡාවක් ඇතිවිය යුතු බවයි. උතුරේ ආණ්ඩුකාරවරයා ඉවත් කර සිවිල් පුද්ගලයෙකු පත් කරන ලෙස එම පළාත් සභාව කරන ඉල්ලීම සාධාරණීකරණය කළ ඔහු කියා සිටියේ සිංහල පුද්ගලයෙකු ඒ වෙනුවෙන් පත් නොකරන ලෙස ඔවුන් ඉල්ලා නොමැති බවයි.   කෙසේ වෙතත් පළාත් සභා සහ පළාත් පාලන අමාත්‍ය ඒ.එල්.එම්. අතාවුල්ලා පාර්ලිමේන්තුවේදී ප්‍රකාශ කළේ රටට අවශ්‍ය පළාත් සභා පාලනයක් නොවන බවයි. 13 වන සංශෝධනය අනවශ්‍ය බව පැවසූ ඔහු ඊට සංශෝධන අවශ්‍ය නැතැයිද අවධාරණය කළා."
    },
    {
        "content": "ශ්‍රී ලංකාව සහ කෙන්යාව අතර ද්විපාර්ශවික ගිවිසුම් 8 කට අත්සන් තැබීම ඊයේ සවස කෙන්යාවේ නයිරෝබි නුවර රාජ්‍ය මන්දිරයේදී සිදු කෙරුණා. ජනාධිපති මහින්ද රාජපක්ෂ මහතා සහ කෙන්යානු ජනාධිපති උහුරු කෙන්යාටා හමුවේයි මෙම ගිවිසුම් අත්සන් කිරීම සිදු කෙරුණේ. සංචාරක ව්‍යාපාරය, සංස්කෘතික සහයෝගීතාවය, ක්‍රීඩා ක්ෂේත්‍රයේ සහයෝගීතාවය, රාජ්‍ය තාන්ත්‍රික සහ නිල විදේශ බලපත් හිමියන් වීසා ලබාගැනීමෙන් නිදහස් කිරීම, ද්විපාර්ශවික වෙළඳාම, ආර්ථික වානිජ සහ තාක්ෂණික සහයෝගීතාවය සම්බන්ධයෙන් වූ ගිවිසුම් 8 කට මෙලෙස අත්සන් තබා තිබෙනවා."
    },
    {
        "content": "ප්‍රාදේශීය සභාවල අයවැය පරාජය වීම තුළින් ආණ්ඩුවට ගමෙන් පණිවුඩයක් ලබාදෙන බව එක්සත් ජාතික පක්ෂය පවසනවා. එම පක්ෂයේ මහ ලේකම් පාර්ලිමේන්තු මන්ත්‍රී තිස්ස අත්තනායක මහනුවර - ගෙලිඔය ප්‍රදේශයේ ඊයේ පැවති උත්සවයකට එක්වෙමින් මේ බව සඳහන් කළා. කෙසේ වෙතත් ප්‍රවාහන නියෝජ්‍ය අමාත්‍ය රෝහණ කුමාර දිසානායක මාතලේ පැවති මාධ්‍ය හමුවකට එක්වෙමින් සඳහන් කළේ ප්‍රාදේශීය සභා අයවැය පරාජය වීම රජයේ පරාජයක් නොවන බවයි."
    },
    {
        "content": "මැතිවරණ කොමසාරිස් මහින්ද දේශප්‍රිය සියලූම සහකාර මැතිවරණ කොමසාරිස්වරුන් සහ නියෝජ්‍ය මැතිවරණ කොමසාරිස්වරුන් කොළඹට කැඳවා තිබෙනවා. මැතිවරන මහලේකම් කාර්යාලයේ ජ්‍යෙෂ්ඨ ප්‍රකාශකයෙකු සඳහන් කළේ ඉදිරියේදී විසුරුවා හැරීමට නියමිත පළාත් සභාවල මූලික කටයුතු සම්බන්ධයෙන් සාකච්ඡා කිරීම මෙම සාකච්ඡාවේ අරමුණ වී ඇති බවයි. අදාළ සාකච්ඡාව මේ මස 27 වැනිදා පවත්වනු ඇති."
    },
    {
        "content": "රියදුරෙකු නොමැතිව දුම්රිය එන්ජිමක් ධාවනය වීමේ සිද්ධිය සම්බන්ධයෙන් සිදුකරන පරීක්ෂණයේ වාර්තාව ලබන සතියේදී දුම්රිය සාමාන්‍යාධිකාරිවරයා වෙත භාරදීමට පියවර ගන්නා බව එම කමිටුවේ සභාපති ඒ.ඞී.ජී.සෙනෙවිරත්න ප්‍රකාශ කලා. ඔහු ප්‍රකාශ කළේ මේ වනවිට සිද්ධිය සම්බන්ධයෙන් 25 දෙනෙකුගෙන් පමණ ප්‍රකාශ සටහන් කරගෙන ඇති බවයි. ඊට එම දුම්රිය එන්ජිම භාරව කටයුතු කළ රියදුරා සහ සහායකයා ද අයත්. කෙසේ නමුත්, ඇතමුන් ලබාදුන් ප්‍රකාශ ව්‍යාජ ඒවා බවට හෙළිවීම නිසා නැවත වරක් ඔවුන්ගෙන් ප්‍රකාශ සටහන් කර ගැනීමට කමිටුව ක්‍රියා කළ බව ද පරීක්ෂණ කමිටුවේ සභාපති මෙන්ම, දුම්රිය නියෝජ්‍ය ගමනාගමන අධිකාරිවරයා ද වන ඒ.ඞී.ජී.සෙනෙවිරත්න ප්‍රකාශ කළා. මාලිගාවත්ත දුම්රිය අංගනයේ දුම්රිය හැසිරවීමට යොදාගන්නා වසර 50 ක් පමණ පැරණි වයික්ලාස් වර්ගයේ දුම්රිය එන්ජිමක් කොටුව දුම්රිය ස්ථානය පසුකරමින් මුහුදුබඩ දුම්රිය මාර්ගයේ රියදුරෙකු නොමැතිව ධාවනය වී තිබුණේ පසුගිය 5 වැනිදා අලූයම් කාලයේදීයි. එය නවතා ගත්තේ රත්මලාන සහ ගල්කිස්ස දුම්රිය ස්ථාන අතර පිහිටි ප්‍රදේශයකදීයී. අනතුරුවයි ඒ පිළිබඳ පරීක්ෂා කිරීම සඳහා ත්‍රිපුද්ගල කමිටුවක් පත් කෙරුණේ. කෙසේ වෙතත්, සිද්ධිය සම්බන්ධයෙන් සිදුකරන පරීක්ෂණ අවසන් කර කඩිනමින් වාර්තාවක් භාර දෙන ලෙස දුම්රිය සාමාන්‍යාධිකාරිවරයා අදාල කමිටුවට උපදෙස් ලබාදී ඇති බවයි දුම්රිය ගමනාගමන අධිකාරි එල්.ඒ.ආර් රත්නායක ප්‍රකාශ කළේ."
    },
    {
        "content": "නීතිවිරෝධී ලෙස පසුගිය දා මෙරටට ගෙන්වූ එතනෝල් කන්ටේනර් දෙක සම්බන්ධයෙන් රේගුව කළ පරීක්ෂණ වාර්තාව අනුව දේශපාලනඥයින් දෙදෙනෙකු එම සිදුවීම පිටුපස සිටින බවට තොරතුරු හෙළි වී ඇතැයි ජනතා විමුක්ති පෙරමුණ පවසනවා. එම පෙරමුණේ පාර්ලිමේන්තු මන්ත්‍රී විජිත හේරත් මේ බව පැවසුවේ කොළඹ අද (15) පැවැති මාධ්‍ය හමුවකට එක්වෙමින්. මන්ත්‍රීවරයා සඳහන් කළේ එතනෝල් ගෙන්වීමේ සිද්ධියට වෙළද හා පාරිභෝගික  කටයුතු අමාත්‍ය ජොන්ස්ටන් ප්‍රනාන්දු සහ පාර්ලිමේන්තු මන්ත්‍රී අරුන්දික ප්‍රනාන්දු සම්බන්ධ බවයි. විජිත හේරත් මන්ත්‍රීවරයා සඳහන් කළේ පාර්ලිමේන්තු මන්ත්‍රී අරුන්දික ප්‍රනාන්දුගේ ඥාති සම්බන්ධතාවක් රේගුවේ ඉහළ නිලධාරියෙකු සමග පැවතීම හේතුවෙන් මෙම සිදුවීම යට ගැසීමට උත්සාහ කරන බවයි. එතනෝල් සිද්ධිය සම්බන්ධයෙන් චෝදනා එල්ල වන පාර්ලිමේන්තු මන්ත්‍රී අරුන්දික ප්‍රනාන්දුගෙන් ද හිරු ප්‍රවෘත්ති අංශය විමසීමක් කළා. මන්ත්‍රීවරයා පෙන්වා දෙන්නේ තම ඥාති සබඳතාවයක් රේගු සමඟ නොමැති බවයි.                                    ජනතා විමුක්ති පෙරමුණ අදාළ සිද්ධිය සම්බන්ධයෙන් චෝදනා එල්ල කරන අමාත්‍ය ජොන්ස්ටන් ප්‍රනාන්දුගෙන් ද අප මේ සම්බන්ධයෙන් විමසීමක් කළා. එහිදී අමාත්‍ය ජොන්ස්ටන් ප්‍රනාන්දු ජනතා විමුක්ති පෙරමුණේ පාර්ලිමේන්තු මන්ත්‍රී විජිත හේරත්ට අභියෝග කළේ හැකි නම් එම චෝදනා ඔප්පු කර පෙන්වන ලෙසයි. තොටළග - ඉගුරුකඬේ මංසන්ධියේදී සුරාබදු නිලධාරින් විසින් ස්ප්‍රීතු බවට සැක පිට අත්අඩංගුවට ගත් කන්ටේනර් දෙකේ එතනෝල් තිබූ බවට අනාවරණ වුණේ පසුගිය මාර්තු මාසයේදීයි. මෙම කන්ටේනර් දෙකේ තිබී බැරල් 310 ක එතනෝල් එතනෝල් ලීටර් 62,000 ක් තිබූ බවටයි සුරාබදු දෙපාර්තමේන්තුව මගින් හෙළි කර ගත්තා. මේ අතර, පසුගිය දා ඔරුගොඩවත්ත බහාලූම් මධ්‍යස්ථානයේ තිබූ එතනෝල් ගෙන්වූ කන්ටේනර් 7ක් රේගුව විසින් සොයා ගත්තා.  Update : Sunday, 15 December 2013 - 07:14 ------------------------------------------------------------------- ලේකම්ට වරද පටවන්න එපා. - ජවිපෙ අගමැතිට කියයි.  Sunday, 15 December 2013 - 13:08 අග්‍රාමාත්‍යවරයාගේ සම්බන්ධීකරන ලේකම්වරයෙකු මත්කුඩු කන්ටේනරයක් නිදහස් කිරීමට ලිපියක් යැවීමේ සිද්ධිය සම්බන්ධයෙන් මේ දිනවල ඇතිව තිබෙන්නේ පුළුල් කථාබහක්. ජාතික හෙළ උරුමය සහ බොදුබල සේනා සංවිධානය මීට පෙර ප්‍රකාශ කළේ මේ පිළිබඳව අග්‍රාමාත්‍යවරයා අත්අඩංගුවට ගෙන පරීක්ෂණ පැවැත්විය යුතු බවයි.  මේ අතර, කොළඹ අද පැවති ජනතා විමුක්ති පෙරමුණේ මාධ්‍ය හමුවේදී ද ඒ සම්බන්ධයෙන් අදහස් පළ වුණා. එහිදී එම පක්ෂයේ පාර්ලිමේන්තු මන්ත්‍රී විජිත හේරත් ප්‍රකාශ කළේ සම්බන්ධීකරණ ලේකම්වරයා මත වරද පටවා මෙම චෝදනාවලින් නිදහස් වීමට අග්‍රාමාත්‍යවරයාට නොහැකි බවයි.   කෙසේ වෙතත් උඩුනුවර ප්‍රදේශයේ ඊයේ පැවති උත්සවයකට එක්වෙමින් අග්‍රාමාත්‍ය දිමු ජයරත්න කියා සිටියේ ජනතාවගේ ආකර්ශනය දිනා ගැනීම සඳහා දූෂිත සහ වංචනික පුද්ගලයින් විසින් නිවැරදි පුද්ගලයින් වැරදිකරුවන් ලෙස හුවා දැක්වීමට උත්සාහ කරන බවයි."
    },
    {
        "content": "ලබන මාර්තු මාසයේ ජිනීවා හි පැවැත්වෙන ජගත් මානව හිමිකම් මණ්ඩල සැසිවාරය ඉලක්ක කරගෙන රාජ්‍ය තාන්ත්‍රික මෙහෙයුමක් රජය විසින් දියත් කර තිබෙනවා. ශ්‍රී ලංකාවට එරෙහිව ඇතැම් රටවල් නගන චෝදනාවලට පදනම් වී ඇත්තේ මෙරට පැවති යුද්ධයේ අවසන් සමයයි. මේ නිසා යුද්ධයේ අවසන් සමයේදී මෙන්ම ඉන් අනතුරුව ශ්‍රී ලංකා ආරක්ෂක හමුදාවන් කටයුතු කළ ආකාරය පැහැදිළි කිරීම නව රාජ්‍ය තාන්ත්‍රික මෙහෙයුමේ අරමුණයි. ඒ අනුව එම කාලය තුළ හමුදාව ක්‍රියා කළ ආකාරය දැක්වෙන වීඩියෝ පට පෙළක් සකස් කර තිබෙනවා. ඒවා විදේශයන්හි පිහිටි මෙරට රාජ්‍ය තාන්ත්‍රික කාර්යාල වෙත යැවීම සඳහා විදේශ කටයුතු අමාත්‍යාංශය වෙත භාරදී ඇති බවයි හමුදා ප්‍රකාශක බ්‍රිගේඩියර් රුවන් වනිගසූරිය හිරු ප්‍රවෘත්ති අංශයට ප්‍රකාශ කළේ.   මෙම වීඩියෝ පට විදේශයන්හි පිහිටි සියලූ ශ්‍රී ලාංකික රාජ්‍ය තාන්ත්‍රික කාර්යාල වෙත යවා ඇති බව විදේශ කටයුතු අමාත්‍යාංශයේ ලේකම් කරුණාතිලක අමුණුගම ප්‍රකාශ කළා. එහිදී විශේෂයෙන් බටහිර රටවල් ඉලක්ක කර ගන්නා බවයි ඔහු වැඩිදුරටත් සඳහන් කළේ."
    },
    {
        "content": "සිරිපා කරුණාවට විශාල බැතිමතුන් පිරිසක්."
    },
    {
        "content": "ඇල්පිටිය උපවාසයට තවත් දෙදෙනෙකුගේ සහාය. ඇල්පිටිය සම්බන්ධීකරණ රැස්වීම උණුසුම් වෙයි."
    },
    {
        "content": "ශ්‍රී ලංකාවේ ආගමික නිදහසක් නොමැති බව පවසමින් මානව හිමිකම් චෝදනා නගන බටහිර රටවල ආගමික නිදහස ක්‍රියාත්මක වන ආකාරය පිළිබඳව ඉදිරියේදී හෙළිදරව් කරන බව රජය පවසනවා. මානව හිමිකම් පිළිබඳ ලක් රජයේ විශේෂ නියෝජිත, අමාත්‍ය මහින්ද සමරසිංහ සඳහන් කළේ ශ්‍රී ලංකාව තුළ ආගමික නිදහස ව්‍යවස්ථාව තුළින්ම ස්ථාපිත කර ඇති බවයි. පයාගල ප්‍රදේශයේ අද (15) පැවති උත්සවයකට එක්වෙමින් අමාත්‍යවරයා මේ බව සඳහන් කළා. අමාත්‍යවරයා පෙන්වා දෙන්නේ බොහෝ ඇමරිකාව සෙනෙට් මණ්ඩල රැස්වීමේදී එක් ආගමක් අදහන බවයි. නමුත් ශ්‍රී ලංකාවේ පාර්ලිමේන්තුව රැස්වන අවස්ථාවේදී එවැනි සිදුවීමක් සිදුනොවන බවයි අමාත්‍යවරයා පෙන්වා දෙන්නේ. අමාත්‍යවරයා සඳහන් කළේ බොහෝ රටවල ආගමික නිදහස නියමාකාරයෙන් සිදුනොවන බවයි. ශ්‍රී ලංකාවට චෝදනා එල්ල කරන ජාත්‍යන්තරයට එවැනි සිදුවීම් ඉදිරියේ දී පෙන්වීමට කටයුතු කරන බව ද අමාත්‍යවරයා එහිදී සදහන් කළා."
    },
    {
        "content": "සුළං ප්‍රවාහයේ ඇති වී තිබෙන තරංගාකාරී කැළඹිලි ස්වභාවයේ බලපෑමක් හේතුවෙන් දිවයිනේ උතුර, උතුරුමැද, නැගෙනහිර සහ ඌව පළාත්වලට මෙන්ම හම්බන්තොට දිස්ත්‍රික්කයට ද ගිගුරුම් සහිත වැසි ඇති විය හැකි බව කාලගුණ විද්‍යා දෙපාර්තමේන්තුව පවසනවා. මීට අමතරව දිවයිනේ සෙසු ප්‍රදේශවලට ද අපරභාගයේදී හෝ සන්ධ්‍යා කාලයේ දී වැසි ඇතිවිය හැකි බවයි එම දෙපාර්තමේන්තුව වැඩිදුරටත් සඳහන් කළේ. කෙසේ වෙතත්, අන්තර්ජාතික කාලගුණික තොරතුරු සපයන වෙදර් ඩොට් කොම් වෙබ් අඩවිය ප්‍රකාශ කළේ හෙට (16) දිනයේ කොළඹ නගරයට වැසි ඇති වීමට සියයට 20 ක සම්භාවිතාවක් පවතින බවයි. මහනුවර නගරයට සියයට 40  ක් වැසි ඇති වීමේ සම්භාවිතාවක් පවතින අතර හම්බන්තොට නගරයට වැසි ඇතිවීමේ සම්භාවිතාව සියයට 60ක්."
    },
    {
        "content": "මාතර - ගන්දර ප්‍රදේශයෙන් වාර්තා වූ එකම පවුලේ තුන්දෙනෙකුගේ මරණ දිවි නසා ගැනීමක් බව තහවුරු වී ඇතැයි පොලීසිය පවසනවා.  ගන්දර නිවසක තිබී හමුවූ මවගේ සහ දරු දෙදෙනාගේ සිරුරු සම්බන්ධයෙන් පශ්චාත් මරණ පරීක්ෂණය මාතර මහරෝහලේදී සිදුකෙරුණා. ඒ අනුව මව, දරු දෙදෙනාත් සමඟ සිය දිවි හානි කරගෙන ඇති බවටයි මාතර විශේෂඥ අධිකරණ වෛද්‍ය ඞී.ඞී. සමරවීර විසින් සිදුකළ මරණ පරීක්ෂණයේදී අනාවරණ වී ඇත්තේ. මෙම මළ සිරුරු ගන්දර පොලිසිය විසින් සොයා ගැනුණේ ඊයේ (15) පස්වරුවේදීයි. මෙලෙස මියගොස් තිබුණේ වයස අවුරුදු 29 ක් වන මව, 9 හැවිරිදි දියණිය සහ 7 හැවිරිදි පුත්‍රයායි.   මෙම සිද්ධිය සම්බන්ධයෙන් මාතර ජ්‍යෙෂ්ඨ පොලිස් අධිකාරිවරයාගේ උපදෙස් මත ඊයේ (15) රාත්‍රීයේ සිට විශේෂ පොලිස් කණ්ඩායමක් පරීක්ෂණ ආරම්භ කළා. අසල්වාසීන්ගේ  ප්‍රකාශයන්ට අනුව, මෙම කාන්තාවගේ සැමියා මීට මාස 6 කට පමණ පෙර නිවස අතහැර ගොස් වෙනත් ප්‍රදේශයක ජීවත් වන බවටයි අනාවරණ වී ඇත්තේ. එමෙන්ම, ආර්ථික අපහසුතා හේතුවෙන් තමන් සිය දිවි හානි කර ගන්නා බව මෙම කාන්තාව අසල්වැසියන් සමඟ අවස්ථා කිහිපයකදී ප්‍රකාශ කර ඇති බව පොලිසිය සඳහන් කළා. සිද්ධිය සම්බන්ධයෙන් හිරු ප්‍රවෘත්ති අංශයට අදහස් දැක්වූ පොලිස් මාධ්‍ය ප්‍රකාශක, ජ්‍යෙෂ්ඨ පොලිස් අධිකාරී අජිත් රෝහණ සඳහන් කළේ මෙය දිවි නසා ගැනීමක් බව පශ්චාත් මරණ පරීක්ෂණයෙන් තහවුරු වූ බවයි.  Update : Monday, 16 December 2013 - 07:14 PM -------------------------------------------- ගන්දර සිදුවූයේ ඝාතනයත් සමඟ සිය දිවි නසා ගැනීමක් දැයි සැකයක්. මාතර - ගන්දර ප්‍රදේශයේ නිවසක තිබී හමුවූ මවගේ සහ දරු දෙදෙනාගේ සිරුරු සම්බන්ධයෙන් පශ්චාත් මරණ පරීක්ෂණය මේ වනවිට මාතර මහරෝහලේදී සිදුකෙරෙමින් පවතිනවා. මෙම මළ සිරුරු ගන්දර පොලිසිය විසින් සොයා ගැනුණේ ඊයේ (15) පස්වරුවේදීයි. මෙලෙස මියගොස් තිබුණේ වයස අවුරුදු 29 ක් වන මව සහ 9 හැවිරිදි දියණිය සහ 7 හැවිරිදි පුත්‍රයායි.  මෙම සිද්ධිය සම්බන්ධයෙන් මාතර ජ්‍යෙෂ්ඨ පොලිස් අධිකාරිවරයාගේ උපදෙස් මත ඊයේ රාත්‍රීයේ සිට විශේෂ පොලිස් කණ්ඩායමක් පරීක්ෂණ ආරම්භ කළා. එහිදී මෙම නිවස අවට ප්‍රදේශවාසීන් කිහිපදෙනෙකුගේම ප්‍රකාශ සටහන් කර ගෙන ඇති බවයි පොලිසිය පවසන්නේ. ඔවුන්ගේ ප්‍රකාශයන්ට අනුව, මෙම කාන්තාවගේ සැමියා මීට මාස 6 කට පමණ පෙර නිවස අතහැර ගොස් වෙනත් ප්‍රදේශයක ජීවත් වන බවටයි අනාවරණ වී ඇත්තේ. එමෙන්ම, ආර්ථික අපහසුතා හේතුවෙන් තමන් සිය දිවි හානි කර ගන්නා බව මෙම කාන්තාව අසල්වැසියන් සමඟ අවස්ථා කිහිපයකදී ප්‍රකාශ කර ඇති බව පොලිසිය සඳහන් කළා. ඒ අනුව, අදාළ කාන්තාව තම දරු දෙදෙනාගේ ගෙළ සිරවීමට සලස්වා, තමා ද සියදිවි හානි කර ගත් බවට සැක කළ හැකි සාක්ෂි ලැබී ඇති බවයි අප කළ විමසීමකදී මාතර ජ්‍යෙෂ්ඨ පොලිස් නිලධාරියෙකු සඳහන් කළේ. මෙම කාන්තාවගේ සැමියාගෙන් ප්‍රශ්න කිරීම සඳහා ද ඔහු ජීවත් වන ප්‍රදේශයට පොලිස් කණ්ඩායමක් පිටත්ව ගොස් තිබෙනවා. කෙසේ වෙතත්, මෙය ඝාතනයක් ද සිය දිවි හානි කර ගැනීමක් ද යන්න නිෂ්චිතව ප්‍රකාශ කළ හැක්කේ පශ්චාත් මරණ පරීක්ෂණ වාර්තාව ලැබීමෙන් අනතුරුව බවයි පරීක්ෂණ පවත්වන පොලිස් කණ්ඩායමේ ප්‍රධානියෙකු කියා සිටියේ.  Update : Monday, 16 December 2013 - 12:56 PM -------------------------------------------- ගන්දර නිවසක එකම පවුලේ මළ සිරුරු 3 ක්. මාතර - ගන්දර ප්‍රදේශයේ නිවසක තිබී මළ සිරුරු 3ක් ඊයේ (15) පස්වරුවේ පොලීසිය විසින් සොයාගත්තා. පොලිස් මාධ්‍ය ප්‍රකාශක කාර්යාලය සදහන් කළේ මෙම මළ සිරුරු එකම පවුලේ මව, පුතා සහ දියණියගේ බවට හඳුනාගෙන ඇති බවයි. ගන්දර - සිරිමැදුර - කපුගම ප්‍රදේශයේ නිවසක කාමරයක් තුළ තිදෙනෙකු ගෙළ වැළලාගෙන මියගොස් ඇති බවට පොලීසියට ලැබුණු තොරතුරක් මත සිදුකළ සොයාබැලීමකදී මෙම මළ සිරුරු හමුවී තිබෙනවා. මෙසේ මියගොස් ඇති මවගේ වයස අවුරුදු 29 වන අතර ගැහැණු දරුවා 9 වියේ සහ පිරිමි දරුවා 7 වියේ පසුවන්නන්. සිද්ධිය සම්බන්ධයෙන් පොලීසිය පරීක්ෂණ ආරම්භ කර ඇති බවයි පොලිස් මාධ්‍ය ප්‍රකාශක කාර්යාලය සඳහන් කළේ. කෙසේ වෙතත් මොවුන් තිදෙනා මියයාමට හේතුව ගෙළ වැළලාගැනීමක්ද, ඝාතනයක්ද යන්න පිළිබඳව විශේෂ පරීක්ෂණයක් ආරම්භ කර ඇති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ සඳහන් කළා.      Update : Monday, 16 December 2013 - 8:02 ------------------------------------------------------------------------------------- මාතර - ගන්දර නිවසක තිබී තිදෙනෙකුගේ මළ සිරුරු හමුවේ. Sunday, 15 December 2013 - 19:32 මාතර - ගන්දර ප්‍රදේශයේ නිවසක තිබියදී පුද්ගල මළ සිරුරු 3ක් අද (15) පස්වරුවේ සොයා ගෙන තිබෙනවා. පොලීසිය සදහන් කළේ මෙම මළ සිරුරු එකම පවුලේ මව, පුතා සහ දියණියගේ බවට හඳුනාගෙන ඇති බවයි. පොලීසියට ලද තොරතුරක් මත පරීක්ෂා කිරීමේදී ලණුවක් ආධාරයෙන් ගෙල සිරකර ගෙන මෙලෙස මිය ගොස් සිට තිබෙනවා. සිද්ධිය සම්බන්ධයෙන් පොලීසිය පරීක්ෂණ ආරම්භ කර ඇති බවයි පොලිස් මාධ්‍ය ප්‍රකාශක කාර්යාලය සඳහන් කළේ."
    },
    {
        "content": "ශ්‍රී ලංකා කාය වර්ධන හා ශාරීරික යෝග්‍යතා සම්මේලනය සංවිධානය කළ මිස්ටර් ශ්‍රී ලංකා කාය වර්ධන තරගාවලිය කොළඹ බණ්ඩාරනායක ජාත්‍යන්තර අනුස්මරණ සම්මන්ත්‍රණ ශාලාවේදී ඊයේ පැවැත්වුණා. මෙවර තරගාවලිය පැවැත්වුණේ 66 වන වරටයි. තරගය සඳහා තරගකරුවන් 125 දෙනෙකු ඉදිරිපත් වුණා. බර පන්ති 10ක් යටතේ තරග වදිමින් මෙවර මිස්ටර් ශ්‍රී ලංකා ලෙස අභිෂේක ලැබුවේ කටාන පවර් මෑන් ක්‍රීඩා සමාජයයි. නාවික හමුදාව විසින් අනුශූරතාව දිනා ගත් අතර, තුන්වන ස්ථානය දිනා ගත්තේ යුධ හමුදාවයි. ජයග්‍රාහකයන්ට ශූරතා කුසලානය පිරිනැමුණේ පාර්ලිමේන්තු මන්ත්‍රී ආර්. දුමින්ද සිල්වා සහ නියෝජ්‍ය අමාත්‍ය විනයාගමූර්ති මුරලිදරන් විසින්.  ඒම අවස්ථාවේ වීඩීයෝ දර්ශන ඡායාරූප පහතින් [JPG]73499_1[/JPG] [JPG]73499_2[/JPG] [JPG]73499_3[/JPG] [JPG]73499_4[/JPG] [JPG]73499_5[/JPG] [JPG]73499_6[/JPG] [JPG]73499_7[/JPG]"
    },
    {
        "content": "ජාතික හෙළ උරුමය ආණ්ඩුවෙන් ඉල්ලා අස්විය යුතු බව ජනතා විමුක්ති පෙරමුණ පවසනවා. එම පෙරමුණේ පාර්ලිමේන්තු මන්ත්‍රී විජිත හේරත් කොළඹ ඊයේ (15) පැවැති මාධ්‍ය හමුවකට එක්වෙමින් කියා සිටියේ හෙළ උරුමය ආණ්ඩුව විවේචනය කිරීම පමණක් සිදුකරන බවයි.   මේ සම්බන්ධයෙන් හිරු ප්‍රවෘත්ති අංශය ජාතික හෙළ උරුමයේ නායක පූජ්‍ය  ඕමල්පේ සෝභිත හිමියන්ගෙන් විමසීමක් කළා. මේ ඊට පිළිතුරු ලබාදුන් පූජ්‍ය  ඕමල්පේ සෝභිත හිමියන් ප්‍රකාශ කළේ ජනතා විමුක්ති පෙරමුණ බැලිය යුත්තේ ඇඟිල්ල දෙස නොව ඇඟිල්ල දිගු කර ඇති දිශාව දෙස බවයි.  දුෂණ වංචා වැළැක්වීමට සියල්ලන් එකතුවිය යුතු බවද සෝභිත හිමියන් පෙන්වා දුන්නා."
    },
    {
        "content": "රජයේ ප්‍රබල ඇමතිවරයෙකුගේ සම්බන්ධීකරණ ලේකම්වරයෙකු ලෙස පෙනී සිටිමින් තායිලන්තයේ රැකියා ලබාදෙන බව  පවසා රුපියල් 15 ලක්ෂයකට අධික මුදලක් වංචා කළ පුද්ගලයෙකු ඊයේ (15) අත්අඩංගුවට ගෙන තිබෙනවා. කොට්ටාව ප්‍රදේශයේදී පුද්ගලයින් දෙදෙනෙකුගෙන් මුදල් ලබා ගනිමින් සිටින අවස්ථාවේදී සැකකරු අත්අඩංගුවට ගැනීමට හැකිවූ බවයි පොලිස් මාධ්‍ය ප්‍රකාශක කාර්යාලය සඳහන් කළේ. අත්අඩංගුවට ගත් එම පුද්ගලයාට මීගමුව, නුගේගොඩ, අලූත්කඬේ, කුලියාපිටිය, ගම්පහ, වත්තල, කුරුණෑගල, අනුරාධපුරය යන අධිකරණවලින් විවෘත වරෙන්තු 24 කට අධික ප්‍රමාණයක් නිකුත් කර ඇති බවට අනාවරණය වී තිබෙනවා."
    },
    {
        "content": "කෝටි ගණනක් වටිනා කැස්බෑවෙකු සොරා ගනී. අධික වටිනාකමකින් යුත් සුදු කැස්බෑවෙකු අතුරුදන්."
    },
    {
        "content": "බුද්ධංගල සද්දන්තයාගේ මළ සිරුර කුඹුරකින් හමුවේ."
    },
    {
        "content": "නීතිවිරෝධී බෝට්ටු සේවාවක් මගින් තමිල්නාඩුවට පැමිණි ශ්‍රී ලාංකික සරණාගතයන් පිරිසක්  සොයා තමිල්නාඩු පොලීසිය මෙහෙයුමක් දියත් කර තිබෙනවා. දනුෂ්කොඩි ප්‍රදේශය ආසන්නයේ අරිච්චල්මුණේ වෙරළට ඊයේ (15) මෙලෙස පැමිණි ශ්‍රී ලාංකික දෙමළ ජාතිකයෙකු අත්අඩංගුවට ගැනීමෙන් පසුවයි මෙම කණ්ඩායම් පිළිබද තොරතුරු අනාවරණ වී ඇත්තේ. ශාන්තන් නැමැති ඔහු ඉන්දීය වෙරළාරක්ෂක බලකාය මගින් අත්අඩංගුවට ගෙන ඇති අතර, පොලීසිය විසින් ප්‍රශ්න කිරීම් සිදුකරන බවයි ඉන්දීය මාධ්‍ය සඳහන් කළේ.            තමා ඇතුළු කණ්ඩායම තමිල්නාඩුවට පැමිණීම සඳහා රුපියල් ලක්ෂය බැගින් නීතිවිරෝධී බෝට්ටු සේවාවට ගෙවූ බව ඔහු ප්‍රකාශ කර තිබෙනවා. තමා සමඟ පැමිණි පිරිස සිටින ස්ථාන නොදන්නා බවයි ඔහු පොලීසියට පවසා ඇත්තේ. මොවුන් හිටපු එල්.ටී.ටී.ඊ. සාමාජිකයන් දැයි සැකයෙන් අත්අඩංගුවට ගැනීමේ දැවැන්ත මෙහෙයුමක් ආරම්භ කර ඇති බව තමිල්නාඩු පොලීසිය උපුටා දක්වමින් ඉන්දීය මාධ්‍ය සඳහන් කළා."
    },
    {
        "content": "මත්කුඩු කන්ටේනර් 2ක් අත්අඩංගුවට ගැනීමේ සිද්ධිය සම්බන්ධයෙන් පොලීසිය සිදුකරන පරීක්ෂණ පිළිබද සෑහීමකට පත් විය නොහැකි බව ජාතික හෙළ උරුමය ප්‍රකාශ කළා. එහි නායක පූජ්‍ය ආචාර්ය  ඕමල්පේ සෝභිත හිමියන් කියා සිටියේ මේ පිළිබදව විධිමත් පරීක්ෂණයක් සිදුකරන ලෙස ඉල්ලා පොලිස්පතිවරයා වෙත ජාතික හෙළ උරුමය ලිපියක් ද යොමු කර ඇති බවයි.  මෙම මත්කුඩු තොගය නිදහස් කරන ලෙස ඉල්ලා අග්‍රාමාත්‍ය සම්බන්ධීකරණ ලේකම්වරයෙකු ලිපියක් ද යොමු කර තිබුණා. මේ නිසා ධුරයෙන් ඉල්ලා අස්වී පොලිස් පරීක්ෂණවලට අග්‍රාමාත්‍යවරයා සහාය දැක්විය යුතු බවයි ජාතික හෙළ උරුමයේ නායක පූජ්‍ය  ඕමල්පේ සෝභිත හිමියන් කියා සිටියේ. එසේම අදාළ සම්බන්ධීකරණ ලේකම්වරයා සේවයෙන් ඉවත් කිරීම නොව අත්අඩංගුවට ගැනීම කළ යුතු බවත් අග්‍රමාත්‍යවරයා තම ධුරයේ බලතල ඉවත් කොට තමන් මෙම ප්‍රශ්නය සඳහා මැදිහත් විය යුතු බවත් උන්වහන්සේ වැඩිදුරටත් සදහන් කළා.  කෙසේ නමුත්, පොලිස් මාධ්‍ය ප්‍රකාශක, ජ්‍යෙෂ්ඨ පොලිස් අධිකාරී අජිත් රෝහණ කියා සිටියේ මෙම සිද්ධිය පිළිබදව විධිමත් පරීක්ෂණයක් පොලීසිය විසින් දැනටමත් ආරම්භ කර ඇති බවයි."
    },
    {
        "content": "කොළඹ - පුත්තලම මාර්ගයේ කොළඹ දෙසට වන මං තීරුව දඩුගම්ඔය පාලමේ සිට විටින් විට හෙට (17) දිනයේ වසා තැබෙනු ඇති. පෑලියගොඩ සිට දඩුගම්ඔය පාලම දක්වා වූ මාර්ග කොටසේ කාපට් ඇතිරීම සිදුකෙරෙන හෙයින් මෙලෙස මාර්ගය වසා තැබෙන බවයි පොලිස් මාධ්‍ය ප්‍රකාශක කාර්යාලය සදහන් කළේ. හෙට රාත්‍රී 9.00 සිට පසුදා අලූයම 4.00 දක්වා මෙලෙස විටින් විට මාර්ගය වසා තැබීමට නියමිතව තිබෙනවා. ඒ හේතුවෙන් විකල්ප මාර්ග භාවිත කරන ලෙස පොලීසිය ඉල්ලීමක් කළා."
    },
    {
        "content": "ලොව අශ්වයන් ජීවත් වන රටවල්වල නාමලේඛනයට ශ්‍රී ලංකාව ද අයිති වන බව  වනජීවි සම්පත් සංරක්ෂණ අමාත්‍ය විජිත් විජිතමුණි ද සොයිසා පවසනවා. ඔහු කියා සිටියේ ඩෙල්ෆ්ට් දුපතේ සිටින අශ්වයන් විශේෂිත උද්‍යානයක් කරා රැගෙන යාමට ඉදිරියේ දී පියවර ගන්නා බවයි. ඩෙල්ෆ්ට් දුපතේ සිටින අශ්වයින් සුපෝෂණ සහ සංරක්ෂණය පිළිබදව කටයුතු කොට උද්‍යානයක් ලෙස නම් කිරීමට ඩග්ලස් දේවානන්දා අමාත්‍යවරයා සමඟ තමන් සාකච්ඡා කළ බව ද අමාත්‍යවරයා කියා සිටියා. උද්‍යානය සඳහා අක්කර 100ක භූමි ප්‍රමාණයක් වෙන් කිරීමට ද ඉදිරියේ දී ශ්‍රී ලංකාවේ අශ්වයින් දේශීය සහ විදේශීය නරඹන්නට සංචාරක කර්මාන්තය හරහා දැක ගැනීමට හැකියාව ලැබෙන බව ද අමාත්‍යවරයා වැඩිදුරටත් සඳහන් කළා."
    },
    {
        "content": "කොළඹ දිස්ත්‍රික් පාර්ලිමේන්තු මන්ත්‍රී ආර්. දුමින්ද සිල්වාගේ සංකල්පයක් වන දහම් සවිය වැඩසටහනේ තවත් අදියරක් විහාරස්ථාන දෙකක් කේන්ද්‍ර කොට ගනිමින් ඊයේ (16) පැවැත්වුණා. පළමු වැඩසටහන ක්‍රියාවට නැංවුණේ රාජගිරිය ධර්මාශ්‍රමයේදියි. ආගමික වතාවත්වලට සහභාගිවීමෙන් පසුව විහාරස්ථානයේ ඉදිවෙමින් පවතින විහාරගෙය, සංඝාවාසය සහ ධර්ම ශාලාව වෙනුවෙන් දහම් සවිය වැඩසටහන වෙනුවෙන් මූල්‍ය පරිත්‍යග කිරීම පාර්ලිමේන්තු මන්ත්‍රී ආර්. දුමින්ද සිල්වාගේ ප්‍රධානත්වයෙන් සිදුකෙරුණා. මෙහිදී මන්ත්‍රීවරයා දායක සභාව සමග විහාරස්ථානයේ පවතින ගැටලූ සම්බන්ධයෙන් ද සාකච්ඡා කර තිබෙනවා. දහම් සවිය වැඩසටහන යටතේ ඊයේ (16) මූල්‍ය පරිත්‍යාග සිදුකෙරුණු අනෙක් විහාරස්ථානය වන්නේ හෝමාගම - කිරිවත්තුඩුව - මූනමලේවත්ත ශ්‍රී සුබෝධාරාමයයි. මෙම විහාරස්ථානයේ ධර්ම ශාලා මන්දිරය ඉදිකිරීම වෙනුවෙන් පාර්ලිමේන්තු මන්ත්‍රී ආර්. දුමින්ද සිල්වා අතින් විහාරාධිපති පූජ්‍ය කිරිඉබ්බන්ආරේ අරියවිනීත හිමියන් වෙත මූල්‍ය පරිත්‍යාග කිරීම සිදුකෙරුණා.  එහි ඡායාරූප පෙළක් පහතින්.."
    },
    {
        "content": "ඉදිරියේදී සියලූ අමාත්‍යාංශවල වැය ශීර්ෂ විශේෂ කාරක සභාවක් හමුවේ සළකා බැලීම පිළිබඳවද අද (17) පාර්ලිමේන්තුවේ අවධානය යොමු වුණා. ඒ පිළිබඳව සභා නායක අමාත්‍ය නිමල් සිරිපාල ද සිල්වා අදහස් පළ කළ අතර විපක්ෂයේ ප්‍රධාන සංවිධායක ජෝන් අමරතුංග මන්ත්‍රීවරයා ඊට අනුමැතිය පළ කළා. ඒ අනුව කථා නායක චමල් රාජපක්ෂ සඳහන් කළේ ඉදිරියේදී එම කටයුතු සිදුකිරීම පිළිබඳව සාකච්ඡා කර තීරණයක් ගත හැකි බවයි."
    },
    {
        "content": "අද පාර්ලිමේන්තුවේ දී අමාත්‍යාංශ 23ක වැය ශීර්ෂයන් විශේෂ කාරක සභා අවස්ථාවක් යටතේ විවාදයට ගනු ලැබුවා.  පාර්ලිමේන්තුවේදි අදහස් දක්වමින් හිටපු අග්‍රාමාත්‍ය සහ වත්මන් ජ්‍යෙෂ්ඨ අමාත්‍ය රත්නසිරි වික්‍රමනායක, අග්‍රාමාත්‍ය දි මු ජයරත්න සම්බන්ධයෙන් මතුව තිබෙන ගැටළුව පිළිබඳවද අදහස් පළ කළා. ඔහු සිය කථාව ආරම්භ කළේ අග්‍රාමාත්‍ය දි මු ජයරත්න වෙත අනුකම්පා කරන බව පවසමින්. එසේම  ඕනෑම ආණ්ඩුවක පැවැත්ම සඳහා යහ පාලනය අත්‍යවශ්‍ය බවද ජ්‍යෙෂ්ඨ අමාත්‍ය රත්නසිරි වික්‍රමනායක සඳහන් කළා."
    },
    {
        "content": "රජය සිදුකරන්නේ රටේ ව්‍යවස්ථාව ක්‍රියාත්මක කිරීම බව කැබිනට් ප්‍රකාශක අමාත්‍ය කෙහෙළිය රඹුක්වැල්ල ප්‍රකාශ කළා. කැබිනට් තීරණ දැනුම්දීම සඳහා රජයේ ප්‍රවෘත්ති දෙපාර්තමේන්තුවේ ඊයේ (17) පැවති මාධ්‍ය හමුවට එක්වෙමින් අමාත්‍යවරයා කියා සිටියේ කලින් කලට ඇතැම් පාර්ශව ප්‍රකාශ කරන පරිදි ව්‍යවස්ථාව සංශෝධනය කළ නොහැකි බවයි. අමාත්‍යවරයා මේ බව ප්‍රකාශ කළේ පසුගියදා කතෝලික රදගුරු සම්මේලනය විසින් ඉදිරිපත් කළ යෝජනා සම්බන්ධයෙන් මාධ්‍යවේදියෙකු ඇසූ ප්‍රශ්නයකට පිළිතුරු ලබාදෙමින්. උතුරට සිවිල් ආණ්ඩුකාරවරයෙකු පත් කිරීම සහ රජයේ හමුදා අඩු කිරීම වැනි එම යෝජනා සම්බන්ධයෙන් එහිදී අමාත්‍යවරයා මෙලෙස අදහස් පළ කළා. ඔහු කියා සිටියේ රජය සිදුකරන්නේ රටේ ව්‍යවස්ථාව ක්‍රියාත්මක කිරීම බවයි. ඊට එරෙහිව කිසිවෙකුටත් කිසිවක් සිදුකළ නොහැකි බව අමාත්‍යවරයා සදහන් කළා."
    },
    {
        "content": "ශ්‍රී ලංකාව හින්දු රාජ්‍යයක් ? - දෙමළ සන්ධාන ප්‍රකාශයට පිළිතුරු"
    },
    {
        "content": "ඕස්ට්‍රේලියානු ව්‍යාපාරික ජේම්ස් පැකර් ඇතුලූ  ආයෝජකයන් තුන්දෙනෙකුට කොළඹ ඞී ආර්. විජේවර්ධන මාවතේ හෝටල් පමණක් ඉදිකිරීමට අවස්ථාව සළසා දෙමින් විශේෂ ගැසට් නිවේදනයක් නිකුත් කර තිබෙනවා. ආයෝජන ප්‍රවර්ධන අමාත්‍යාංශයේ ජ්‍යෙෂ්ඨ ප්‍රකාශකයෙකු සඳහන් කළේ කිසිදු අයුරකින් එම හෝටල් තුළ සූදු හෝ ඔට්ටු තැබීමේ ව්‍යාපාර පවත්වාගෙන යා නොහැකි බවයි. ආයෝජන ප්‍රවර්ධන අමාත්‍යාංශය විසින් මෙම ගැසට් නිවේදන මුද්‍රණය සඳහා එවා ඇති බව රජයේ මුද්‍රණාලයද තහවුරු කළා. ක්‍රමෝපාය සංවර්ධන පනත යටතේ කැසිනෝ නොමැතිව හෝටල් සංකීර්ණයක් ඉදිකිරීම වෙනුවෙන් බදු සහන ලබාදීම සඳහා ගැසට් පත්‍රයක් ඉදිරිපත් කරන බව ආයෝජන ප්‍රවර්ධන අමාත්‍යාංශය පසුගියදා ප්‍රකාශ කළා. එහිදී අමාත්‍යාංශය කියා සිටියේ ඇමරිකානු ඩොලර් මිලියන 400ක ආයෝජනයක් යටතේ කොළඹ ඞී.ආර්. විජේවර්ධන මාවතේ ඉදිකිරීමට යෝජිත හෝටල් ව්‍යාපෘතියට බදු සහන හිමි වන බවයි.  ඕස්ට්‍රේලියානු ව්‍යාපාරික ජේම්ස් පැකර් සම්බන්ධ ආයෝජන ව්‍යාපෘතිය ක්‍රියාත්මක කරන්නේ ලේක් ලෙෂර් හෝල්ඩින් සමාගමයි. අප මෙම ගැසට් නිවේදනය සම්බන්ධයෙන් ආයෝජන ප්‍රවර්ධන නියෝජ්‍ය අමාත්‍ය ෆයිසර් මුස්තාෆාගෙන් ද විමසීමක් කළා. ඔහු ද කියා සිටියේ සූදු කටයුතුවලින් තොරව හෝටල් පමණක් ඉදිකිරීමට අවසර ලබා දී ඇති බවයි."
    },
    {
        "content": "නැගෙනහිර සහ ඌව පළාත්වල මෙන්ම හම්බන්තොට දිස්ත්‍රික්කයේ අද (18) පෙරවරුවේ වැසි අපේක්ෂා කළ හැකි බව කාලගුණ විද්‍යා දෙපාර්තමේන්තුව ප්‍රකාශ කළා. එහි අධ්‍යක්ෂ ජනරාල් එස්.ආර්. ජයසේකර කියා සිටියේ රාත්‍රී කාලයේ මධ්‍යම, සබරගමුව, දකුණ සහ බස්නාහිර පළාත්වලට ගිගුරුම් සහිත වැසි ඇති විය හැකි බවයි."
    },
    {
        "content": "අවිස්සාවේල්ල - කොළඹ මාර්ගයේ අවිස්සාවේල්ල - ශ්‍රී ලංගම ඩිපෝව ඉදිරිපිටදී අද (18) පෙරවරුවේ සිදුවූ රිය අනතුරකින් පුද්ගලයෙකු ජීවිතක්ෂයට පත්වුණා. යතුරු පැදියක් සහ ටිපර් රථයක් එකිනෙක ගැටීමෙනුයි මෙම අනතුර සිදුව ඇත්තේ. අනතුරින් යතුරු පැදියේ ගමන් කළ පුද්ගලයා එම ස්ථානයේදීම ජීවිතක්ෂයට පත්ව ඇති අතර ඔහු 35 හැවිරිදි වියේ පසුවන්නෙකු බවයි අවිස්සාවේල්ල පොලිසිය සඳහන් කළේ. මෙසේ මියගොස් ඇත්තේ අවිස්සාවේල්ල - අමිතිරිගල ප්‍රදේශයේ පදිංචිකරුවෙක්."
    },
    {
        "content": "ශ්‍රී ලංකාව දකුණු ආසියානු කලාපය තුළ වඩාත් ළමා හිතකාමී රටක් බවට පත්වීම සම්බන්ධයෙන් වන වාර්තාව ඊයේ (17) ජනාධිපති මහින්ද රාජපක්ෂ මහතා වෙත පිළිගන්වනු ලැබුවා. ළමා හිංසන පිටුදැකීම සඳහා වූ දකුණු ආසියානු කලාපීය එකමුතුව විසින් කරන ලද අධ්‍යයනයකට අනුවයි වාර්තාව සකස් කර ඇත්තේ. එය ජනාධිපති මහින්ද රාජපක්ෂ මහතා වෙත පිළිගන්වනු ලැබුවේ ළමා සහ කාන්තා කටයුතු අමාත්‍ය තිස්ස කරලියද්ද විසින්. බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ පැවැති උත්සවයේදී ජනාධිපති මහින්ද රාජපක්ෂ මහතා වෙත විශේෂ සමරු තිළිණයක් ද ජාතික ළමාරක්ෂක අධිකාරිය විසින් පිළිගන්වනු ලැබුවා."
    },
    {
        "content": "අග්‍රාමාත්‍ය දිමු ජයරත්නට අසත්‍ය චෝදනා එල්ල කිරීම අනුමත කළ නොහැකි බව එක්සත් ජාතික පක්ෂ පාර්ලිමේන්තු මන්ත්‍රී මංගල සමරවීර පවසනවා. මන්ත්‍රීවරයා මේ බව කියා සිටියේ අයවැය කාරක සභා අවස්ථා විවාදයේ 14 වන දිනයේ විපක්ෂය වෙනුවෙන් විවාදය ආරම්භ කරමින්. එමෙන්ම, අග්‍රාමාත්‍යවරයා වංචාකාරයෙකු හෝ මත්ද්‍රව්‍ය ජාවාරම්කරුවෙකු නොවන බව ද ඔහු ප්‍රකාශ කළා. එමෙන්ම, බ්‍රිතාන්‍ය කන්සවේටිව් පක්ෂයේ මන්ත්‍රීවරුන් 7 දෙනෙකු සඳහා රජය මුදල් වැය කර ඇති බව මන්ත්‍රීවරයා අද අනාවරණය කළා. පසුගියදා අවසන් වූ පොදුරාජ්‍ය මණ්ඩලීය රාජ්‍ය නායක සමුළුවට ඊශ්‍රායලයේ සිට ජෙට් යානයකින් පැමිණියේ කවුරුන්ද යන්න පිළිබඳව මන්ත්‍රීවරයා අද පාර්ලිමේන්තුවේදී ප්‍රශ්න කර සිටියා. එම සිද්ධියත් සමඟ මැතිසබය තුළ අද උණුසුම්කාරි තත්ත්වයක් ඇති වුණා."
    },
    {
        "content": "නාලන්ද එල්ලාවල නඩුවේ චෝදනාවලින් සුසන්ත පුංචිනිලමේ නිදහස්."
    },
    {
        "content": "අමල් පෙරේරා පොලීසියට එයි. අතුරුදන් වූ ඇලි කැස්බෑවා මාලදිවයිනේ ද?"
    },
    {
        "content": "ඉන්දීය අත්අඩංගුවේ පසුවන මෙරට ධීවරයින් මුදාගැනීමට ධීවර අමාත්‍ය රාජිත සේනාරත්න මැදිහත් නොවන බව පවසමින් ධීවරයින් පිරිසක් වෙන්නප්පුව - තෝප්පුව පාලම අසල අද විරෝධතාවයේ නිරතවුණා. එහිදී ඔවුන් ඉල්ලා සිටියේ මාසයකට වැඩි කාලයක් ඉන්දීය අත්අඩංගුවේ පසුවන තම ධීවරයින් කඩිනමින් මුදාගැනීමට මැදිහත් වන ලෙසයි. මෙම විරෝධතාවය නිසා කොළඹ - හලාවත මාර්ගයේ ගමනාගමන කටයුතුවලටද බාධා එල්ලවුණා.     විරෝධතාවය පැවැත්වෙන අවස්ථාවේදී එම ස්ථානයට ජ්‍යෙෂ්ඨ අමාත්‍ය මිල්රෝයි ප්‍රනාන්දු හා වයඹ ධීවර ඇමති සනත් නිශාන්ත පැමිණීමත් සමග එහිදී උණුසුම් තත්ත්වයක් මතුවුණා.  කෙසේ වෙතත් විරෝධතාවයට එක්ව සිටි ධීවරයින් එම ස්ථානයෙන් විසිර ගියේ ධීවර නියෝජ්‍ය අමාත්‍ය සරත් කුමාර ගුණරත්න පැමිණ කරුණු දැක්වීමෙන් අනතුරුවයි. එහිදී ඔහු සඳහන් කළේ ජනාධිපතිවරයා සමග මේ පිළිබඳ සාකච්ඡා කර විසඳුමක් ලබාදීමට කටයුතු කරන බවයි.  මේ අතර ශ්‍රී ලංකා නාවික හමුදාව විසින් අත්අඩංගුවට ගත් තමිල්නාඩු ධීවරයින් නිදහස් කර දෙන ලෙස ඉල්ලා රාමේෂ්වරම් ප්‍රදේශයේ ධීවරයින් පසුගිය සඳුදා ආරම්භ කර ඇති උපවාසය තවදුරටත් ක්‍රියාත්මක වනවා. ඉන්දීය මාධ්‍ය අද වාර්තා කළේ විරෝධතාවට එක්ව සිටින ඇතැම් ධීවරයින් නිරාහාරව සිටිමින් මෙම විරෝධතාවයේ යෙදී සිටින බවයි. Update: Wednesday, 18 December 2013 - 7:32 --------------------------------------------------------------------------------------------- තෝප්පුවේ ධීවරයින් වීථි බසී. Wednesday, 18 December 2013 - 13:28 වෙන්නප්පුව - තොප්පුව මංසන්ධිය අසල ධීවරයින් පිරිසක් මාර්ගය හරස් කරමින් අද (18) පෙරවරුවේ විරෝධතාවයක නිරත වුණා. ඒ ඉන්දීය අත්අඩංගුවේ සිටින ශ්‍රී ලාංකික ධීවරයින් නිදහස් කරන ලෙස සහ විදේශීය ධීවරයින් මෙරට මුහුදු සීමාවේ මසුන් ඇල්ලීමට විරෝධය පළ කරමින්."
    },
    {
        "content": "එක්සත් ජනතා නිදහස් සන්ධානයට බලය හිමි හපුතලේ නගර සභාවේ ලබන වසර සඳහා වූ අයවැය අද සම්මත වුණා. නගර සභාවේ සභාපති උපුල් දිසානායක විසින් ඉදිරිපත් කරන ලද අයවැය ලේඛණයට පක්ෂව ඡන්ද 7 ක් හිමිවූ අතර, සන්ධානයේ මන්ත්‍රීවරුන් 6 දෙනා සමග එක්සත් ජාතික පක්ෂ නාගරික මන්ත්‍රීවරයෙකු ද අයවැයට පක්ෂව ඡන්දය ලබා දුන්නා. අයවැයට විපක්ෂව එක් ඡුන්දයක් හෝ නොලැබීම විශේෂත්වයක්. එහිදී විපක්ෂ නායක ජගත් පී.අබේනායක අයවැයට ඡන්දය ලබාදීමෙන් වැළකී සිටි අතර, තවත් එක්සත් ජාතික පක්ෂ නාගරික මන්ත්‍රීවරයෙකු අද සභාවට පැමිණ සිටියේ නැහැ."
    },
    {
        "content": "එක්සත් අරාබි එමීර් රාජ්‍යයේ සාජා හි පැවැත්වන ශ්‍රී ලංකා පාකිස්ථාන පළමු එක්දින තරඟයේ කාසියේ වාසිය දිනාගත් පාකිස්ථානු කණ්ඩයම පළමුව පන්දුවට පහරදීමට තීරණය කළා. මිස්බා උල් හක් පාකිස්ථානු කණ්ඩායම මෙහෙයවන අතර ඇන්ජලෝ මැතිව්ස් ශ්‍රී ලංකා කණ්ඩායමට නායකත්වය ලබාදෙනවා."
    },
    {
        "content": "ජාත්‍යන්තරයට ගොස් මාතෘ භූමිය පාවා දී රටට එරෙහිව චෝදනා පත්‍ර ගොණු කිරීම ඇතමුන්ගේ වැඩපිළිවෙළ බවට පත්ව ඇතැයි ජනාධිපති මහින්ද රාජපක්ෂ මහතා පවසනවා. කඩුවෙල ඊයේ පස්වරුවේ පැවති උත්සවයක් අමතමින් ජනාධිපතිවරයා අවධාරණය කළේ, රට ඉදිරියට ගෙන යන ගමන කිසිවෙකුටත් ආපසු හැරවිය නොහැකි බවයි. කඩුවෙල නව බස් නැවතුම් සංකීර්ණය ජනතා අයිතියට පත් කිරීම වෙනුවෙන් මෙම උත්සවය සංවිධාන කර තිබුණා. කඩුවෙල නගර සභාව විසින් ඉදිකළ මහල් 3කින් සමන්විත මෙම බස් නැවතුම් සංකීර්ණය සදහා වැය කර විවෘත කිරීමේ උත්සවයෙන් අනතුරුව අදහස් දැක්වූ  ජනාධිපති මහින්ද රාජපක්ෂ මහතා. අද අපිට තියන ලොකුම චෝදනාව ණය ගන්නවා, රටක සංවර්ධනයක් කරන්න මේ රටට ලැබෙන ආදායම මදි නම්, අපි හැමදාම කැඩිච්ච පාරේ යනවාද? වලවල්වල වැටි වැටි යනවාද, පාර පලල් කරන්නේ නැතුව ඉන්නවද? රට එකතැන තියෙනවාද?, නෑ එහෙනම් අපිට සිද්ධ වෙනවා ණය ගන්න. හැබැයි එක ණයක්වත් අපි එක පැයක් ගෙවන වෙලාවට පමා කරලා නැහැ. රටේ සංවර්ධනය ජනතාවගේ සුබ සිද්ධිය සදහා කළයුතු කාර්යය, අන්න ඒ කාර්ය කරන්න අපි කිසිවිටෙකත් පසුබට වෙන්නේ නෑ කියන එක අපි මේ අවස්ථාවේ තමුන්න්නාසේලාට මතක් කරන්න ඕනේ. ඉදිරියට යන ගමනේ දී අපිට ඔබගෙන් අවශ්‍ය වන්නේ මොනවගේ සහයෝගයක්ද? ඔබේ දරු පැටව් ටික හදා ගන්න, මත් කුඩෙන් මේ රට බේරා ගන්න, තනියට ආණ්ඩුවකට කරන්න බැහැ හාමුදුරුවනේ... ඒ සමාජය ගොඩ නැගීමේදී ඔබෙන් අපට ලැබිය යුතු සහය ඒකයි කියලයි මං විශ්වාස කරන්නේ.. ජනතාවගේ අවශ්‍යතාවය අපි ඉටු කරනවා, එහෙම නම්, අපි කෙරෙහි විශ්වාසය තියන්න. ඔබ අපි කෙරෙහි තිබ්බ විශ්වාසය අබමල් රේණුවකින් කඩන්න සූදානම් නැහැ  මේ අතර, කඩුවෙල, ඉහළ බෝමිරියේ ඉදි ‍කෙරුණු කාම්බෝජ බෞද්ධ මන්දිරය   ඊයේ පස්වරුවේ විවෘත කෙරුණේ ද ජනාධිපතිවරයාගේ ප්‍රධානත්වයෙන්.  [JPG]72189_2[/JPG] [JPG]72189_3[/JPG] [JPG]72189_7[/JPG] [JPG]72189_5[/JPG] [JPG]72189_6[/JPG]"
    },
    {
        "content": "ඉල්ලීම් 06 ක් මුල්කරගනිමින් හෙද, පරිපූරක සහ අතුරු වෛද්‍ය සේවාවල වෘත්තීය සමිති පෙරේදා ආරම්භ කළ පැය 48 ක වර්ජනය අද (29) උදෑසන 07 න් අවසන් වීමට නියමිතයි. වර්ජනය හේතුවෙන් රෝගීන් දැඩි දුෂ්කරතාවයන්ට පත්වූ අතර, මෙම තත්ත්වය වැඩි වශයෙන් දක්නට ලැබුණේ පිට පළාත්වල රෝහල් තුළයි. මෙම වැඩවර්ජනය අත්හිටුවන ලෙස කොළඹ දිසා අධිකරණය පෙරේදා දහවල් වාරණ නියෝගයක් නිකුත් කළා. කොළඹ දිසා විනිසුරු ප්‍රදීප් හෙට්ටිආරච්චි මෙම නියෝගය ලබාදුන්නේ කොළඹ ජාතික රෝහලේ 14 වාට්ටුවේ ප්‍රතිකාර ලබන හෘද රෝගියෙකු ගොනුකළ පෙත්සමක් සලකා බැලීමෙන් පසුවයි. එහෙත් හෙද පරිපූරක හා අතුරු වෛද්‍ය ඒකාබද්ධ බල මණ්ඩලයේ කැඳවුම්කරු සමන් රත්නප්‍රියගෙන් කළ විමසීමකදී ඔහු කියා සිටියේ එම වාරණ නියෝගය මෙතෙක් තමන් වෙත ලැබී නොමැති බවයි. කෙසේ වෙතත්, අද වර්ජනය අවසන් කිරීමෙන් පසු වෘත්තීය සමිති 16 කින් සමන්විත තම ඒකාබද්ධ බලමණ්ඩලය රැස්වී ඉදිරියේදී ගන්නා තීරණ පිළිබඳ අද තීරණය කරන බවයි ඔහු වැඩිදුරටත් කියා සිටියේ.  Update : Friday, 29 November 2013 - 8:09 --------------------------------------------------------------------------------------- වාරණ නියෝගය ලැබී නැහැ - සෞඛ්‍ය වර්ජනය අඛණ්ඩව. Thursday, 28 November 2013 - 19:10 අධිකරණය වාරණ නියෝගයක් ලබාදී තිබුණද හෙද, පරිපූරක සහ අතුරු වෛද්‍ය සේවාවල වෘත්තීය සමිති ආරම්භ කර ඇති වැඩවර්ජනය අද (28) දිනයේත් ක්‍රියාත්මක වුණා. වර්ජනය හේතුවෙන් ඊයේ මෙන්ම අදත් රෝගීන් දැඩි දුෂ්කරතාවයන්ට පත්වූ අතර, මෙම තත්ත්වය වැඩි වශයෙන් දක්නට ලැබුණේ පිට පළාත්වල රෝහල් තුළයි.  කොළඹ ජාතික රෝහලේ බාහිර රෝගී අංශය අද මුළුමනින්ම පාළුවට ගොස් තිබූ අතර, සායන පැවැත්වීමද සම්පූර්ණයෙන්ම අඩාල වුණා. කෙසේ වෙතත්, රෝහල් අධ්‍යක්ෂ වෛද්‍ය අනිල් ජාසිංහ ප්‍රකාශ කළේ අද දිනයේ හෙදියන් 90% ක් සේවයට වාර්තා කර තිබූ බවයි. එහෙත් පරිපූරක හා අතුරු වෛද්‍ය සේවා ක්‍රියාත්මක නොවීම නිසා ඒවා අවම කිරීමට විකල්ප ක්‍රියාමාර්ග ගැනීමට සිදුවු බව ඔහු සඳහන් කළා. අනුරාධපුර රෝහලේ බාහිර රෝගී අංශයද පාළු ස්වභාවයක් ගෙන තිබූ අතර, වර්ජනය හේතුවෙන් නොච්චියාගම රෝහලේ ප්‍රතිකාර කටයුතුවලට බලපෑම් එල්ල වී තිබුණා. මහනුවර, පේරාදෙනිය, කරාපිටිය යන රෝහල් තුළද ප්‍රතිකාර කටයුතු සුපුරුදු පරිදි සිදුනොවූ බවයි හිරු ප්‍රාදේශීය වාර්තාකරුවන් සඳහන් කළේ.  දීමනා ලබාගැනීම් ඇතුළු ඉල්ලීම් 06 ක් මුල්කරගනිමින් ඊයේ (27) පෙරවරු 07 ට ආරම්භ වූ හෙද, පරිපූරක හා අතුරු වෛද්‍ය සේවාවල වැඩවර්ජනය අත්හිටුවන ලෙස කොළඹ දිසා අධිකරණය ඊයේ දහවල් වාරණ නියෝගයක් නිකුත් කළා. කොළඹ දිසා විනිසුරු ප්‍රදීප් හෙට්ටිආරච්චි මෙම නියෝගය ලබාදුන්නේ කොළඹ ජාතික රෝහලේ 14 වාට්ටුවේ ප්‍රතිකාර ලබන හෘද රෝගියෙකු ගොනුකළ පෙත්සමක් සලකා බැලීමෙන් පසුවයි. එමෙන්ම, ලබන මස 11 වැනිදා වෘත්තීය සමිති නියෝජිතයින්ට අධිකරණය හමුවේ පෙනී සිටින ලෙසද නියෝග කළ විනිසුරුවරයා වාරණ නියෝගය ඔවුන්ට දුරකතන මගින් දැනුම්දෙන ලෙසද උපදෙස් ලබා දුන්නා.  කෙසේ නමුත් අද පස්වරුවේදී හිරු ප්‍රවෘත්ති අංශය හෙද පරිපූරක හා අතුරු වෛද්‍ය ඒකාබද්ධ බල මණ්ඩලයේ කැඳවුම්කරු සමන් රත්නප්‍රියගෙන් කළ විමසීමකදී ඔහු කියා සිටියේ එම වාරණ නියෝගය මෙතෙක් තමන් වෙත ලැබී නොමැති බවයි.  අධිකරණ නියෝගයක් ලබාදී තිබියදී වෘත්තීය සමිතියකට තවදුරටත් මෙලෙස වර්ජනයක නිරත විය හැකිදැයි අප කරුණු විමසා සිටියේ ජ්‍යෙෂ්ඨ නීතිඥ ගෝමින් දයා ශ්‍රී ගෙන්. එහිදී ඔහු කියා සිටියේ වෘත්තීය සමිතිවලට නියෝගය නොලැබුණු බව ප්‍රකාශ කළ හැකි වූවත්, මේ සම්බන්ධයෙන් අවසන් තීරණය අධිකරණය ගන්නා බවයි.  මේ අතර, වෘත්තීය සමිති 40 කින් සැදුම්ලත් රාජ්‍ය, අර්ධ රාජ්‍ය, පෞද්ගලික අංශයේ ඒකාබද්ධ වෘත්තීය සමිති එකමුතුව කොළඹ දී අද (28) මාධ්‍ය හමුවක් කැඳවා තිබුණා. ඊට එක්වෙමින් එහි සංවිධායක ජෝශප් ස්ටාලින් කියා සිටියේ වෘත්තීය සමිති ආඥා පනතට අනුව වෘත්තීය ක්‍රියාමාර්ගයකට එරෙහිව සිවිල් අධිකරණයක නඩුවක් ගොනු කිරීමේ හැකියාවක් නොමැති බවයි.   මේ අතර, මෙම වර්ජනය හේතුවෙන් අපහසුතාවයට පත්වන රෝගීන් පිළිබඳ සලකා රජයේ රෝහල්වලින් වෛද්‍යවරුන් නිර්දේශ කර ලබාදෙන ඖෂධ, රාජ්‍ය ඖෂධ නීතිගත සංස්ථාවට අයත් ඔසුසල්වලින් නොමිලේ ලබාදීමට පියවර ගෙන ඇතැයි එම සංස්ථාව ප්‍රකාශ කළා."
    },
    {
        "content": "මීළඟ ජනාධිපතිවරණය සඳහා විපක්ෂයේ පොදු අපේක්ෂකයෙකු ඉදිරිපත් කිරීම සම්බන්ධයෙන් මේ වනවිට විවිධ අදහස් පළ වනවා. ඒ සඳහා කියැවෙන නම් අතරින් පූජ්‍ය මාදුළුවාවේ සෝභිත හිමියන් පිළිබඳවද සාකච්ඡාවට ලක්වුණා. මේ සම්බන්ධයෙන් කළ විමසීමකදී ජනතා විමුක්ති පෙරමුණේ මධ්‍යම කාරක සභික, හිටපු පාර්ලිමේන්තු මන්ත්‍රී කේ.ඞී.ලාල්කාන්ත සඳහන් කළේ මාදුළුවාවේ සෝභිත හිමියන් පොදු අපේක්ෂකයා ලෙස පිළිගැනීම සම්බන්ධයෙන් සාකච්ඡා කිරීමට තම පක්ෂය සූදානම් බවයි. කෙසේ වෙතත්, මේ සම්බන්ධයෙන් හිරු ප්‍රවෘත්ති අංශය එක්සත් ජාතික පක්ෂයෙන් විමසීමක් කළා. එහිදී එම පක්ෂයේ නායකත්ව මණ්ඩල සභාපති පාර්ලිමේන්තු මන්ත්‍රී කරූ ජයසූරිය කියා සිටියේ තම පක්ෂය මෙතෙක් ඒ සම්බන්ධයෙන් තීරණයක් ගෙන නොමැති බවයි."
    },
    {
        "content": "ටී.එන්.ඒ. මුරලිට එරෙහි වෙයි."
    },
    {
        "content": "දෙමළ ජාතික සන්ධානය පොදු රාජ්‍ය මණ්ඩලීය රාජ්‍ය නායක සමුළුවට සහභාගී නොවීම බරපතල වරදක් බව එම සන්ධානය නියෝජනය කරන දෙමළ එක්සත් විමුක්ති පෙරමුණේ නායක වී. ආනන්ද සංගරී ප්‍රකාශ කළා. කිලිනොච්චියේදී අද මාධ්‍ය හමුවක් කැඳවමින් ඔහු සඳහන් කළේ පොදු රාජ්‍ය මණ්ඩලීය සමුළුව යනු මානව හිමිකම් පිළිබඳ පමණක් සාකච්ඡා කරන සමුළුවක් නොවන බවයි. දෙමළ ජාතික සන්ධානය තුළ එකමුතුකමක් නොමැති බවත් සාකච්ඡා කර තීරණ ගැනීම වෙනුවට තනි පුද්ගලයන් තීරණ ගන්නා බවත් වී ආනන්ද සංගරී කියා සිටියා."
    },
    {
        "content": "රුපියල් 25,000 කට අඩු මාසික ආදායමක් ලබන පවුල්වලට ආහාර සලාකයක් ලබාදී අයවැය යෝජනා ක්‍රියාත්මක කරන ලෙස ජාතික භාෂා හා සමාජ ඒකාබද්ධතා අමාත්‍ය වාසුදේව නානායක්කාර ඊයේ (26) පාර්ලිමේන්තුවේදී ප්‍රකාශ කළා. ඔහු කියා සිටියේ රුපියල් 25,000ට අඩු ආදායමක් ලබන පවුල් දිළිඳු පවුල් ලෙස හැදින්විය හැකි බවයි. ඒ පිළිබඳව සහ අයවැය දෙවන වර කියවීමේ විවාදයේ තොරතුරු ඇතුළත් අයවැය 2014 විශේෂාංගය.   [MP3]s72194[/MP3]"
    },
    {
        "content": "පොල්ගහවෙල පාසලක 13 වන ශ්‍රේණියේ ඉගෙනුම ලබන සිසුවෙකු හෙරොයින් මත්කුඩු පැකට් 3 ක් ළඟ තබාගෙන සිටියදී පොලීසිය අද (19) අත්අඩංගුවට ගත්තා. ඒ, පාසල තුළ සිදුකළ සෝදිසියකින් අනතුරුවයි. අනතුරුව සිසුවාගෙන් සිදුකරන ලද ප්‍රශ්න කිරීම්වලින් හෙළිවී ඇත්තේ ඔහුට වෙනත් පුද්ගලයෙකු විසින් මෙම මත්කුඩු පැකට් ලබාදී ඇති බවයි. ඒ අනුව පොල්ගහවෙල පොලීසිය එම පුද්ගලයාද මත්කුඩු පැකට් දෙකක් සමග අත්අඩංගුවට ගත්තා. පසුව සිසුවා පොල්ගහවෙල මහේස්ත්‍රාත් අධිකරණයට ඉදිරිපත් කිරීමෙන් අනතුරුව මේ මස 26 වැනිදා දක්වා ළමා නිවාසයක රඳවා තබන ලෙස නියෝග කර තිබෙනවා. ඒ අනුව කුරුණෑගල - ගල්කන්ද විජිත ළමා නිවාසයට මෙම සිසුවා යොමු කිරීමට කටයුතු කළ බවයි පොල්ගහවෙල පොලීසිය සඳහන් කළේ.  මෙම පාසල් සිසුවාගේ මව රැකියාවක් සඳහා විදේශ ගතව සිටින අතර පියා කුලී වැඩ කරමින් ජීවත්වන බවට අනාවරණය වී තිබෙනවා. පාසල් පද්ධතිය තුළට හෙරොයින් වැනි මත්කුඩු සංක්‍රමණය වීම ඉතා කණගාටුදායක තත්ත්වයක් බව පොලීසිය ප්‍රකාශ කරනවා. මේ නිසා සිය දරුවන් වැඩි වශයෙන් මුදල් වියදම් කරන්නේ නම් හෝ ඔහුගේ චර්යාවේ වෙනස්කම් ඇත්නම් ඒ පිළිබද අවධානයෙන් සිටින ලෙසයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ දෙමාපියන්ගෙන් ඉල්ලා සිටියේ. මේ සම්බන්ධයෙන් අප පේරාදෙණිය විශ්වවිද්‍යාලයේ සමාජ විද්‍යා අංශයේ අංශාධිපති මහාචාර්ය එච්.එම්.ඞී.ආර්. හේරත්ගෙන්ද විමසීමක් කළා. මහාචාර්යවරයා එහිදී සඳහන් කළේ පාසල් සිසුන් යොදාගෙන මත්ද්‍රව්‍ය ප්‍රචාරය සිදුකිරීම පහසු කටයුත්තක් නිසා  ඒ පිළිබඳව අවධානයෙන් පසුවිය යුතු බවයි. Tuesday, 19 November 2013 - 7:03 PM ------------------------------------------------------------------------------------ පොල්ගහවෙල දී හෙරොයින් සමග පාසල් සිසුවෙකු අත්අඩංගුවට. Tuesday, 19 November 2013 - 14:05 පොල්ගහවෙල නගරයේ පාසලක පොලීසිය විසින් සිදුකරන ලද සෝදිසියකදී එම පාසලේ 13 වසරේ ඉගෙනුම ලබන සිසුවෙකු භාරයේ තිබී හෙරොයින් වර්ගයේ මත්ද්‍රව්‍ය පැකට් 3ක් අද සොයාගෙන තිබෙනවා. පොලිස් මාධ්‍ය ප්‍රකාශක කාර්යාලය සදහන් කළේ හෙරොයින් සමග අත්අඩංගුවට ගත් මෙම සිසුවාගේ වයස අවුරුදු 18ක් බවයි. එම සිසුවාට මත්ද්‍රව්‍ය සැපයූ තවත් පුද්ගලයෙකු පොල්ගහවෙල පොලීසිය විසින් අත්අඩංගුවට ගෙන ඇති අතර ඔහු භාරයේ තිබී මත්කුඩු පැකට් 2ක් ද පසුව සොයා ගත්තා. පාසල් පද්ධතිය තුළට හෙරොයින් වැනි මත්කුඩු සංක්‍රමණය වීම ඉතා කණගාටුදායක තත්ත්වයක් බවයි පොලිස් මාධ්‍ය ප්‍රකාශකවරයා සදහන් කළේ. මේ නිසා සිය දරුවන් වැඩි වශයෙන් මුදල් වියදම් කරන්නේ නම් හෝ ඔහුගේ චර්යාවේ වෙනස්කම් ඇත්නම් ඒ පිළිබද අවධානයෙන් සිටින ලෙසයි මාධ්‍ය ප්‍රකාශකවරයා දෙමාපියන්ගෙන් ඉල්ලා සිටියේ."
    },
    {
        "content": "මෙරට ඒක පුද්ගල ණය ප්‍රමාණය රුපියල් තුන්ලක්ෂ 21,472ක් බව නියෝජ්‍ය මුදල් අමාත්‍ය ආචාර්ය සරත් අමුණුගම අද (26) පාර්ලිමේන්තුවේදී ප්‍රකාශ කළා. ඒ, වාචික පිළිතුරු අපේක්ෂාවෙන් එක්සත් ජාතික පක්ෂ මන්ත්‍රීවරයෙකු යොමු කළ පැණයකට පිළිතුරු ලෙසයි. රජයේ මුළු ණය ප්‍රමාණය මේ වසරේ ජුනි මාසය වන විට රුපියල් බිලියන 6518 දක්වා ඉහළ ගොස් තිබූ බව ද මෙහිදී නියෝජ්‍ය මුදල් අමාත්‍යවරයා ප්‍රකාශ කළා. අය වැය දෙවන වර කියවීමේ විවාදයේ සිව්වන දිනය අදයි."
    },
    {
        "content": "මෙම ශතවර්ෂයේ දිස්වන දීප්තිමත්ම ධූමකේතුව වන ‘‘අයිසෝන්’’, හෙට සිට පියවි ඇසින් දැකගැනීමට ශ්‍රී ලාංකික ජනතාවට හැකියාව ලැබෙනවා. සඳටත් වඩා දීප්තිමත්ව දැකිය හැකි හෙයින් මෙම ධූමකේතුව සියවසේ වල්ගා තරුව ලෙසද විද්‍යාඥයන් විසින් හැදින්වීම විශේෂත්වයක්. අලූයම 4 - 5 ත් අතර කාලය තුළ නැගෙනහිර ක්‍ෂිතිජයට ඉහළින් අයිසෝන් ධූමකේතුව පැහැදිළිව නිරීක්ෂණය කළ හැකියි. එය සූර්යයාට සමීපව පිහිටා ඇති බැවින් හිරු එළිය ඇති විටක එක එල්ලේ වල්ගා තරුව දෙස බැලීම සිදු නොකළ යුතු බවයි ශ්‍රී ලංකා ග්‍රහලෝකාගාරය ප්‍රකාශ කළේ. පසුගිය වසරේ සැප්තැම්බර් මාසයේදී මෙම ධූමකේතුව මුලින්ම සොයාගනු ලැබුවේ රුසියානු ජාතික විද්‍යාඥයන් දෙදෙනෙකු විසින්. සෞර ග්‍රහ මණ්ඩලය නිර්මාණය වීමේදී ඉතිරි වූ ද්‍රව්‍ය මෙන්ම, මිදුණු ජලය, කුඩා පාෂාණ කැබලි, ¥විලි අංශු සහ විවිධ වායු වර්ග ධූමකේතු හෙවත් වල්ගා තරුවල අන්තර්ගතවනවා.   Update : Tuesday, 19 November 2013 - 7:48 ---------------------------------------------------------------------------------------- සියවසේ වල්ගා තරුව හෙට සිට පියවි ඇසින්. Tuesday, 19 November 2013 - 16:39 මෙම ශතවර්ෂයේ දිස්වන දීප්තිමත්ම වල්ගා තරුව වන ‘‘අයිසෝන්’’, හෙට සිට පියවි ඇසින් දැකගැනීමට ශ්‍රී ලාංකික ජනතාවට හැකියාව ලැබෙනවා. සඳටත් වඩා දීප්තිමත්ව දැකිය හැකි හෙයින් මෙම වල්ගා තරුව සියවසේ වල්ගා තරුව ලෙසද විද්‍යාඥයන් විසින් හැදින්වීම විශේෂත්වයක්. අලූයම 4 - 5 ත් අතර කාලය තුළ නැගෙනහිර ක්‍ෂිතිජයට ඉහළින් අයිසෝන් වල්ගා තරුව පැහැදිළිව නිරීක්ෂණය කළ හැකියි. එය සූර්යයාට සමීපව පිහිටා ඇති බැවින් හිරු එළිය ඇති විටක එක එල්ලේ වල්ගා තරුව දෙස බැලීම සිදු නොකළ යුතු බවයි ශ්‍රී ලංකා ග්‍රහලෝකාගාරය ප්‍රකාශ කළේ. පසුගිය වසරේ සැප්තැම්බර් මාසයේදී මෙම වල්ගා තරුව මුලින්ම සොයාගනු ලැබුවේ රුසියානු ජාතික විද්‍යාඥයන් දෙදෙනෙකු විසින්."
    },
    {
        "content": "පළාත් පාලන ආයතනවල අයවැය දිනවීම සඳහා සිය ඡුන්දය භාවිතා කරන ලෙසට එක්සත් ජනතා නිදහස් සන්ධානය සිය නියෝජිතයන්ට දැනුම්දී තිබෙනවා. නිදහස් සන්ධානයේ ජ්‍යෙෂ්ඨ ප්‍රකාශකයෙකු සඳහන් කළේ මේ සම්බන්ධයෙන් සිය පක්ෂයේ පළාත් පාලන ආයතන නියෝජිතයන්ට ලිඛිතව දැනුම්දී ඇති බවයි. එමෙන්ම, අවස්ථා දෙකකදී අයවැය පරාජයට පත්වූ පළාත් පාලන ආයතන විශේෂ කොමසාරිස්වරයෙකු යටතට පත් කරන්නේ ද යන්න පිළිබඳව ඉදිරි සතියේදී තීරණයකට එළඹෙනු ඇති බව ද එම ප්‍රකාශකයා සඳහන් කළා. ඊට අමතරව, එම පළාත් පාලන ආයතනවල අයවැය පරාජය කිරීමට සහය ලබාදුන් සන්ධාන මන්ත්‍රීවරුන් සම්බන්ධයෙන් ද නිසි ක්‍රියාමාර්ග ගන්නා බවයි ඔහු කියා සිටියේ.    පසුගිය දින කිහිපයේ පළාත් පාලන ආයතන කිහිපයක අයවැය පරාජයට පත්වීමේ සිද්ධීන් කිහිපයක් වාර්තාවුණා. එක්සත් ජනතා නිදහස් සන්ධානය පාලන බලය හොබවන මීරිගම ප්‍රාදේශීය සභාවේ ලබන වසර සඳහා වන අයවැය දෙවන වරටත් වැඩි ඡන්ද 21 කින් පෙරේදා දිනයේදී පරාජයට පත්වුණා. පෑලියගොඩ නගර සභාවේද ඇතිවුණේ මෙවැනිම තත්ත්වයක්. පසුගිය 27 වැනිදා එහි අයවැය ඉදිරිපත් කළ අතර එය දෙවන වරටත් වැඩි ඡන්ද 3 කින් පරාජයට පත්වුණා. ඒ අනුව පසුගිය වසරේ සම්මත කෙරුණු පළාත් පාලන ආයතන විශේෂ විධිවිධාන පනතට අනුව අයවැයක් දෙවරක් පරාජයට පත්වුවහොත් සභාපතිවරයා එම ධුරයෙන් ඉල්ලා අස්විය යුතුයි.  මේ අතර අම්පාර - දමන ප්‍රාදේශීය සභාවේ අයවැය පෙරේදා (29) දිනයේ ඉදිරිපත් කළ අතර  එහිදී අයවැයට ප්‍රාදේශීය සභාවේ මන්ත්‍රීවරුන්ගේ විරෝධය එල්ලවුණා. අයවැයට අදාළ ඡන්ද විමසීම සම්බන්ධයෙන් උද්ගතවූ ගැටළුවක් හේතුවෙනුයි මෙලෙස මන්ත්‍රීවරුන් විරෝධය පළ කළේ.   මේ අතර, පළාත් පාලන ආයතනවල අයවැය සකස් කිරීමේදී අර්බුදකාරී තත්ත්වයන් ඇතිවීමට හේතුවී ඇති මූල්‍ය පරිපාලන දෝෂයන් පිළිබඳ අවධානය යොමු කර ඇති බව පළාත් සභා සහ පළාත් පාලන අමාත්‍යාංශය ප්‍රකාශ කළා. ඒ අනුව ඒ පිළිබඳ පළාත් පාලන ආයතන නියෝජිතයන්ට විශේෂ පුහුණුවක් ලබාදීමට තීරණය කළ බවයි එම අමාත්‍යාංශයේ ලේකම් ආර්.ඒ.ඒ.කේ. රණවක හිරු ප්‍රවෘත්ති අංශය සිදුකළ විමසීමකදී සඳහන් කළේ."
    },
    {
        "content": "ඉදිරියේදී පැවැත්වීමට නියමිත බස්නාහිර, දකුණ සහ ඌව පළාත් සභා මැතිවරණයට තරඟ වදින අපේක්ෂකයන් තෝරාගැනීම සඳහා නාමයෝජනා මණ්ඩලයක් පත් කිරීමට අද රැස්වූ එක්සත් ජාතික පක්ෂයේ නායකත්ව මණ්ඩලය තීරණය කර තිබෙනවා. නායකත්ව මණ්ඩල සාමාජික පාර්ලිමේන්තු මන්ත්‍රී කබීර් හෂීම් හිරු ප්‍රවෘත්ති අංශයට සඳහන් කළේ පක්ෂ සාමාජිකත්වය අහෝසි කර තිබූ පාර්ලිමේන්තු මන්ත්‍රී අශෝක අබේසිංහ ද නායකත්ව මණ්ඩලය හමුවේ අද පෙනී සිටි බවයි.   කෙසේ වෙතත් නායකත්ව මණ්ඩලය හමුවේ පෙනී සිටින ලෙස පාර්ලිමේන්තු මන්ත්‍රී රංගේ බණ්ඩාරට දැනුම් දී තිබූ නමුත් ඔහු අද ඊට සහභාගි වූයේ නැහැ. කෙසේ වෙතත් ලබන සිකුරාදා නායකත්ව මණ්ඩලය හමුවේ පෙනී සිටීමට පාර්ලිමේන්තු මන්ත්‍රී පාලිත රංගේබණ්ඩාර පොරොන්දු වූ බවයි කබීර් හෂීම් මන්ත්‍රීවරයා කියා සිටියේ."
    },
    {
        "content": "තඹුත්තේගම - මුසල්පිටිය ප්‍රදේශයේදී සිදුවු පිපිරීමකින් 56 හැවිරිදි පුද්ගලයෙකු අද (29) පස්වරුවේ ජීවිතක්ෂයට පත්වුණා. පොලිස් මාධ්‍ය ප්‍රකාශක කාර්යාලය සඳහන් කළේ පුපුරාගොස් ඇත්තේ අත් බෝම්බයක් බවට දැනට සැක කරන බවයි. මියගිය පුද්ගලයා මානසික ආබාධයකින් පෙලෙන්නෙකු වන අතර, ඔහු නගරයේ කැළි කසල එක් කර තමන් පදිංචිව සිටින ස්ථානයේදී ගිනි තැබීම දෛනිකව සිදුකරන්නක්. අදත් එලෙස කැළි කසල තොගයක් ගිනි තබන අවස්ථාවේ මෙම පිපිරීම සිදුව ඇති අතර, සිද්ධියෙන් ඔහු එම ස්ථානයේම ජීවිතක්ෂයට පත්ව තිබෙනවා."
    },
    {
        "content": "පොදුරාජ්‍ය මණ්ඩල රාජ්‍ය නායක සමුළුව මෙරටදී පැවැත්වීම සඳහා රුපියල් කෝටි 1400 ක පමණ මුදලක් රජය වැයකර ඇතැයි එක්සත් ජාතික පක්ෂය ප්‍රකාශ කළා. මෙම මුදල වැරදි නම් ඒ සඳහා වැයවූ නිවැරදි මුදල රටට හෙළි කරන ලෙසයි එම පක්ෂයේ මහ ලේකම් පාර්ලිමේන්තු මන්ත්‍රී තිස්ස අත්තනායක කොළඹ අද (18)  පැවති මාධ්‍ය හමුවකදී කියා සිටියේ."
    },
    {
        "content": "මෙවර අයවැයෙන් ආණ්ඩුව වැටුප් වැඩි නොකිරීමේ සූක්ෂම ක්‍රියාමාර්ගයක් දියත් කර ඇති බව වෘත්තීය සමිති සම්බන්ධීකරණ මධ්‍යස්ථානය පවසනවා. ඉල්ලීම් 21 ක් දිනාගැනීමට ආණ්ඩුවට බලකරමින් කොළඹ අද පැවති මාධ්‍ය හමුවකට එක්වෙමිනුයි නිදහස් වෙළඳ කලාප පොදු සේවක සංගමයේ සම ලේකම් ඇන්ටන් මාකස් මේ බව කියා සිටියේ. වෘත්තීය සමිති සම්බන්ධීකරන මධ්‍යස්ථානය සමග වෘත්තීය සමිති 500 ක් එක්ව සිටින අතර අද (18) පැවති මාධ්‍ය හමුව සඳහා මෙහෙයුම් කමිටු සාමාජිකයන් 7 දෙනෙකු එක්ව සිටියා."
    },
    {
        "content": "මෙවර අයවැයෙන් වැටුප් වැඩිකිරීම ඇතුළු ඉල්ලීම් 21 ක් ලබාදෙන ලෙස ඉල්ලා වෘත්තීය සමිති සම්බන්ධීකරණ මධ්‍යස්ථානය අද (20) පස්වරුවේ විරෝධතා පාගමනක නිරත වුණා. කොටුව දුම්රියපොළ ඉදිරිපිටින් ආරම්භ වූ එම පාගමන අවසන් වුණේ මුදල් අමාත්‍යාංශය ආසන්නයෙන්. මෙහිදී ඔවුන් මුදල් අමාත්‍යාංශ ලේකම්වරයා වෙත සංදේශයක් භාරදීමට උත්සාහ කළත්, එය අසාර්ථක වුණේ එම සංදේශය භාර ගැනීමට අතිරේක ලේකම්වරයෙකු එවීමට පොලිසිය සූදානම් වූ අවස්ථාවේදීයි. එහිදී අදහස් දැක්වු වෘත්තීය සමිති සම්බන්ධීකරණ මධ්‍යස්ථානයේ කමිටු සාමාජික ජනතා විමුක්ති පෙරමුණු පළාත් සභා මන්ත්‍රී වසන්ත සමරසිංහ කියා සිටියේ තම ඉල්ලීම් 21 ඉටුවනතුරු සටන් කරන බවයි. Update : Wednesday, 20 November 2013 - 7:40 PM ------------------------------------------ අයවැයෙන් සහන ඉල්ලා කොළඹ කොටුවේ විරෝධතාවක්. Wednesday, 20 November 2013 - 17:06 වෘත්තීය සමිති සම්බන්ධීකරණ මධ්‍යස්ථානය දැන් පවත්වන උද්ඝෝෂණ පා ගමනක් හේතුවෙන් කොළඹ - කොටුව - ලෝටස් වටරවුම අසලින් ගාලූ පාරට ඇතුලූවන මාර්ගය වසා දමා තිබෙනවා. ජනතා විමුක්ති පෙරමුණට අනුබද්ධ ජාතික වෘත්තීය සමිති මධ්‍යස්ථානය සහ එක්සත් ජාතික පක්ෂයේ ජාතික සේවක සංගමයේ සාමාජිකයන්ද එක්ව සිටින මෙම පා ගමන සංවිධාන කර ඇත්තේ මෙවර අයවැයෙන් ඉල්ලීම් 21 ක් ලබාදෙන ලෙස ඉල්ලමින්. ඔවුන් අද පෙරවරුවේ බොරැල්ල රජයේ මුද්‍රණ දෙපාර්තමේන්තුව ඉදිරිපිටදී උද්ඝෝෂණයකද නිරතවුණා. ඉන් අනතුරුවයි කොළඹ කොටුව දුම්රියපළ ඉදිරිපිට සිට ඔවුන් මෙම උද්ඝෝෂණ පා ගමන ආරම්භ කළේ."
    },
    {
        "content": "තලංගම ස්ථානාධිපති ඇතුළු 04 දෙනා රිමාන්ඩ්."
    },
    {
        "content": "ගාල්ල - අක්මීමන ප්‍රදේශයේ දී ව්‍යාපාරික යුවළක් තියුණු ආයුධවලින් පහර දී ඝාතනය කිරීමේ සිද්ධිය සම්බන්ධයෙන් සැකපිට පුද්ගලයන් 3 දෙනෙකු පොලීසිය විසින් අත්අඩංගුවට ගෙන තිබෙනවා. සැකකරුවන් අතර කාන්තාවක් ද සිටින බවයි අක්මීමන පොලීසිය සදහන් කළේ. පසුගිය 19 වන දා රාත්‍රී කාලයේ දී මෙම ඝාතන සිදුකර තිබූ අතර, දැනට කර ඇති පරීක්ෂණවලින් හෙළි වී ඇත්තේ ඉඩම් ආරවුලක් මත මෙම ඝාතන සිදුකර ඇති බවයි. එමෙන්ම දඹුල්ල  - බකමූණ - පොල්අතුවාඩිය ප්‍රදේශයේ නිවසක සිටි කාන්තාවක් ද තියුණු ආයුධයකින් පහරදී පසුගිය දා ඝාතනයට ලක් කර තිබූ අතර ඊට සම්බන්ධ පුද්ගලයෙකු අද (24) බකමූණ පොලීසිය මගින් අත්අඩංගුවට ගත්තා. සැකකරු යුධ හමුදාවේ සේවයේ නිරත සෙබලෙකු බවයි පොලීසිය ප්‍රකාශ කළේ. පසුගිය 21 වන දා අලූයම මෙම නිවසේ සිටි කාන්තාවන් දෙදෙනෙකුට තියුණු ආයුධවලින් පහර දී තිබූ අතර බරපතල තුවාල ලැබූ අනෙක් කාන්තාව දඹුල්ල රෝහලට ඇතුළත් කළා. ඇයගෙන් සිදුකළ ප්‍රශ්න කිරීම්වලින් අනතුරුවයි සැකකාර හමුදා සෙබලා අත්අඩංගුවට ගෙන ඇත්තේ.  Update : Sunday, 24 November 2013 - 7:54 -------------------------------------------------------------------------- අක්මීමන ප්‍රදේශයේ ව්‍යාපාරික යුවල ඝාතනය කිරීමේ සිද්ධිය සම්බන්ධයෙන් සැකකරුවන් 5 දෙනෙකු අත්අඩංගුවට. Sunday, 24 November 2013 - 16:59 ගාල්ල - අක්මීමන ප්‍රදේශයේ ව්‍යාපාරික යුවළක් ඝාතනය කිරීමේ සිද්ධිය සම්බන්ධයෙන් සැකපිට පුද්ගලයන් 5 දෙනෙකු පොලීසිය විසින් අත්අඩංගුවට ගෙන තිබෙනවා. අත්අඩංගුවට ගත් සැකකරුවන් අතර කාන්තාවක් ද සිටින බවයි අක්මීමන පොලීසියේ ප්‍රකාශකයෙකු සදහන් කළේ. පසුගිය 19 වන දා රාත්‍රී කාලයේ දී ගාල්ල - අක්මීමන ප්‍රදේශයේ දී ඝාතනයට ලක්වූ අඹු සැමි යුවළගේ සිරුරු සොයා ගත්තා. මෙම අඹු - සැමි යුවල තියුණු ආයුධයකින් පහරදී ඝාතනය කර ඇති බවටයි මූලික පරීක්ෂණවලදී අනාවරණ වුණේ. පසුව සිදුකළ ලද පරීක්ෂණවලින් හෙළි වූයේ ඉඩම් ආරවුලක් මත මෙම ඝාතනය සිදුව ඇති බවයි."
    },
    {
        "content": "රටවල් 35 ක දේශීය හා විදේශීය නියෝජිතයන්ගේ සහභාගීත්වයෙන් ගාලූ සංවාද ආරක්ෂක සමුළුව අද (25) ගාල්ලේ දී ආරම්භ වනවා. ඒ සඳහා සහභාගිවීම සඳහා ඉන්දීය නාවික හමුදාපති අද්මිරාල් ඞී.කේ. ජෝෂි ඊයේ දිවයිනට පැමිණියා. ඔහු ජාත්‍යන්තර නාවික ආරක්ෂාව පිළිබඳ පැවැත්වෙන ගාලූ සංවාදයට මෙන්ම ශ්‍රී ලංකා නාවික හමුදාව සමග ද්විපාර්ශවික සාකච්ඡෘවලටද සහභාගි වනු ඇති. ඉන්දීය නාවික හමුදාවේ 21 වන හමුදාපතිවරයා ලෙස 2012 වසරේදි පත්වූ අද්මිරාල් දේවේන්ද්‍ර කුමාර් ජෝෂි සබ්මැරීන නාශක යුද කටයුතු පිළිබඳ විශේෂඥයෙක්. ඔහු විසින් ගාලූ සංවාදයේදී ආසියා පැසිෆික් කලාපයේ නාවික ප්‍රමුඛතා පිළිබඳ ඉන්දීය දැක්ම යනුවෙන් දේශනයක්ද පැවැත්වීමට නියමිතයි.  Update : Monday, 25 November 2013 - 7:35 ------------------------------------------------------------------------------ ඉන්දීය නාවික හමුදාපති දිවයිනට. - රුසියානු නැව් 5ක් වරායට.  හෙට ඇරඹෙන ගාලූ සංවාද ආරක්ෂක සමුළුවට සහභාගිවීම සඳහා ඉන්දීය නාවික හමුදාපති අද්මිරාල් ඞී.කේ. ජෝෂි අද (24) දිවයිනට පැමිණියා. ඔහු ජාත්‍යන්තර නාවික ආරක්ෂාව පිළිබඳ පැවැත්වෙන ගාලූ සංවාදයට මෙන්ම ශ්‍රී ලංකා නාවික හමුදාව මෙන්ම ද්විපාර්ශවික සාකච්ඡාවලටද සහභාගි වනු ඇති. ඉන්දීය නාවික හමුදාවේ 21 වන හමුදාපතිවරයා ලෙස 2012 වසරේදි පත්වූ අද්මිරාල් දේවේන්ද්‍ර කුමාර් ජෝෂි සබ්මැරීන නාශක යුද කටයුතු පිළිබඳ විශේෂඥයෙක්. ඔහු විසින් ගාලූ සංවාදයේදී ආසියා පැසිෆික් කලාපයේ නාවික ප්‍රමුඛතා පිළිබඳ ඉන්දීය දැක්ම යනුවෙන් දේශනයක්ද පැවැත්වීමට නියමිතයි. මේ අතර, රුසියානු නාවික හමුදාවේ පැසිෆික් බලකායට අයත් යුධ නෞකා 5ක් අද (24) කොළඹ වරායට ළඟා වුණා. එම නෞකා දිවයිනට පැමිණියේ මධ්‍යධරණී ප්‍රදේශයේ සිට ඈත පෙරදිග ව්ලැඩිවොස්ටොක් වෙත යන අතරතුරයි. රුසියානු යුධ නෞකා 5ක් එකවර ශ්‍රී ලංකාවට පැමිණි ප්‍රථම අවස්ථාව ද මෙය වනවා. රුසියානු නාවික බලකායේ කපිතාන් මැක්සිම් ඇලයිකින් ද ගාලූ සංවාද ආරක්ෂක සමුළුවට සහභාගිවීමට නියමිතයි. Sunday, 24 November 2013 - 7:11 ------------------------------------------------------------------------ ඉන්දීය නාවික හමුදාපති ශ්‍රී ලංකාවට. Sunday, 24 November 2013 - 16:58 හෙට ඇරඹෙන ගාලූ සංවාද ආරක්ෂක සමුළුවට සහභාගිවීම සඳහා ඉන්දීය නාවික හමුදාපති අද්මිරාල් ඞී.කේ. ජෝෂි අද දිවයිනට පැමිණියා. ඔහු ජාත්‍යන්තර නාවික ආරක්ෂාව පිළිබඳ පැවැත්වෙන ගාලූ සංවාදයට මෙන්ම ශ්‍රී ලංකා නාවික හමුදාව මෙන්ම ද්විපාර්ශවික සාකච්ඡාවලටද සහභාගි වනු ඇති. ඉන්දීය නාවික හමුදාවේ 21 වන හමුදාපතිවරයා ලෙස 2012 වසරේදි පත්වූ අද්මිරාල් දේවේන්ද්‍ර කුමාර් ජෝෂි සබ්මැරීන නාශක යුද කටයුතු පිළිබඳ විශේෂඥයෙක්. ඔහු විසින් ගාලූ සංවාදයේදී ආසියා පැසිෆික් කලාපයේ නාවික ප්‍රමුඛතා පිළිබඳ ඉන්දීය දැක්ම යනුවෙන් දේශනයක්ද පැවැත්වීමට නියමිතයි."
    },
    {
        "content": "එක්සත් ජනතා නිදහස් සන්ධානය පාලන බලය හොබවන මීරිගම ප්‍රාදේශීය සභාවේ ලබන වසර සඳහා වන අයවැය වැඩි ඡන්ද 19 කින් අද පරාජයට පත්වුණා. මෙහි විශේෂත්වය වන්නේ ප්‍රාදේශීය සභාවේ සභාපති ආනන්ද ප්‍රේමචන්ද්‍ර රණවීර පමණක් අයවැයට පක්ෂව ඡන්දය ලබාදීමයි. මන්ත්‍රීවරුන් 23 දෙනෙකු සැදුම් ලබන එම ප්‍රාදේශීය සභාවේ ආණ්ඩු පක්ෂ මන්ත්‍රීවරුන් 12 දෙනාගෙන් 11 දෙනෙකුම අයවැයට විරුද්ධව ඡන්දය භාවිතා කර තිබෙනවා.  එක්සත් ජාතික පක්ෂ මන්ත්‍රීවරුන් 9 දෙනාගෙන් එක් මන්ත්‍රීවරයෙකු අයවැය ඡුන්ද විමසීම පැවැත්වෙන අද දිනයේ සභාවට පැමිණ නොසිටි අතර ඉතිරි අටදෙනා අයවැයට විරුද්ධව ඡන්දය භාවිතා කළා.  ජනතා විමුක්ති පෙරමුණේ  සහ ස්වාධීන කණ්ඩායම නියෝජනය කරමින් මන්ත්‍රීවරුන් දෙදෙනෙකු ප්‍රාදේශීය සභාවේ සිටියද ඔවුන්ද අද සභා වාරයට පැමිණ නැහැ.        Update : Wednesday, 20 November 2013 - 7:08 ------------------------------------------------------------------------------------------------------------ මීරිගම ප්‍රාදේශීය සභාවේ අයවැය පරදී. Wednesday, 20 November 2013 - 15:08 මීරිගම ප්‍රාදේශීය සභාවේ 2014 සඳහා වූ අයවැය වැඩි ඡන්ද 19 කින් අද (20)පරාජයට පත්ව තිබෙනවා. මෙහි විශේෂත්වය වන්නේ ප්‍රාදේශීය සභාවේ සභාපති ආනන්ද ප්‍රේමචන්ද්‍ර රණවීර පමණක් අයවැයට පක්ෂව ඡන්දය ලබාදීමයි. ආණ්ඩු පක්ෂය නියෝජනය කරමින් ප්‍රාදේශීය සභාවේ සභාපතිවරයා ඇතුලූ මන්ත්‍රීවරු 12 දෙනෙකු සිටින අතර ඔවුන්ගෙන් මන්ත්‍රීවරු 11 දෙනාම අයවැයට විරුද්ධව ඡන්දය භාවිත කර තිබෙනවා. මීරිගම ප්‍රාදේශීය සභාවේ එක්සත් ජාතික පක්ෂයේ මන්ත්‍රීවරු 9 දෙනෙකු සිටින අතර ඉන් එක් අයෙකු අද පැමිණ නොමැති අතර අනෙක් අටදෙනාම අයවැයට විරුද්ධව භාවිතා කළා. ජනතා විමුක්ති පෙරමුණේ  සහ ස්වාධීන කණ්ඩායම නියෝජනය කරමින් මන්ත්‍රීවරුන් දෙදෙනෙකු ප්‍රාදේශීය සභාවේ සිටියද ඔවුන්ද අද සභා වාරයට පැමිණ නැහැ. සභාපතිවරයා තනි තීරණ මත කටයුතු කිරීම නිසා ආණ්ඩු පක්ෂයේ මන්ත්‍රීවරුන් අයවැයට විරුද්ධව ඡන්දය භාවිත කළ බවයි එක්සත් ජනතා නිදහස් සන්ධාන මීරිගම ප්‍රාදේශීය සභා මන්ත්‍රී නීතීඥ රවීන්ද්‍ර කුරුප්පු කියා සිටියේ."
    },
    {
        "content": "එජාපය සහ ජවිපෙ අයවැය කථාව වර්ජනය කරයි."
    },
    {
        "content": "රාවණා බලය සංවිධානය අද (21) පෙරවරුවේ බ්‍රිතාන්‍ය මහ කොමසාරිස් කාර්යාලය ඉදිරිපිට උද්ඝෝෂණයක නිරතවුණා. එහිදී එම සංවිධානය බ්‍රිතාන්‍ය අගමැති ඬේවිඞ් කැමරන්ට විරුද්ධව පැමිණිල්ලක් සහිත සන්දේශයක් බ්‍රිතාන්‍ය මහ කොමසාරිස් කාර්යාලය වෙත භාරදුන්නා. එම සංවිධානයේ කැඳවුම්කරු පූජ්‍ය ඉත්තෑකන්දේ සද්ධාතිස්ස හිමියන් මහ කොමසාරිස් කාර්යාලයෙන් ඉල්ලීමක් කළේ මෙරට බ්‍රිතාන්‍ය සමයේ සිදුවූ ඝාතනවලදී මානව හිමිකම් කඩවූයේ නම් ඒ පිළිබඳ සොයා බලා පිලිතුරක් ලබාදෙන ලෙසයි."
    },
    {
        "content": "විපක්ෂ නායක කාර්යාලයේ සිටි මාපිලා ගැන පරීක්ෂණයක්."
    },
    {
        "content": "එක්සත් ජාතික පක්ෂය දැනට ක්‍රියාත්මක කරන සියලූම විනය පරීක්ෂණ අත්හිටුවීමට එම පක්ෂයේ නායකත්ව මණ්ඩලය අද (21) තීරණය කර තිබෙනවා. ඒ, පාර්ලිමේන්තු මන්ත්‍රී කරූ ජයසූරියගේ සභාපතීත්වයෙන් යුතු එම නායකත්ව මණ්ඩලය පළමු වරට අද රැස්වූ අවස්ථාවේදීයි. එමෙන්ම, එක්සත් ජාතික පක්ෂ පාර්ලිමේන්තු මන්ත්‍රීවරුන් වන පාලිත රංගේ බණ්ඩාරට සහ අශෝක් අබේසිංහට යළි ඔවුන්ගේ ආසන සංවිධායක ධුර ලබාදීමටද මෙහිදී තීරණය කර තිබෙනවා. එමෙන්ම, මෙම නායකත්ව මණ්ඩලයට නම් කෙරුණු සජිත් ප්‍රේමදාස මන්ත්‍රීවරයා සහ තලතා අතුකෝරාල අද රැස්වීමට සහභාගී වී නැහැ. ඔවුන් මීට පෙර ප්‍රකාශ කළේ තමන් නායකත්ව මණ්ඩලයට නොපැමිණෙන බවයි. කෙසේ වෙතත්, නායකත්ව මණ්ඩලයේ ප්‍රකාශක පාර්ලිමේන්තු මන්ත්‍රී කබීර් හෂීම් කියා සිටියේ මොවුන් දෙදෙනාද නායකත්ව මණ්ඩලයට ගෙන්වා ගැනීම සම්බන්ධයෙන්ද අද (21) සාකච්ඡා වූ බවයි."
    },
    {
        "content": "කොළඹ - පුරහල ආසන්නයේ පවත්වාගෙන ගිය සුපිරි සූදු පොළ වැටලීම සහ සංවිධානාත්මක අපරාධ හා දූෂණ මර්ධන කොට්ඨාශයේ පොලිස් නිලධාරීන් මාරු කිරීම අතර කිසිදු සම්බන්ධයක් නොමැති බව අග්‍රාමාත්‍ය දි.මු. ජයරත්න පවසනවා. ස්ථාවර නියෝග යටතේ ප්‍රජාතන්ත්‍රවාදී ජාතික සන්ධානයේ පාර්ලිමේන්තු මන්ත්‍රී අනුර කුමාර දිසානායක විමසා සිටියේ පොලිස් නිලධාරීන්ට ලබාදී ඇති ස්ථාන මාරු අවලංගු කිරීමට කටයුතු කරන්නේද, යන්නයි. කෙසේ වෙතත් මෙම ස්ථාන මාරුව අවලංගු නොකරන බව ඊට පිළිතුරු ලෙස අග්‍රාමාත්‍යවරයා පාර්ලිමේන්තුවේදී කියා සිටියා. ආන්දෝලනයට තුඩුදුන් මෙම සූදු පොළට අදාළව ඊට වගකිව යුතු පුද්ගලයෙකු ලෙස මාධ්‍යවලින් හෙළිදරව් කෙරුනු හුලා නැමති පුද්ගලයා පිළිබඳව තමන් කිසිවක් නොදන්නා බවයි අග්‍රාමාත්‍යවරයා මෙහිදී ප්‍රකාශ කළේ. සංවිධානාත්මක අපරාධ අංශයේ නිලධාරීන් මාරුකරනු ලැබුවේ කාර්යක්ෂමතාවය පිළිබඳව ගැටළුවක් පිළිබඳව බවත් ඇතැම් අයගේ හැසිරීම හොඳ නැති බවත් අග්‍රාමාත්‍යවරයා මෙහිදී ප්‍රකාශ කළා."
    },
    {
        "content": "පොදුරාජ්‍ය මණ්ඩලයේ නව සභාපතිවරයා ලෙස පත් වූ ජනාධිපති මහින්ද රාජපක්ෂ මහතා වෙත රුසියානු ජනාධිපති, ව්ලැදිමීර් පුටින් ඊයේ (21) සුබ පැතුම් එක් කළා. ඒ ජනාධිපතිවරයා වෙත ඊයේ (21) පස්වරුවේ දුරකථන ඇමතුමක් ලබා දෙමින්. ජනාධිපතිවරයාට පොදුරාජ්‍ය මණ්ඩලයේ සභාපතිවරයා ලෙස සාර්ථකව කටයුතු කිරීමට හැකිවේවා යැයි රුසියානු ජනපති පුටින් එහිදී ප්‍රාර්ථනා කර තිබෙනවා. එමෙන්ම, ශ්‍රී ලංකාව සමඟ පවතින ශක්තිමත් ද්වීපාර්ශවික සබඳතා අඛන්ඩව පවත්වා ගැනීමට ද රුසියානු ජනාධිපතිවරයා එහිදී ප්‍රතිඥාවක් ලබාදී ඇති බව සඳහන්. මේ අතර, ඉන්දියාවේ හින්දු පුවත්පත අද වාර්තාවක් ඉදිරිපත් කරමින් ප්‍රකාශ කළේ අග්‍රාමාත්‍ය මන්මෝහන් සිං ශ්‍රී ලංකා සමුළුවට සහභාගි නොවීම දෙරට අතර පවතින ශක්තිමත් ද්වීපාර්ශවික සබඳතාවලට හානියක් නොවන බවයි. එමගින් දෙරටේ සබඳතාවල පිළිඹිබුවක් සිදුනොවන බව ඉන්දීය රජයේ ඉහළ පෙලේ ආරංචි මාර්ග උපුටා දක්වමින් හින්දු පුවත්පත සඳහන් කළා. ශ්‍රී ලංකාව සමඟ අඛන්ඩව සහයෝගයෙන් කටයුතු කිරීම ඉන්දියාවේ අරමුණයි. අග්‍රාමාත්‍ය මන්මෝහන් සිං සමුළුවට සහභාගි නොවීමෙන්, ඉන්දියාවට ශ්‍රී ලංකාව කෙරෙහි බලපෑමට ඇති හැකියාව දුර්වල වී ඇත්දැයි, යොමුකළ ප්‍රශ්නයකට පිළිතුරු ලෙස, ඉන්දීය රජයේ ප්‍රකාශකයෙකු සඳහන් කර ඇත්තේ, ඉන්දියාවේ අදහස් පළ කිරීම බ්‍රිතාන්‍යයට වඩා වෙනස් බවයි. ශ්‍රී ලංකාවට ඉන්දියාව අවශ්‍ය වන්නාසේම ඉන්දියාවට ද ශ්‍රී ලංකාව අවශ්‍ය වන බව ඔහු වැඩිදුරටත් සඳහන් කර තිබෙනවා."
    },
    {
        "content": "අන්තර්ජාලය තුළින් දකින ආහාරවල රසයන් එම මොහොතේම දිව වෙත දැන්වීමේ උපාංගයක් නිර්මාණය කිරීමට ශ්‍රී ලාංකීය මෘදුකාංග ඉංජිනේරුවරයෙකු ඇතුළු සිංගප්පූරු ජාතික විශ්වවිද්‍යාලයේ පර්යේෂකයින් පිරිසක් සමත්ව තිබෙනවා. නිමේෂ් රණසිංහ නමැති මෙම ශ්‍රී ලාංකික ඉංජිනේරුවා නිර්මාණය කළ උපාංගය දිවගින් ස්පර්ශ කිරීමෙන්  ඕනෑම රසයක් හඳුනා ගැනීමට හැකිවීම විශේෂත්වයක්. අර්ධ සන්නායකවලින් නිපදවා ඇති මෙම උපාංගයේ උෂ්ණත්ව වෙනස්වීම් හා විද්‍යුත් ධාරා විචලනයන් තුළින් දිවෙහි රස සංවේදක උත්තේජනය කරනු ලබනවා. එය රසාංකුර කෘත්‍රිමව උත්තේජනය කිරීමේ ක්‍රමයක්.   මොරටුව විශ්වවිද්‍යාලයේ තොරතුරු තාක්ෂණ ගෞරව උපාධිධාරියෙකු වන නිමේෂ රණසිංහ, සිංගප්පූරු ජාතික විශ්වවිද්‍යාලයේ පරිගණක හා ඉංජිනේරු තාක්ෂණය පිළිබද ආචාර්ය උපාධියක් ද  හිමිකර ගත්තා.  දැනට ඔහු එම විශ්වවිද්‍යාලයේ පර්යේෂකයෙකු ලෙස ද කටයුතු කරනවා. නිමේෂගේ මී ළඟ ඉලක්කය වන්නේ සීනි භාවිතයකින් තොරව පැණිරස දැනෙන ඩිජිටල් ලොලිපොප් එකක් නිපදවීමයි."
    },
    {
        "content": "මෙවර අය වැයට විරෝධය පළ කරමින් ජනතා විමුක්ති පෙරමුණ අද (25) කොළඹ දී විරෝධතාවක් සංවිධාන කර තිබුණා. ‘අය වැය විජ්ජා එපා, ජනතාවට සහන දෙනු’ යන තේමාව යටතේ සංවිධාන කර තිබූ මෙම විරෝධතාව පැවැත්වුණේ කොළඹ හයිඩ් පිටියේදියි. පුංචිබොරැල්ල මංසන්ධිය ආසන්නයෙන් ආරම්භ කෙරුණු විරෝධතා පා ගමනකින් විරෝධතාකරුවන් හයිඩ් පිටියට පැමිණි අතර, ඊට ජනතා විමුක්ති පෙරමුණේ නායකයින් රැසක් එක්ව සිටියා. එහිදී අදහස් දැක්වූ එහි ප්‍රධාන ලේකම් ටිල්වින් සිල්වා කියා සිටියේ මෙවර අය වැයෙන් ජනතාවට සහන ලබානොදුන් ආණ්ඩුව කඩිනම් ජනාධිපතිවරණයක් පැවැත්වීම සඳහා සූදානම් වන බවයි. [JPG]72102_1[/JPG] [JPG]72102_2[/JPG] [JPG]72102_3[/JPG] [JPG]72102_4[/JPG] [JPG]72102_5[/JPG] [JPG]72102_6[/JPG] [JPG]72102_7[/JPG] [JPG]72102_8[/JPG] [JPG]72102_9[/JPG] [JPG]72102_10[/JPG] [JPG]72102_11[/JPG]"
    },
    {
        "content": "ශ්‍රී ලංකාව නිදහසත් ස්වාධීනත්වයත් ඉතා ඉහළින් අගය කරන රටක් බව ජනාධිපති මහින්ද රාජපක්ෂ මහතා පවසනවා. ආක්‍රමණවලට යට වී ජීවත්වීමට ශ්‍රී ලාංකීය ජනතාව කිසිවිටෙකත් සූදානම් නොමැති බවයි ජනාධිපතිවරයා මෙහිදී අවධාරණය කළේ. ජනාධිපති මහින්ද රාජපක්ෂ මහතා මෙම අදහස් පළ කළේ කොළඹ මහජන පුස්තකාල සංකීර්ණයේ ඉදිකෙරුණු වියට්නාමයේ ජාතික නායකයෙකු වූ හෝ චි මිං ගේ පිළිරුව නිරාවරණය කිරීමේ උත්සවයට අද (25) පෙරවරුවේ එක්වෙමින්. 2005 වසරේ දී රජයේ ප්‍රතිපත්ති ප්‍රකාශය වන මහින්ද චින්තන වැඩපිළිවෙල හඳුන්වා දුන්නේ මෙරට ජනතාවගේ ස්වාධීනත්ව අරගලවල සාරය උකහා ගනිමින් බවයි ජනාධිපතිවරයා වැඩිදුරටත් කියා සිටියේ.  [JPG]72103_1[/JPG] [JPG]72103_2[/JPG] [JPG]72103_3[/JPG] [JPG]72103_4[/JPG] [JPG]72103_5[/JPG] [JPG]72103_6[/JPG] [JPG]72103_7[/JPG] [JPG]72103_8[/JPG] [JPG]72103_9[/JPG] [JPG]72103_10[/JPG]"
    },
    {
        "content": "චීනය ශ්‍රී ලංකාවේ සැබෑ මිතුරෙක් බව ආරක්ෂක ලේකම් ගෝඨාභය රාජපක්ෂ පවසනවා. රටවල් 35 ක දේශීය හා විදේශීය නියෝජිතයන්ගේ සහභාගීත්වයෙන් අද (25) ආරම්භ වූ ගාලූ සංවාද ආරක්ෂක සමුළුවේ ප්‍රධාන දේශනය පවත්වමිනුයි ආරක්ෂක ලේකම්වරයා මේ බව සදහන් කළේ. මෙම සමුළුවට ඉන්දීය නාවික හමුදාපති අද්මිරාල් ඞී.කේ. ජෝෂි ද එක්ව සිටියා. ආරක්ෂක ලේකම් ගෝඨාභය රාජපක්ෂ එහිදී ප්‍රකාශ කළේ මෙරට විදේශ ප්‍රතිපත්තියේ වෙනසක් අවශ්‍ය නොවන බවයි."
    },
    {
        "content": "පාසල් සිසුන් 13 දෙනෙකු අපයෝජනයට ලක් කළ බවට සැකපිට අත්අඩංගුවට ගත්  හපුතලේ - හල්දුම්මුල්ල දෙමළ මහා විද්‍යාලයේ විදුහල්පතිවරයා අද (26) බණ්ඩාරවෙල අධිකරණයට ඉදිරිපත් කිරීමට නියමිතයි. පසුගිය 24 වන දා ළමාරක්ෂණ අධිකාරියට ලද තොරතුරකට අනුවයි මෙම විදුහල්පතිවරයා අදාළ පාසලේ දී හපුතලේ පොලීසිය විසින් ඊයේ අත්අඩංගුවට ගෙන ඇත්තේ.   සැකකාර විදුහල්පතිවරයා 2012 වර්ෂයේ සිට මෙම පාසලේ 7 සහ 8 ශ්‍රේණිවල ඉගෙනුම ලබන මෙම පිරිමි දරුවන් අපයෝජනයට ලක් කර තිබෙන බවයි පොලීසිය සඳහන් කළේ. 58 හැවිරිදි සැකකාර විදුහල්පතිවරයා බණ්ඩාරවෙල ප්‍රදේශයේ පදිංචි බව සඳහන්. අපයෝජනයට ලක්වූ පාසල් සිසුන් 13 දෙනා අද (26) අධිකරණ වෛද්‍ය පරීක්ෂණයක් සඳහා දියතලාව මූලික රෝහලට යොමු කිරීමට නියමිත බවයි පොලිස් මාධ්‍ය ප්‍රකාශක කාර්යාලය සදහන් කළේ."
    },
    {
        "content": "මීළග ජනාධිපති අපේක්ෂකයා ලෙස එක්සත් ජාතික පක්ෂ පාර්ලිමේන්තු මන්ත්‍රී සජිත් ප්‍රේමදාස තමන් යෝජනා කරන බව ජනතා පවුර සංවිධානය පවසනවා. එහි කැදවුම්කරු, පළාත් සභා මන්ත්‍රී ශිරාල් ලක්තිලක ඊයේ (25) පැවැති සම්මන්ත්‍රණයකට එක්වෙමින් මේ බව කියා සිටියා. ජනතා පවුර සංවිධානය, ශිරාල් ලක්තිලක මන්ත්‍රීවරයා ඇතුළු එක්සත් ජාතික පක්ෂයෙන් ඉවත්ව ගිය පිරිසක් විසින් ගොඩනැගූ සංවිධානයක් වන අතර පසුගිය දා පක්ෂ නායකත්වයට එරෙහිව මාතර සිට කොළඹට පා ගමන සංවිධාන කළේ ද මෙම ජනතා පවුර සංවිධානයයි. ඊයේ පැවැති සම්මන්ත්‍රණයේ දී වැඩිදුරටත් අදහස් දැක්වූ ශිරාල් ලක්තිලක මන්ත්‍රීවරයා කියා සිටියේ සජිත් ප්‍රේමදාස මන්ත්‍රීවරයා ජනාධිපති අපේක්ෂකයා ලෙස නම් කිරීම අනිවාර්යෙන්ම සිදුවන බවයි."
    },
    {
        "content": "උත්සව සමයේ දී අත්‍යවශ්‍ය භාණ්ඩ ඉහළ යාමට රජය ඉඩ නොතබන බව සමූපකාර හා අභ්‍යන්තර වෙළඳ කටයුතු අමාත්‍ය ජොන්ස්ටන් ප්‍රනාන්දු පවසනවා. කුරුණෑගල - පොල්අත්තනපිටිය නව ලක් සතොස ශාඛාව ඊයේ (25) විවෘත කිරීමේ අවස්ථාවට එක්වෙමින් අමාත්‍යවරයා සඳහන් කළේ අය වැයෙන් පසු අත්‍යවශ්‍ය භාණ්ඩ ඉහළ යන බවට ඇතැමුන් ප්‍රකාශ කරන බවයි. එහි සත්‍යතාවක් නොමැති බව ද අමාත්‍යවරයා මෙහිදී ප්‍රකාශ කළා. හදිසියේ කිරිපිටි මිල ඉහළ දැමීමට අදාළ සමාගම්වලට ඉඩ ලබානොදෙන බව ද මෙහිදී සමූපකාර හා අභ්‍යන්තර වෙළඳ කටයුතු අමාත්‍ය ජොන්ස්ටන් ප්‍රනාන්දු කියා සිටියා."
    },
    {
        "content": "ත්‍රස්තවාදයට එරෙහි සටනට ජාතීන් අතර සැබෑ සහයෝගීතාවක් අවශ්‍ය වන බව ආරක්ෂක ලේකම් ගෝඨාභය රාජපක්ෂ පවසනවා. එය ක්‍රමානුකූල සම්බන්ධීකරණයක් සහිත සහයෝගයක් විය යුතුයි. එහෙත් ඇතැම් රටවල් මෙම ප්‍රවේශයේ දී තෝරා ගැනීම් සිදුකරන බවයි ගාලූ සංවාද සමුද්‍ර ආරක්ෂණ සමුළුව අමතමින් ආරක්ෂක ලේකම්වරයා කියා සිටියේ. ත්‍රස්තවාදයට එරෙහි ලෝක සටනේ දී රටවල් සිය හදවතින්ම එකිනෙකාට සහයෝගය දැක්විය යුතුයි. එවැනි සැබෑ සහයෝගීතාවක් ඉහළ මට්ටමකින් පැවතීම වැදගත්. ත්‍රස්තවාදයට එරෙහි ලෝක සටනක් පිළිබද කතා කරන ඇතැම් රටවල් එහිදී තෝරා ගැනීමක් සිදුකරනු ලබනවා. විශේෂයෙන් ශ්‍රී ලංකාවට මෙහිදී බටහිර ලෝකය දක්වන්නේ දැඩි පීඩනයක්. එල්.ටී.ටී.ඊ. යට එරෙහි සටනේ අවසන් අදියරේ දී මානව හිමිකම් කඩ වූ බවට ඔවුන් චෝදනා නගමින් ඔවුන් මෙම පීඩනය එල්ල කරන බවයි ආරක්ෂක ලේකම්වරයා කියා සිටියේ.   රටවල් 35ක නියෝජිතයන්ගේ සහභාගීත්වයෙන් ඊයේ (25) ආරම්භ වූ ගාලූ සංවාද සමුද්‍ර ආරක්ෂණ සමුළුව අද අවසන් වීමට නියමිතයි."
    },
    {
        "content": "සිදුහත් කුමරු උපත ලැබූ ස්ථානය සොයා ගැනේ."
    },
    {
        "content": "සේතු සමුද්‍රම් අද ඉන්දීය ශ්‍රේෂ්ඨාධිකරණයට."
    },
    {
        "content": "කැප්පෙටිපොළ දී වීර කැප්පෙටිපොළ ගුණ සමරුවක්."
    },
    {
        "content": "2013 වසරේ වීර දින සැමරුම් උත්සවය අද (26) පෙරවරු 9.00ට කොළඹ ජාතික කෞතුකාගාර ශ්‍රවණාගාරයේ දී පැවැත්වෙනවා. ඉංග්‍රීසීන් විසින් 1818 නිදහස් අරගලය මෙහෙය වූ වීර කැප්පෙටිපොළ අධිකාරම්ගේ හිස ගසා දැමීම සිදුවුණේ ද අද වන් දිනකයි. එම නිදහස් අරගලයට සහභාගිවීම නිසා රටින් පිටුවහල් කෙරුණු විරුවන්ට උපහාර ප්‍රණාම පුද කිරීම ද අද (26) සිදුවන්නේ ඉතිහාසයේ පළමු වරටයි. කැප්පෙටිපොළ අධිකාරම්ගේ මරණය සිදුවූ අද (26) දිනය සිහිපත් කරමින් සහ රටින් පිටුවහල් කළ විරුවන්ට උපහාර පිරිනැමීම පිළිබදව හිරු ප්‍රවෘත්ති අංශය සැකසූ විශේෂාංගය. [MP3]s72128[/MP3]"
    },
    {
        "content": "කඹුරුපිටියේ ද්විත්ව ඝාතනයේ 2 වන සැකකරු පොලිස් වෙඩි පහරින් මියයයි."
    },
    {
        "content": "බලය."
    },
    {
        "content": "තංගල්ල සංචාරක නිකේතනයකදී බ්‍රිතාන්‍ය ජාතිකයෙකු ඝාතනය කර ඔහුගේ රුසියානු ජාතික පෙම්වතිය අපහරණය කිරීමේ සිද්ධියට අදාළ නඩුව දෙසැම්බර් 02 වැනිදා සිට විභාග කිරීමට අධිකරණය තීරණය කර තිබෙනවා. කොළඹ ප්‍රධාන මහාධිකරණ විනිසුරු කුමුදුනී වික්‍රමසිංහ ඉදිරියේ විත්තිකරුවන් 06 දෙනාම අද (22) පෙනී සිටියා.   2011 වසරේදී තංගල්ල - මැඬිල්ල ප්‍රදේශයේ සංචාරක නිකේතනයකදී බ්‍රිතාන්‍ය ජාතික කුරාම් ෂෙයික් සහ ඔහුගේ රුසියානු ජාතික පෙම්වතිය මෙම සිද්ධියට මුහුණ දුන්නා. ඊට සම්බන්ධ තංගල්ල ප්‍රාදේශීය සභාවේ සභාපති සම්පත් විදානපතිරණ ඇතුළු සැකකරුවන් 06 දෙනෙකු අද (22) අධිකරණයේ පෙනී සිටියේ නිකුත් කර තිබූ නොතිසී මතයි. නීතිපතිවරයා ගොනුකළ චෝදනා 17 කින් යුත් අධිචෝදනා පත්‍රය ඔවුන්ට අද (22) විවෘත අධිකරණයේදී කියවා දී තිබෙනවා. එම සියලූ චෝදනාවන්ට සැකකරුවන්, නිවැරදිකරුවන් බව ප්‍රකාශ කළා. පසුව ඔවුන් වෙනුවෙන් පෙනී සිටි නීතිඥවරයාගේ ඉල්ලීම මත පෙර ඇප මත මුදාහැරි බවයි අප අධිකරණ වාර්තාකරු කියා සිටියේ. කෙසේ වෙතත්, අධිකරණය පොලිසියට නියම කළේ ඔවුන්ගේ ඇඟිලි සලකුණු සටහන් ලබා ගන්නා ලෙසයි."
    },
    {
        "content": "දුරකතන ගාස්තු සහ පාවිච්චි කළ වාහන මිල ඉහළට."
    },
    {
        "content": "මෙවර අයවැයට විරුද්ධව ඡන්දය ප්‍රකාශ කරන බව විපක්ෂ නායක රනිල් වික්‍රමසිංහ පාර්ලිමේන්තුවේදී ප්‍රකාශ කළා. අද (22) ආරම්භ වූ අයවැය දෙවන වර කියවීමේ විවාදයට එක්වෙමිනුයි විපක්ෂ නායකවරයා මෙම අදහස් පළ කළේ. නව ආදායම් උත්පාදනය කර ගන්නා ආකාරය අයවැයෙන් සඳහන් කර නොමැති බවත්, ආර්ථිකය නවීකරණය කිරීමට අවශ්‍ය බවත් විපක්ෂ නායක රනිල් වික්‍රමසිංහ විවාදයට එක්වෙමින් සඳහන් කළා. ජනතාව බලාපොරොත්තු වූ සහන අයවැයෙන් ලබාදී නොමැති නිසා ඊට විරුද්ධව ඡන්දය ප්‍රකාශ කරන බවයි ඔහු කියා සිටියේ."
    },
    {
        "content": "සබ්මැරීන පිරිවරා ගත් ඉරාන නාවික හමුදා යාත්‍රා පෙලක් ශ්‍රී ලංකාව සහ ඉන්දියාව වෙත ගමන් ගනිමින් සිටින බව ඉරාන ෆාස් ප්‍රවෘත්ති සේවය වාර්තා කළා. ඉරානයේ සිට මෙම නාවික යාත්‍රා මුම්බායි සහ කොළඹ බලා ගමන් ගන්නා බවයි ඉරාන ආරක්ෂක ආරංචි මාර්ග උපුටා දක්වමින් එම ප්‍රවෘත්ති සේවය සඳහන් කළේ. දකුණු ආසියානු මුහුදු තීරයට ගමන් ගන්නේ ඉරාන නාවික හමුදාවේ යූනුස් නැමැති ප්‍රබල සබ්මැරීනයක් ඇතුළු නෞකා පෙළක් බව එමඟින් වැඩිදුරටත් ප්‍රකාශ කළා. ප්‍රහාරක නෞකාවක් මෙන්ම හෙලිකොප්ටර් රැගෙන යා හැකි දැවැන්ත යුද නෞකාවක්ද එම යාත්‍රා පෙළට ඇතුළත්. ඉරාන නාවික හමුදාවේ සංචරණ කලාපය පුළුල් කිරීමේ මෙම නෞකා ඉන්දීය සාගරයට පැමිණෙන බව සඳහන් වූවද එරට රජය ඒ පිළිබඳ නිල ප්‍රකාශයක් සිදුකර නැහැ.   මේ සම්බන්ධයෙන් අප නාවික හමුදා මාධ්‍ය ප්‍රකාශක කමාන්ඩර් කෝසල වර්ණකුලසූරියගෙන් විමසීමක් කළා. ඔහු කියා සිටියේ ඉරාන නෞකා පෙළක් දෙසැම්බර් මාසය තුළ ශ්‍රී ලංකා මුහුදු තීරයට පැමිණීමට නියමිත බවයි."
    },
    {
        "content": "ආණ්ඩුව මෙවර අයවැය හරහා ජනතාවගෙන් රුපියල් මිලියන 28,000 ක මුදලක් අයකර ගන්නා බව එක්සත් ජාතික පක්ෂය පවසනවා. කොළඹ අද (22) පැවති මාධ්‍ය හමුවකදී එම පක්ෂයේ පාර්ලිමේන්තු මන්ත්‍රී ආචාර්ය හර්ෂ ද සිල්වා මේ බව කියා සිටියා. මේ අතර, ජනතා විමුක්ති පෙරමුණ කොළඹ අද (22) පැවැත් වූ මාධ්‍ය හමුවට එක්වු එම පක්ෂයේ පාර්ලිමේන්තු මන්ත්‍රී අනුර කුමාර දිසානායක කියා සිටියේ මෙවර අයවැය ණය ගැනීම සහ ණය ගෙවීම සඳහා පමණක් වෙන් වී අති බවයි. මේ නිසා ලබන වසරේ සියලූ වියදම් ණයට කිරීමට සිදුව ඇති බවද ඔහු ප්‍රකාශ කළා."
    },
    {
        "content": "නලිනි මුරුගන් හැරුණුකොට රජිව් ගාන්ධි ඝාතනයට සම්බන්ධ අනෙක් පුද්ගලයන් සිය ඉලක්කය නොදැන සිටි බව සිද්ධිය සම්බන්ධයෙන් පරීක්ෂණ පැවැත්වූ හිටපු ඉන්දීය පොලිස් ප්‍රධානියෙකු හෙළිදරව් කර තිබෙනවා. ඝාතනයේ ප්‍රධාන සැකකරුවෙකු වන සිවරාසන් වන්නියේ එල්.ටී.ටී.ඊ. මූලස්ථානය වෙත යවා ඇති පණිවුඩයක ඒ බව පැහැදිළිව සඳහන් කර ඇති බවයි ඉන්දීය රහස් ඔත්තු සේවාවේ කේරළ ප්‍රාන්තයට අනුයුක්ත පොලිස් අධිකාරීවරයෙකු වී. ත්‍යාගරාජන් සඳහන් කර ඇත්තේ. හිටපු ඉන්දීය අගමැති රජීව් ගාන්ධි 1991 වසරේ මැයි 21 වැනිදා තමිල්නාඩුවේ ශ්‍රී පෙරුම්බුදුර්හි දී එල්.ටී.ටී.ඊ. මරාගෙන මැරෙන බෝම්බකාරියක වන භානු අතින් මරුමුවට පත්වුණා. සිවරාසන් අත්අඩංගුවට ගැනීමට යාමේදී වෙඩි තබාගෙන සියදිවි හානිකරගත් අතර මුරුගන්, ශාන්තන්, පේරලිවාලන් සහ නලිනි යන එල්.ටී.ටී.ඊ. සාමාජිකයන්ට මරණ දඩුවම නියම කෙරුණා. පසුව නලිනිගේ මරණ දඩුවම ජීවිතාන්තය දක්වා සිර දඩුවමක් දක්වා වෙනස් කෙරුණු අතර මුරුගන්, ශාන්තන් සහ පේරරිවාලන් වෙත පැනවූ මරණ දඩුවමට සමාවක් ලබාදීම ඉන්දීය ජනාධිපතිවරුන් දෙදෙනෙකු විසින් ප්‍රතික්ෂේප කර තිබෙනවා. රජීව් ඝාතන සිද්ධිය පිළිබඳ නව තොරතුරු හෙළිදරව් වී ඇත්තේ හිටපු රහස් පොලිස් නිලධාරියාගේ ප්‍රකාශයත් සමගයි.   මොවුන් අතුරෙන් පේරරිවාලන් මරාගෙන මැරෙන බෝම්බය සඳහා බැටරි මිලදී ගෙන ඇති අතර එය රජීව් ඝාතනය සඳහා යොදාගන්නා බව ඔහු දැන සිට නැහැ. ඉන්දීය ඔත්තු සේවා නිලධාරියා ප්‍රකාශ කර  ඇත්තේ පේරරිවාලන්ගේ ප්‍රකාශය තමාට සටහන් කරගැනීමට නොහැකිවූ බවයි.  රජීව් ගාන්ධි ඝාතනය කිරීම සඳහා සැළසුමක් සකස් කර ඇති බව නලිනි හැර අන් අය නොදැන සිටියේ යැයි ප්‍රධාන සැකකරු සිවරාසන් එල්.ටී.ටී.ඊ. මූලස්ථානය වෙත යැවූ පණිවුඩයේ සඳහන් වූ බව හිටපු රහස් පොලිස් නිලධාරීයා ප්‍රකාශ කර තිබෙනවා."
    },
    {
        "content": "ජගත් සංවිධානයේ විශේෂ නියෝජිතයෙකු ලබන සතියේදී ශ්‍රී ලංකාවට පැමිණීමට නියමිත බව විදේශ කටයුතු අමාත්‍යාංශය පවසනවා. එම අමාත්‍යාංශයේ ලේකම් කරුණාතිලක අමුණුගම පැවසුවේ අභ්‍යන්තර අවතැන්වූ පුද්ගලයන්ගේ මානව හිමිකම් පිළිබඳ ජගත් සංවිධාන විශේෂ නියෝජිත ආචාර්ය චලෝකා බෙයානි මෙලෙස දිවයිනට පැමිණෙන බවයි. දෙසැම්බර් දෙවැනිදා සිට 6 වැනිදා දක්වා මෙරට රැඳී සිටින ඔහු උතුරේ යුද්ධයෙන් අවතැන්ව සිටින පිරිස් මුණගැසීමට නියමිත බව නැවත පදිංචි කිරීමේ අමාත්‍යාංශය ප්‍රකාශ කළා. ඊට අමතරව මෙරට රැඳී සිටින කාලය තුළ ඔහු විදේශ අමාත්‍ය ජී.එල්. පීරිස් ඇතුලූ රජයේ අමාත්‍යවරුන් කිහිපදෙනෙකු සමගද සාකච්ඡා කරනු ඇති. උතුරේ සංචාරය කරන ජගත් සංවිධානයේ මෙම විශේෂ නියෝජිතයා අවතැන්වූවන් රැඳී සිටින කඳවුරුද නිරීක්ෂණය කරන අතර මුලතිව් ප්‍රදේශයේද සංචාරය කරන බව නැවත පදිංචි කිරීමේ අමාත්‍යාංශය ප්‍රකාශ කළා."
    },
    {
        "content": "අද (24) අපරභාගයේදී හෝ රාත්‍රී කාලයේ දී වැසි හෝ ගිගුරුම් සහිත වැසි දිවයින පුරාම ඇතිවිය හැකි බව කාලගුණ විද්‍යා දෙපාර්තමේන්තුව පවසනවා. ඇතැම් ස්ථානවලට මිලිමීටර් 100ක පමණ තද වැසි ද ඇති විය හැකි බවයි එම දෙපාර්තමේන්තුව සඳහන් කළේ. අන්තර්ජාතික කාලගුණික තොරතුරු සපයන වෙදර් ඩොට් කොම් වෙබ් අඩවිය ප්‍රකාශ කළේ හෙට (25) දිනයේ කොළඹ නගරයට වැසි ඇති වීමට සියයට 80 ක සම්භාවිතාවක් පවතින බවයි. මහනුවර නගරයට සියයට 60  ක් වැසි ඇති වීමේ සම්භාවිතාවක් පවතින අතර හම්බන්තොට නගරයට වැසි ඇතිවීමේ සම්භාවිතාව සියයට 60 ක්."
    },
    {
        "content": "එල්.ටී.ටී.ඊ. සංවිධානයේ නායක වේලූපිල්ලේ ප්‍රභාකරන්ගේ උපන් දිනය යෙදී ඇති හෙට දිනයේ කිසිදු සැමරුම් උත්සවයක් පැවැත්වීමට නීතිමය ඉඩකඩක් නොමැති බව පොලීසිය පවසනවා. ඊට අමතරව නොවැම්බර් මස 27 වන දා එල්.ටී.ටී.ඊ. සංවිධානයේ මියගිය සාමාජිකයන් සැමරීමේ උත්සවයක් ද පැවැත්වීමට කටයුතු කර ඇති බවට විවිධ වාර්තා පළ වුණා. එල්.ටී.ටී.ඊ. හිතවාදී වෙබ් අඩවි ඔස්සේ ද මෙම කරුණු අනාවරණය කර ඇති බවයි වාර්තා වන්නේ. හිරු ප්‍රවෘත්ති අංශය මේ සම්බන්ධයෙන් පොලිස් මාධ්‍ය ප්‍රකාශක, ජ්‍යෙෂ්ඨ පොලිස් අධිකාරී අජිත් රෝහණ විමසීමක් කළා. එහිදී ඔහු සදහන් කළේ එවැනි සමුළුවක් හෝ රැස්වීමක් පැවැත්වීමට කටයුතු කළහොත් ඊට එරෙහිව නීත්‍යානුකුලව පියවර ගන්නා බවයි."
    },
    {
        "content": "කෑගල්ල - නුවර මාර්ගයේ මොලගොඩ ප්‍රදේශයේ අද අලූයම සිදුවූ රිය අනතුරකින් පුද්ගලයින් හත්දෙනෙකු තුවාල ලබා තිබෙනවා.  නුවර සිට කොළඹ බලා ධාවනය වෙමින් තිබූ පෞද්ගලික බස් රථයක් වේගය පාලනය කරගැනීමට නොහැකිවී මෝටර් රථයක ගැටී අසල වෙල් යායකට පෙරළීමෙන් මෙම අනතුර සිදුව ඇති බවයි පොලීසිය සඳහන් කළේ. අනතුරින් තුවාල ලැබූවන් කෑගල්ල මහ රෝහළට ඇතුළත් කර තිබෙනවා. තුවාලකරුවන්ගේ තත්ත්වය බරපතල නොවන බවයි  කෑගල්ල පොලීසිය වැඩිදුරටත් සඳහන් කළේ."
    },
    {
        "content": "ඉන්දු ශ්‍රී ලංකා  මහා පරිමාණ රන් ජාවාරමක තොරතුරු."
    },
    {
        "content": "ශ්‍රී ලාංකික ධීවරයින් විසි දෙදෙනෙකු බෝට්ටු 4 ක් සමග අවස්ථා 2 කදී ඉන්දීය වෙරළාරක්ෂක නිලධාරීන් විසින් අත්අඩංගුවට ගෙන තිබෙනවා. ඉන්දීය වාර්තා සඳහන් කළේ මෙම පිරිස අද චෙන්නායි පොලීසිය වෙත භාරදීමට කටයුතු කරන බවයි. නීල් මරීන් රයිඩර්, කපිලබුද්ධ, නෙත්මි, ගාන්ධව සහ මෝෆාර් යන යාත්‍රායි මෙලෙස අත්අඩංගුවට ගෙන ඇත්තේ."
    },
    {
        "content": "එල්.ටී.ටී.ඊ. ය ප්‍රවර්ධනයට මාධ්‍ය භාවිතය නීතිවිරෝධියි. මාධ්‍ය මධ්‍යස්ථානය."
    },
    {
        "content": "මෙවර අයවැයෙන් ජනතා සිහින උදුරාගෙන ඇති බව එක්සත් ජාතික පක්ෂය පවසනවා. එම පක්ෂයේ මාධ්‍ය ප්‍රකාශක පාර්ලිමේන්තු මන්ත්‍රී ගයන්ත කරුණාතිලක මේ බව කියා සිටියේ  සිරිකොත පක්ෂ මූලස්ථානයේ අද පැවති මාධ්‍ය හමුවකට එක්වෙමින් මන්ත්‍රීවරයා වැඩිදුරටත් කියා සිටියේ වක්‍ර බදු තුළින් ජනතාවට බර පැටවීමට ආණ්ඩුව පියවර ගෙන තිබෙන බවයි. එම නිසා ජනතාවගේ උර මතට සියලූ බර දැරීමට සිදුවී ඇති බවද මන්ත්‍රීවරයා ප්‍රකාශ කළා."
    },
    {
        "content": "එම් ටී.වී, එම්.බී. සී සමාගමේ සභාපති රාජා මහේන්ද්‍රන්ට දෙසැම්බර් මස 11 වැනිදා  මාතර මහේස්ත්‍රාත් අධිකරණයේ පෙනී සිටින්නැයි අද සිතාසි නිකුත් කෙරුණා. ඒ, එක්සත් ජාතික පක්ෂ පාර්ලිමේන්තු මන්ත්‍රී මංගල සමරවීර ගොනුකළ පැමිණිල්ලක් සළකා බැලීමෙන් අනතුරුවයි. මංගල සමරවීර මන්ත්‍රීවරයා වෙනුවෙන් පෙනී සිටි නීතීඥ උපුල් දේශප්‍රිය සඳහන් කළේ අපරාධ නඩු විධාන සංග්‍රහයේ 81 වන වගන්තිය යටතේ මෙම පැමිණිල්ල සිදුකර ඇති බවයි. මහජන සාමය කඩවන ආකාරයෙන් වෛරී මාධ්‍ය භාවිතයක් සිදුකළ බවට චෝදනා කරමිනුයි මෙම පැමිණිල්ල ගොනුකර ඇත්තේ."
    },
    {
        "content": "මාලදිවයිනේ නව ජනාධිපතිවරයා ලෙස තේරී පත්වූ අබ්දුල්ලා යමීන් අබ්දුල් ගයුම් වෙත ජනාධිපති මහින්ද රාජපක්ෂ මහතා අද සුබපැතුම් එක්කර තිබෙනවා. ‘‘ඔබේ ප්‍රතිපත්ති හා නායකත්වය කෙරෙහි මාලදිවයිනේ ජනතාව තබා ඇති විශ්වාසයට ඔබේ ජයග්‍රහණය සාක්ෂියකැ’’ යි ජනාධිපතිවරයා යැවූ සුබපැතුම් පණිවුඩයේ සඳහන්."
    },
    {
        "content": "පසුගිය මස 27 වැනිදා එංගලන්තයේ දකුණු යෝක්ෂයර් ප්‍රදේශයේදී ඝාතනයට ලක්වූ තවීෂ පීරිස්ගේ අවසන් කටයුතු අද පස්වරුවේ නාවල පිහිටි පොදු සුසාන භූමියේදී සිදු කෙරුණා. 25 හැවිරිදි තවීෂ පීරිස් දකුණු යෝක්ෂයර් හි සවුති චන්ද්‍රවංකයේ පිහිටි ෂෙෆිල්ඞ් නිවාස සංකීර්ණය අසලදී ඝාතනයට ලක්වුණේ පසුගිය 24 වැනිදායි. ඔහුගේ දේහය පෙරේදා පස්වරුවේ නාවල - කොස්වත්ත ප්‍රදේශයේ පිහිටි ඔහුගේ නිවස වෙත රැගෙන ආවා. ෂෙෆීල්ඞ් හලාම් විශ්වවිද්‍යාලයෙන් මෘදුකාංග ඉංජිනේරු උපාධිය හිමිකරගත් ඔහු රැකියාව ආරම්භ කරන තෙක් පීසා අවන්හලක බෙදාහැරීමේ නිලධාරියෙකු ලෙස තාවකාලිකව සේවය කරමින් සිටියදියි තවීෂ මෙලෙස ඝාතනයට ලක්වුණේ. සිද්ධිය සම්බන්ධයෙන් පකිස්ථානු ජාතික තරුණයින් දෙදෙනෙකු යෝක්ෂයර් පොලීසිය විසින් අත්අඩංගුවට ගෙන තිබෙනවා."
    },
    {
        "content": "1818 සහ 1848 නිදහස් අරගලයන්හිදී බ්‍රිතාන්‍ය අධිරාජ්‍යවාදීන් විසින් පිටුවහල් කළ ශ්‍රී ලාංකිකයන් වෙනුවෙන් ජාතික වීර සම්මාන ප්‍රදානය කිරීමට සංස්කෘතික හා කලා කටයුතු අමාත්‍යාංශය තීරණය කර තිබෙනවා. මේ මස 26 වැනිදාට යෙදෙන වීර කැප්පෙටිපොල දිනයේදී ජාතික කෞතුකාගාරයේදී මෙම සම්මාන ප්‍රදානය සිදුවනු ඇති. 1815 මාර්තු 2 වැනිදා බ්‍රිතාන්‍ය අධිරාජ්‍යවාදීන් ශ්‍රී ලංකාව යටත් කරගැනීමෙන් පසු 1818 නිදහස් අරගලයක් ඌව වෙල්ලස්සෙන් ආරම්භ වුණා. එම වසරේ පෙබරවාරි 21 වැනිදා එවකට ආණ්ඩුකාර රොබට් බ්‍රවුන්රිග් උඩරට සියලූ ප්‍රදේශයන්ට යුද නීතිය පනවනු ලැබුවා. අරගලයේ නියමුවන් වූ කැප්පෙටිපොල සහ පිළිමතලාවේ අත්අඩංගුවට ගැනුනු අතර නොවැම්බර් මාසයේ ශ්‍රී දළදා වහන්සේද ඉංග්‍රීසින් අතට පත්වුණා. නොවැම්බර් 2 වැනිදා කැප්පෙටිපොළ දිසාවේ සහ මඩුගල්ලේ දිසාවේ මහනුවර බෝගම්බර පිටියේදී හිස ගසා මරා දැමුවේ රටම කම්පා කරමින්.   මෙවැනි ප්‍රකට නායකයන් මෙන්ම 1818 අරගලයේ අප්‍රකට නායකයන් රැසක් සිටියා. මෙහිදී රටින් පිටුවහල් කළ 27 දෙනෙකු සහ පසුව 1848 නිදහස් අරගලයේදී පිටුවහල් කළ ගොංගාලේගොඩ බණ්ඩා වෙනුවෙන් මේ මස 26 වැනිදා වීර සම්මාන පිරිනැමෙනු ඇති."
    },
    {
        "content": "ගොවියා නැවතත් පොල් ගසේ. පොල් ගසක් උඩ විරෝධතාවයක්."
    },
    {
        "content": "විශ්වවිද්‍යාල ක්‍ෂේත්‍රයේ ගැටළු කිහිපයක් මුල්කරගනිමින් අද දිනයේ කොළඹ ස්ථාන 3 කදී විරෝධතා පැවැත්වුණා. අන්තර් විශ්වවිද්‍යාලීය ශිෂ්‍ය බල මණ්ඩලය කොටුව දුම්රියපළ අසලට අද දහවල් රැස්වුණේ සිව් අවුරුදු ඖෂධවේදී සම සෞඛ්‍ය උපාධි පාඨමාලාව කප්පාදු කර ඇති බව පවසමින්. කොළඹ - විශ්වවිද්‍යාලය ඉදිරිපිටදී එම විශ්වවිද්‍යාලයේ සිසුන් පිරිසක් අද විරෝධතාවක නිරත වුණා. ඒ, එම විශ්වවිද්‍යාලයේ ශිෂ්‍ය නේවාසිකාගාර ගැටළුවලට කඩිනමින්  විසඳුම් ඉල්ලායි. මේ අතර පසුගිය වසරේ උසස් පෙළ විභාගයට පෙනී සිට ඉන් සමත්වූ සිසුන් පිරිසක් අද පස්වරුවේ විශ්වවිද්‍යාල ප්‍රතිපාදන කොමිසම් සභාව ඉදිරිපිටට රැස්වුණේ කඩඉම් ලකුණු නිකුත් කිරීමේදී තමන්ට අසාධාරණයක් සිදුවී ඇති බව පවසමින්.  ඔවුන් විරෝධතාවයේ නිරතවද්දී උසස් අධ්‍යාපන අමාත්‍ය එස්.බී. දිසානායක විසින් එම සිසුන්ට සාකච්ඡාවක් සඳහා අවස්ථාවක් ලබාදුන්නා. එහිදී ගැටළුව පිළිබඳව තවදුරටත් සාකච්ඡා කිරීමට දෙසැම්බර් 10 වැනිදා අමාත්‍යාංශයට පැමිණෙන ලෙස අමාත්‍යවරයා තමන්ට දැනුම්දුන් බවයි සාකච්ඡාවෙන් අනතුරුව අදහස් දැක්වූ ඉසෙඞ් ස්කෝර් අසාධාරණයට එරෙහි සිසු එකමුතුවේ නියෝජිත මලින්ද  රන්සිළු කියා සිටියේ."
    },
    {
        "content": "රෝගීන් වෙනුවෙන් සිදුකරන සම්පූර්ණ රුධිර පරීක්ෂණය සඳහා යොදාගනු ලබන රසායනික ප්‍රතිකාරකයන් නොමැතිවීම නිසා කළුබෝවිල ශික්ෂණ රෝහලේ රුධිර පරීක්ෂණ සම්පූර්ණයෙන් ඇණහිට ඇති බව ශ්‍රී ලංකා රජයේ වෛද්‍ය පර්යේෂණාගාර තාක්ෂණ විද්‍යාඥ සංගමය පවසනවා. එහි සභාපති ජානක නිශාන්ත කියා සිටියේ රසායනික ප්‍රතිකාරකයන් ගෙන්වන සමාගම් සඳහා ගෙවිය යුතු මිලියන 14 ක මුදලක් නොගෙවීම හේතුවෙන් මෙම තත්ත්වය උද්ගතවී ඇති බවයි.     මේ සම්බන්ධයෙන් හිරු ප්‍රවෘත්ති අංශය සෞඛ්‍ය අමාත්‍යාංශයෙන් විමසීමක් කළා. එහිදී අමාත්‍යාංශයේ ජ්‍යෙෂ්ඨ ප්‍රකාශකයෙකු සඳහන් කළේ අදාල රසායනික ප්‍රතිකාරකයන් වහාම කළුබෝවිල ශික්ෂණ රෝහල වෙත යොමු කිරීමට වෛද්‍ය සැපයුම් අංශය වෙත උපදෙස් ලබාදී ඇති බවයි. කළුබෝවිල ශික්ෂණ රෝහලේ පාලනාධිකාරිය විසින් රසායනික ප්‍රතිකාරකයන් හිඟවීම පිළිබඳව වෛද්‍ය සැපයුම් අංශය දැනුවත් නොකිරීම හේතුවෙන් මෙම තත්ත්වය උද්ගතවූ බවද එම ප්‍රකාශකයා තවදුරටත් සඳහන් කළා."
    },
    {
        "content": "බන්ධනාගාරගතව සිටින පුද්ගලයින් විසින් මෙහෙයවන කප්පම් ලබාගැනීමේ ජාවාරමක් පිළිබඳව කරුණු අනාවරණය වී ඇති බව පොලීසිය පවසනවා. පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ කොළඹ ඊයේ පැවති මාධ්‍ය හමුවකට එක්වෙමින් සඳහන් කළේ ඊට අදාළව කොළඹ අපරාධ කොට්ඨාශයට පමණක් පැමිණිලි 47 ක් මේ වනවිට ලැබී ඇති බවයි. පොලීසිය ඇතුලූ රාජ්‍ය ආයතනවල ඉහළ නිලතල දරන පුද්ගලයින්ගේ නම් යොදාගනිමින් දුරකථනය හරහා මෙම ජාවාරම සිදුකරන බවයි පොලිස් මාධ්‍ය ප්‍රකාශකවරයා පෙන්වා දෙන්නේ. එබැවින් ජනතාව ඒ පිළිබඳව  අවධානය යොමුකළ යුතු බවද පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ සඳහන් කළා. පොලිස් දෙපාර්තමේන්තුවේද ඉහළ නිලතල දරන නිලධාරීන්ගේ නම් යොදාගනිමින් මෙම කප්පම් ගැනීම සිදුකරන බවයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ වැඩිදුරටත් සඳහන් කළේ."
    },
    {
        "content": "දඹුල්ල  - බකමූණ - පොල්අතුවාඩිය ප්‍රදේශයේ නිවසක සිටි කාන්තාවක් තියුණු ආයුධයකින් පහරදී ඝාතනය කිරීම කොල්ලකෑමේ අරමුණින් සිදුකරන ලද්දක් බවට පොලීසිය සැකකරනවා. අද අලූයම මෙම ඝාතනය සිදුවූ අතර මෙහිදී නිවසේ සිටි තවත් කාන්තාවකට තියුණු ආයුධයකින් පහරදී බරපතල තුවාල සිදුකර තිබුණා. කෙසේ වෙතත් මෙම ඝාතනය සම්බන්ධයෙන් මෙතෙක් කිසිවෙකුත් අත්අඩංගුවට ගෙන නැහැ. පසුගිය කාල සීමාව තුළ අනුරාධපුර විහාරහල්මිල්ලකුලම, මාතර - කඹුරුපිටිය, ගාල්ල - අක්මීමන ප්‍රදේශවලදී මෙලෙස පුද්ගල ඝාතන කිහිපයක් සිදුවුණා. මෙවැනි ඝාතනවල වර්ධනයක් පෙන්නුම් කෙරෙන බවයි පොලීසිය පවසන්නේ. අපරාධ විද්‍යාව අනුව මෙවැනි සිදුවීම් විශ්ලේෂණය වන ආකාරය පිළිබඳ හිරු ප්‍රවෘත්ති අංශය විමසීමක් කළේ ජයවර්ධනපුර විශ්වවිද්‍යාලයේ මානව විද්‍යා අංශයේ මහාචාර්ය එම්.ඩබ්ලිව්. ජයසුන්දරගෙන් විමසීමක් කළ අතර එහිදී මහාචාර්යවරයා පැවසුවේ පෞද්ගලික හේතූන් ඉඩම් ආරවුල් සහ වෙනත් අපරාධවල සාක්ෂි සැඟවීමේ අරමුණින් මෙවැනි අපරාධ සිදුකරන බවයි.  Update : Thursday, 21 November 2013 - 12:49 ----------------------------------------------------------------------------------------------------- බකමූණේ කාන්තා ඝාතනයක්. Thursday, 21 November 2013 - 9:08 දඹුල්ල - බකමූණ - පොල්අතුවාඩිය ප්‍රදේශයේ නිවසක සිටි කාන්තාවන් දෙදෙනෙකුට කිසිවෙකු විසින් තියුණු ආයුධවලින් සිදුකළ පහරදීමක් නිසා එක් කාන්තාවක් ජීවිතක්ෂයට පත්ව තිබෙනවා. බකමූණ පොලිසිය සඳහන් කළේ අද (21) අලූයම මෙම ඝාතනය සිදුවී ඇති බවයි. අනතුරෙන් බරපතල තුවාල ලැබූ අනෙක් කාන්තාව දඹුල්ල රෝහලට ඇතුළත් කර තිබෙනවා. මෙලෙස ජීවිතක්ෂයට පත්වී ඇත්තේ අවුරුදු 60 ක පමණ කාන්තාවක්. සිද්ධිය සම්බන්ධයෙන් බකමූණ පොලිසිය පරීක්ෂණ ආරම්භ කර ඇති අතර, මෙම පහරදීම සිදුකළේ ද කවුරුන්ද යන්න මෙතෙක් අනාවරණ වී නැහැ."
    },
    {
        "content": "ඉන්දියාව සමග පවතින සබඳතාවලට හානියක් සිදුවීමට ශ්‍රී ලංකාව කිසිදා අපේක්ෂා නොකරන බව ඉන්දියාවේ ශ්‍රී ලංකා මහ කොමසාරිස් ප්‍රසාද් කාරියවසම් පවසනවා. ඉන්දීය ඉකොනොමික් ටයිම්ස් පුවත්පත සමග සාකච්ඡාවකට සහභාගි වෙමින් මහ කොමසාරිස්වරයා කියා සිටියේ චීනය හා පාකිස්ථානය සමග ශ්‍රී ලංකාවට පවතින සබඳතා, ඉන්දු - ලංකා සබඳතා සමග සංසන්ධනය නොකළයුතු බවයි. විශේෂයෙන් චීනය මෙරට ආර්ථිකය ශක්තිමත් කිරීමට සහයෝගය දක්වනවා. ශ්‍රී ලංකාව සැමවිටම ඉන්දීය සාගර කලාපයේ ස්ථාවර භාවය අපේක්ෂා කරන රටක්. මේ නිසා ශ්‍රී ලංකාව ඉන්දීය සහය නිරන්තරයෙන් අපේක්ෂා කරන බව මහ කොමසාරිස් ප්‍රසාද් කාරියවසම් සඳහන් කළා. ඉන්දු ලංකා සබඳතා අශෝක අධිරාජ්‍ය සමය දක්වා දුරාතීතයට ඇදෙන බවයි ඔහු වැඩිදුරටත් කියා සිටියේ.   වසර 24 කට පසු ආසියානු කලාපයේ පැවති ප්‍රථම පොදුරාජ්‍ය මණ්ඩලීය රාජ්‍ය නායක සමුළුව කොළඹදී පසුගියදා අවසන් වුණා. ඒ සඳහා ඉන්දියාව උපරිම නියෝජනයක් දක්වනු ඇතැයි ශ්‍රී ලංකාව අපේක්ෂා කළා. එහෙත් ඉන්දීය අග්‍රාමාත්‍යවරයාට ඊට සහභාගිවීමට නොහැකි දේශපාලනමය හේතුන් මෙරට නායකත්වය විසින් වටහාගෙන ඇති බවයි  ශ්‍රී ලංකාවේ මහ කොමසාරිස් ප්‍රසාද් කාරියවසම් ප්‍රකාශ කළේ. කෙසේ නමුත් අග්‍රාමාත්‍ය මන්මෝහන් සිං ඊට සහභාගි වූයේ නම් අපේ කලාපයට ඉන් ඉහළ ප්‍රතිඵලයක් අත්කරගැනීමට හැකිව තිබූ බව සිය අදහස යැයි ඔහු කියා සිටියා.   13 වන සංශෝධනය මෙරට ව්‍යවස්ථාවට එක්වූයේ ඉන්දු - ලංකා ගිවිසුමේ ප්‍රතිඵලයක් ලෙසයි. එය වැඩිදියුණු කිරීම සඳහා ලක් රජය කටයුතු කරමින් සිටිනවා. දශක තුනකට පසු ප්‍රථම වතාවට උතුරු පළාතට දෙමළ ජනතාව නියෝජනය කරමින් මහ ඇමතිවරයෙකු පත්ව සිටිනවා. ශ්‍රී ලංකාවේ බලය බෙදාහැරීමේ ක්‍රියාවලිය ඉන්දීය ෆෙඩරල් ක්‍රමයට සමාන කළ නොහැකියි. ශ්‍රී ලංකාව දැන් ක්‍රියාත්මක කරනු ලබන්නේ ඒ සඳහා රටට සුදුසුම ආකෘතියයි.   උගත් පාඩම් හා ප්‍රතිසන්ධාන කොමිසමේ නිර්දේශ ශ්‍රී ලංකාව විසින් පියවරින් පියවර ක්‍රියාත්මක කරනු ලබනවා. පශ්චාත් යුද ක්‍රියාවලිය තිරසාර අන්දමින් ක්‍රියාත්මක කළ යුත්තක්. විසඳිය යුතු කරුණු පසිඳලීමට අපේ අධිකරණ පද්ධතිය ශක්තිමත්. ඇතමුන් ඉල්ලා සිටින වගවීමේ ක්‍රියාවලිය සංහිදියා ක්‍රියාමාර්ගවලට බාධාවක් බවයි ඉන්දියාවේ ශ්‍රී ලංකා මහ කොමසාරිස් ප්‍රසාද් කාරියවසම් අවධාරණය කළේ."
    },
    {
        "content": "22 වන පොදුරාජ්‍ය මණ්ඩලීය සමුළුව අවසන්වීමෙන් පසුව ඒ සම්බන්ධයෙන් විවිධ වාර්තා ජාත්‍යන්තර මාධ්‍ය තුළ පළව තිබෙනවා. ශ්‍රී ලංකාවට අවශ්‍ය වන්නේ රට තුළින්ම සැදුම් ලබන විසඳුමක් මිස විදේශයන්ගෙන් ආනයනය කරන විසඳුම් ශ්‍රී ලංකාවට නොගැළපෙන බව කෙන්යාවේ විදේශ ඇමතිනි අමීනා මොහොමඞ් පවසනවා. ඇය මෙම අදහස් දැක්වීම සිදුකර ඇත්තේ බ්‍රිතාන්‍ය අග්‍රාමාත්‍ය  ඬේවිඞ් කැමරන් පසුගියදා සිදුකළ ප්‍රකාශයට පිළිතුරු ලෙසයි. ශ්‍රී ලංකාවට එරෙහිව එල්ලවී ඇති මානව හිමිකම් චෝදනා පිළිබඳව දේශීය පරීක්ෂණයක් සිදු කිරීමට ශ්‍රී ලංකාව අපොහොසත් වුවහොත් තමන් ජාත්‍යන්තර පරීක්ෂණයක් සඳහා සහය වන බව ඬේවිඞ් කැමරන් පසුගියදා ප්‍රකාශ කළා.  ඒ සම්බන්ධයෙන් අදහස් දැක්වමින් වැඩිදුරටත් කෙන්යානු විදේශ අමාත්‍යවරිය කියා සිටියේ ශ්‍රී ලංකාවට තර්ජනය කිරීමෙන් පළක් නොවන බවයි. වර්තමානයේ ශ්‍රී ලංකාව අත්කරගෙන ඇති සංවර්ධනය අගය කරන බවත් රට මේ වනවිට නිවැරදි මාර්ගයේ ගමන් කරන බවත් ඇය වැඩිදුරටත් ප්‍රකාශ කර තිබෙනවා.  මේ අතර බ්‍රිතාන්‍ය අග්‍රාමාත්‍ය ඬේවිඞ් කැමරන්ගේ ප්‍රකාශය අනුමත කරමින් බ්‍රිතාන්‍ය විදේශ ලේකම් විලියම් හේග් කියා සිටියේ අදාළ කාලසීමාව තුළ මානව හිමිකම් චෝදනා පිළිබඳව පරීක්ෂණයක් සිදු නොකළහොත් ජාත්‍යන්තර පරීක්ෂණයක් අවශ්‍ය බවයි. ඔහු මේ බව ප්‍රකාශ කළේ ද ටෙලිග්‍රාෆ් පුවත්පත සමග සාකච්ඡාවකට එක්වෙමින්.  ඉන්දීය අග්‍රාමාත්‍ය මන්මෝහන් සිං පොදුරාජ්‍ය මණ්ඩලීය රාජ්‍ය නායක සමුළුවට එක්වූයේ නම් එහිදී වැඩි අවධානයක් ඔහු වෙත යොමුවීමට ඉඩ තිබූ බව ආර්ථික සංවර්ධන අමාත්‍ය බැසිල් රාජපක්ෂ පවසනවා. ද හින්දු පුවත්පත වෙත සාකච්ඡාවක් ලබාදෙමින් ඔහු ප්‍රකාශ කර ඇත්තේ මන්මෝහන් සිං සමුළුවට එක් නොවීම පිළිබඳව කණගාටු වන බවයි.  ඇතැම් රටවල් ශ්‍රී ලංකාවට එරෙහිව කථා කිරීම සම්බන්ධයෙන් හින්දු මාධ්‍යවේදියා මෙහිදී අමාත්‍ය බැසිල් රාජපක්ෂගෙන් විමසීමක් කළා. ඔහු කියා සිටියේ සමහර රටවල් ශ්‍රී ලංකාවට චෝදනා එල්ල කළද  ඕස්ට්‍රේලියාව, මලයාසියාව සහ සිංගප්පූරුව ඇතුලූ පොදුරාජ්‍ය මණ්ඩලීය රටවල් රැසක් ශ්‍රී ලංකාව සමග සිටින බවයි.   මේ අතර ශ්‍රී ලංකාවේ දෙමළ ජනතාව මුහුණදෙන ගැටළු සම්බන්ධයෙන් හඩක් මතුකිරීම වෙනුවෙන් ඉන්දීය විදේශ කටයුතු අමාත්‍ය සල්මන් කුර්ෂිඞ් පොදුරාජ්‍ය මණ්ඩලීය සමුළුවට සහභාගි වූ බව එරට මධ්‍යම රජයේ නාවික කටයුතු ඇමති ජී.කේ. වාසන් පවසනවා. ඊයේ බැංගලෝර් නුවර පැවති මාධ්‍ය හමුවකට එක්වෙමින් අමාත්‍යවරයා සඳහන් කර ඇත්තේ කෝටි 8 කට අධික ලෝකවාසී දෙමළ ජනතාවගේ හඩට ගරු කරමින් ඉන්දියානු අගමැති මන්මෝහන් සිං පොදුරාජ්‍ය මණ්ඩලීය සමුළුවට සහභාගි නොවූ බවයි. එහෙත් ඉන්දියාව සෑමවිටම ශ්‍රී ලාංකීය දෙමළ ජනතාවගේ අයිතීන්, ජීවන තත්ත්වය සහ සංවර්ධනය පිළිබඳ දැඩි අවධානයකින් සිටින බවද ඔහු සඳහන් කළා.   පසුගිය වසර 5 තුළ ඉන්දියානු රුපියල් කෝටි 45 000 කට අධික මුදලක් ශ්‍රී ලාංකීය දෙමළ ජනතාවගේ අභිවෘද්ධිය වෙනුවෙන් වැයකර ඇති බවද ඉන්දියානු මධ්‍යම රජයේ නාවික කටයුතු අමාත්‍ය ජී.කේ. වාසන් මෙම මාධ්‍ය හමුවේදී පවසා තිබෙනවා."
    },
    {
        "content": "ජනාධිපති මහින්ද රාජපක්ෂ මහතාට ආශිර්වාද පතමින් කිරි අම්මාවරු 1000 ක් උදෙසා දානය පිරිනැමීම අද (18) අලූයම නාරාහේන්පිට අභයාරාම විහාරස්ථානයේදී සිදු කෙරුණා. ඒ, අදට යෙදෙන ජනාධිපති මහින්ද රාජපක්ෂ මහතාගේ 68 වන ජන්ම දිනයට සමගාමීවයි. එක්සත් හෙද සංගමයේ සභාපති, නාරාහේන්පිට ශ්‍රී අභයරාමාධිපති පූජ්‍ය මුරුත්තෙට්ටුවේ ආනන්ද හිමියන්ගේ අනුශාසනා පරිදි මෙය සංවිධාන කර තිබුණේ පස්වන වරටයි. අද අලූයම එම විහාරස්ථානයට ගිය ජනාධිපතිවරයා ආගමික වතාවත්වල නිරතව ආශිර්වාද ලබාගත්තා.    කෝට්ටේ ශ්‍රී සාමග්‍රි ධර්ම මහා සංඝ සභාවේ වැඩ බලන මහා නායක ආචාර්ය පූජ්‍ය ඉත්තෑපානේ ධම්මාලංකාර නායක හිමියන් ප්‍රමුඛ මහා සංඝරත්නයද මෙම අවස්ථාවට වැඩම කර සිටි අතර එහිදී සෙත් පිරිත් සජ්ජයනා කර ජනාධිපතිවරයාට ආශිර්වාදය පළ කර තිබෙනවා. නාරාහේන්පිට ශ්‍රී අභයාරාම විහාරයේ අභිනවයෙන් ඉදිකරන ලද සදෙව්ලොව රූපිත විහාර මන්දිරයද ජනාධිපතිවරයා අතින් විවෘත කෙරුණා. [JPG]71619_1[/JPG] [JPG]71619_2[/JPG] [JPG]71619_3[/JPG] [JPG]71619_4[/JPG] [JPG]71619_5[/JPG] [JPG]71619_6[/JPG] [JPG]71619_7[/JPG] [JPG]71619_8[/JPG] [JPG]71619_9[/JPG] [JPG]71619_10[/JPG] [JPG]71619_11[/JPG] [JPG]71619_12[/JPG] [JPG]71619_13[/JPG] [JPG]71619_14[/JPG]"
    },
    {
        "content": "UPDATE Tuesday, 19 November 2013 - 8:16 -------------------------------------------------- මිහිඳුසෙන්පුර, ජනපති අතින් ජනතා අයිතියට. Update : Monday, 18 November 2013 - 6.50 PM ------------------------------------------------------"
    },
    {
        "content": "බ්‍රිතාන්‍ය අග්‍රාමාත්‍ය ඬේවිඞ් කැමරන් ශ්‍රී ලංකාවේදී අනුගමනය කළ ක්‍රියා පිළිවෙත ප්‍රශංසනීය බව ඉන්දීය නාවික අමාත්‍ය ජී.කේ. වාසන් පවසනවා. ඔහු මේ බව කියා සිටියේ චෙන්නායි නුවර පැවැති මාධ්‍ය හමුවකට එක්වෙමින්. කෙසේ වුවත්, ඉන්දීය විදේශ අමාත්‍ය සල්මාන් කුර්ෂිඞ් තමාට ලැබුණු අවස්ථා කිහිපයක් මඟ හැරි බවටයි ඉන්දීය නාවික අමාත්‍යවරයා චෝදනා කරන්නේ. පොදුරාජ්‍ය මණ්ඩල රාජ්‍ය නායක සමුළුවේදී ශ්‍රී ලංකාවේ දෙමළ ජනතාවගේ ගැටළු සම්බන්ධයෙන් විදෙස් අමාත්‍යවරුන් දැනුවත් කිරීමට තිබූ අවස්ථාව ඔහු විසින් පැහැර ඇති බවට අමාත්‍ය ජී.කේ. වාසන් චෝදනා කළා.   මේ අතර, ඉන්දියාවේ පළ වන ඒෂියන් ඒජ් පුවත්පත පෙන්වා දෙන්නේ බ්‍රිතාන්‍ය අග්‍රාමාත්‍යවරයා ඉන්දියානු රජය සතුව තිබූ ශ්‍රී ලාංකික දෙමළ ජනතාවගේ ගැටළුව සොරා ගත් බවයි.  කෙසේ වුවත්, බ්‍රිතාන්‍ය අග්‍රාමාත්‍යවරයා ශ්‍රී ලංකාවේදී නොමග යවා ඇති බව සුපිරි ක්‍රිකට් ක්‍රීඩක මුත්තයියා මුරලිදරන් පවසනවා. චැනල් ෆෝ නාලිකාව සමග පසුගිය දා සාකච්ඡාවකට එක්වෙමින් ඔහු මේ බව සඳහන් කර සිටියා.   ‘‘ඬේවිඞ් කැමරන්ව සම්පූර්ණයෙන්ම නොමග ඇරලා. ඔහු මින් පෙර ලංකාවට ඔහුගේ තරුණ කාලේ හරි ඇවිල්ලා තියෙනවද මම දන්නේ නෑ. නමුත් පළමු වරටයි ඔහු උතුරට ගියේ. 25ක් 30ක් දෙමව්පියෝ ඇවිත් පෝස්ටර් පෙන්නුවා කියලා ඒ කතා විශ්වාස කරන්න පුළුවන් ද? 80 ගණන්වල මගේ ගේත් ගිනි තිබ්බා. ඒවා මට ප්‍රශ්නයක් නෙමෙයි. ජාතීන් දෙකක් අතර සංහිදියාවක් ඇතිවුණොත් විතරයි ඉදිරියට යන්න පුළුවන්. ඇයි මේ කිසිම වැඩක් නැති කවුරුත් දන්නේ නැති යටගියාවක් හාරන්නේ. යුද්දෙකදි  ඕනි දෙයක් වෙන්න පුළුවන්. දෙපැත්තටම වැරදි තියෙනවා. පරණ දේවල් කාටවත් වැඩක් නෑ.’’ මුත්තයියා මුරලිදරන් කිව්වේ එහෙමයි."
    },
    {
        "content": "ඉදිරි අය වැයේ දී බඩු මිල පහත හෙළන ලෙස රජය නියෝජනය කරන වාමාංශික පක්ෂවල නායකයින් අද (18) ඉල්ලීමක් කළා. කොළඹ දී මාධ්‍ය හමුවක් පවත්වමින් මෙම ඉල්ලීම සිදුකළේ රජය නියෝජනය කරන වාමාංශික පක්ෂ නායකයින් වන තිස්ස විතාරණ, ඩිව් ගුණසේකර යන ජ්‍යෙෂ්ඨ අමාත්‍යවරුන් සහ අමාත්‍ය වාසුදේව නානායක්කාරයි. අතශ්‍යවශ්‍ය භාණ්ඩවල මිල අඩු කළ යුතු බවට ජ්‍යෙෂ්ඨ අමාත්‍ය තිස්ස විතාරණ මෙම මාධ්‍ය හමුවේදී කියා සිටියා. ඊට අමතරව එහිදී අදහස් දැක්වූ ජ්‍යෙෂ්ඨ අමාත්‍ය ඩිව් ගුණසේකර කියා සිටියේ මධ්‍යම පාන්තිකයන්ගේ බදු ඉහළ නැංවිය යුතු බවයි. එම මාධ්‍ය හමුවේදී වැඩිදුරටත් අදහස් දැක්වූ ජ්‍යෙෂ්ඨ අමාත්‍ය තිස්ස විතාරණ.                                     මේ අතර, ලබන 21 වන දා ඉදිරිපත් කෙරෙන අය වැය යෝජනා මගින් තමන් ඉදිරිපත් කළ ඉල්ලීම් 21ට එකඟ නොවුණහොත් ඉදිරියේදී ඇති වන වෘත්තීය සමිති ක්‍රියාමාර්ගවලට රජය වගකිව යුතු බව වෘත්තීය සමිති සම්බන්ධීකරණ මධ්‍යස්ථානය පවසනවා. එහි කැදවුම්කරු වසන්ත සමරසිංහ කොළඹ අද (18) කැදවා තිබූ මාධ්‍ය හමුවකට එක්වෙමින් මේ බව කියා සිටියා."
    },
    {
        "content": "පොදුරාජ්‍ය මණ්ඩලීය සමුළුවේදී ඇති වූ එකඟතා හේතුවෙන් ශ්‍රී ලංකාව ජාත්‍යන්තර යාන්ත්‍රණයකට බැදී ඇති බවට එක්සත් ජාතික පක්ෂය පවසනවා. එම පක්ෂයේ මහලේකම්, පාර්ලිමේන්තු මන්ත්‍රී තිස්ස අත්තනායක මේ බව පැවසුවේ කොළඹ අද (18) පැවති මාධ්‍ය හමුවකට එක්වෙමින්. එහිදී ඔහු වැඩිදුරටත් කියා සිටියේ රාජ්‍ය නායක සමුළුව මානමේ නාට්‍ය වගේ බවත්, කඩුව තව කෙනෙකුගේ අතෙත්, කොහුව තව කෙනෙකුගේ අතෙත් පවතින බවයි."
    },
    {
        "content": "පිදුරුතලාගල ගුවන් භටයන් දෙදෙනෙකු වෙඩි තබා ගෙන මරු වැළඳ ගනී."
    },
    {
        "content": "ජනාධිපති මහින්ද රාජපක්ෂ මහතාගේ ජන්ම දිනය සහ දෙවැනි පදවි ප්‍රාප්තියේ තෙවන වර්ෂ පූර්ණය නිමිත්තෙන් ජනාධිපතිවරයාට ආශිර්වාද පතා විශේෂ පහන් පූජා පිංකමක් ඊයේ පස්වරුවේ ගොතටුව පාරමිතා ශ්‍රී මහා බෝධිමළු විහාරස්ථානයේදී පැවැත්වුණා. ඒ කොලොන්නාව ශ්‍රී ලංකා නිදහස් පක්ෂ ප්‍රධාන සංවිධායක කොළඹ දිස්ත්‍රික් පාර්ලිමේන්තු මන්ත්‍රී ආර්.දුමින්ද සිල්වා මහතාගේ ප්‍රධානත්වයෙන්. පහන් පූජා පිංකම ආරම්භ වූයේ ජනාධිපතිවරයාට ආශිර්වාද පතා පැවති බෝධි පූජා පිංකමෙන් අනතුරුවයි."
    },
    {
        "content": "කොළඹ 7 සූදු පොළ යළිත් වටලයි."
    },
    {
        "content": "වසර තුන හමාරකට පෙර ඝාතනය කරන ලද කාන්තාවගේ මළ සිරුර අද (19) පිළියන්දල - මාකන්දන - විජිතපුර දී ගොඩ ගැනීම ආරම්භ කර තිබෙනවා. ඒ කැස්බෑව ප්‍රධාන මහේස්ත්‍රාත් චමත් මදනායකගේ ඉදිරිපිටදියි.   පිළියන්දල - මාකන්දන - විජිතපුර ප්‍රදේශයේම පදිංචිකාරිණියක් වන 47 හැවිරිදි දෙදරු මවක් වන ශකීලා පෙරේරා ඝාතනයට ලක්වූයේ 2010 වසරේ අප්‍රේල් මස 21 වන දායි. මෙම ඝාතනය සම්බන්ධයෙන් ඇයගේ දෙවන සැමියා පෙරේදා මිරිහාන පොලීසිය විසින් අත්අඩංගුවට ගෙන ඊයේ (18) කැස්බෑව මහේස්ත්‍රාත් අධිකරණයට ඉදිරිපත් කිරීමෙන් පසුව රක්ෂිත බන්ධනාගාර ගත කෙරුණා.   ඉතාලියේ පදිංචිව සිට දිවයිනට පැමිණ ඇති ශකීලා පෙරේරා නැමති මෙම කාන්තාවට පෙර විවාහයේ දරුවන් දෙදෙනෙකු සිටිනවා. ඉන් අනතුරුව ඇය දෙවන වර විවාහවී ඇත්තේ ඇය ඝාතනය කරන ලද සැකකාර පුද්ගලයා සමගයි. එම පුද්ගලයා දිගින් දිගටම ඇයට මුදල් ඉල්ලා කරදර කර ඇත්තේ ඉතාලියට යාමටයි. ඒ සඳහා ශකීලා පෙරේරා අකමැත්ත පළ කර තිබෙනවා. කෙසේ වෙතත් ඉතාලි යෑමට මුදල් ලබා නොදීම නිසා දෙදෙනා අතර ආරවුල් පැවති බවයි පොලීසිය ප්‍රකාශ කළේ."
    },
    {
        "content": "ශ්‍රී ලංකාවේ ජන මතයක් දක්නට ලැබුණත් ජන බලයක් දක්නට නොලැබෙන බව ජනතා විමුක්ති පෙරමුණේ දේශපාලන මණ්ඩල සභික හිටපු පාර්ලිමේන්තු මන්ත්‍රී කේ.ඞී. ලාල්කාන්ත ප්‍රකාශ කළා. ඔහු මෙම අදහස් පළ කළේ ජනතා විමුක්ති පෙරමුණේ ජනතා සම්බන්ධීකරණ මධ්‍යස්ථානයක් විවෘත කිරීමේ අවස්ථාවකට මහරගමදී අද එක්වෙමින්. ප්‍රධාන දේශපාලන පක්ෂ ජනබලයට බියවී ඇති බවද ඔහු සඳහන් කළා.  Tuesday, 19 November 2013 - 7:50 --------------------------------------------------------------------------------------------- සීතල කොළඹ උණුසුම් කිරීමට ජවිපෙ සූදානම්. Tuesday, 19 November 2013 - 13:12 ජනතා විමුක්ති පෙරමුණේ ජනතා සම්බන්ධීකරණ මධ්‍යස්ථානයක් අද (19) පෙරවරුවේ මහරගමදී විවෘත කෙරුණා. මෙම අවස්ථාවට එක්වූ එම පක්ෂයේ දේශපාලන මණ්ඩල සභික හිටපු පාර්ලිමේන්තු මන්ත්‍රී කේ.ඞී. ලාල්කාන්ත කියා සිටියේ කොළඹ නගරය ඉදිරියේ දී සටන් මධ්‍යස්ථානයක් බවට පත් කරන බවයි. මේ නිසා සීතල කොළඹ උණුසුම් විය හැකි බව ද ඔහු ප්‍රකාශ කළා."
    },
    {
        "content": "එජාපය බෞද්ධ ජනතාවගෙන් සමාව ගනී."
    },
    {
        "content": "2014 වසර සඳහා වූ අයවැය දෙවන වර කියවීම වැඩි ඡන්ද  99 කින් අද  (29) පාර්ලිමේන්තුවේදී සම්මත වුණා. ඊට පක්ෂව ඡන්ද 154 ක් ලැබුණු අතර විපක්ෂව ලැබුණු ඡන්ද සංඛ්‍යාව 55 ක්. එක්සත් ජාතික පක්ෂය, ප්‍රජාතන්ත්‍රවාදී ජාතික සන්ධානය සහ දෙමළ ජාතික සන්ධානය අය - වැයට  විරුද්ධව ඡන්දය භාවිත කළා.  ඒ අනුව, අය වැය දෙවන වර කියවීමේ විවාදය අදින් අවසන් වන අතර කාරක සභා අවස්ථා විවාදය දෙසැම්බර් 2 වන දා ආරම්භ වනවා. අය වැය දෙවන වර කියවීමේ විවාදයේ අවසන් දිනයේ තොරතුරු ඇතුළත් අය වැය - 2014 විශේෂාංගය.  [MP3]s72390[/MP3] UPDATE: Friday, 29 November 2013 - 17:13 -------------------------------------------------- 2014 අය වැය වැඩි ඡන්ද 99කින් සම්මතයි. 2014 වසර සඳහා වූ අයවැය දෙවන වර කියවීම වැඩි ඡන්ද  99 කින් මීට ටික වේලාවකට පෙර පාර්ලිමේන්තුවේදී සම්මත වුණා. ඊට පක්ෂව ඡන්ද 154 ක් ලැබුණු අතර විපක්ෂව ලැබුණු ඡන්ද සංඛ්‍යාව 55 ක්."
    },
    {
        "content": "එක්සත් ජනතා නිදහස් සන්ධානය පාලන බලය හොබවන මීරිගම ප්‍රාදේශීය සභාවේ ලබන වසර සඳහා වන අය - වැය දෙවන වරටත් වැඩි ඡන්ද 21කින් අද (29) පරාජයට පත්වුණා. අය වැයට පක්ෂව ඡන්දය භාවිත කර තිබුණේ ප්‍රාදේශීය සභාවේ සභාපති ආනන්ද ප්‍රේමචන්ද්‍ර රණවීර පමණයි. 23 දෙනෙකුගෙන් සැදුම්ලත් ප්‍රාදේශීය සභාවේ මන්ත්‍රී මණ්ඩලය ආණ්ඩු පක්ෂ මන්ත්‍රීවරු 12 දෙනෙකුගෙන් සහ විපක්ෂ මන්ත්‍රීවරුන් 11 දෙනෙකුගෙන් සමන්විතයි. කෙසේ වෙතත්, අද දිනයේ ජනතා විමුක්ති පෙරමුණ නියෝජනය කරන මන්ත්‍රීවරයා සභාවට පැමිණ සිටියේ නැහැ.   පසුගිය 20 වන දා මීරිගම ප්‍රාදේශීය සභාවේ අය වැය පළමු වරට ඉදිරිපත් කෙරුණු අවස්ථාවේ දී ද එය වැඩි ඡන්ද 19කින් පරාජයට පත්වුණා. පසුගිය වසරේ සම්මත කෙරුණු පළාත් පාලන ආයතන විශේෂ විධිවිධාන පනතට අනුව පළාත් පාලන ආයතනයක අයවැය දෙවරක් පරාජයට පත්වුවහොත් සභාපතිවරයා එම ධුරයෙන් ඉල්ලා අස්විය යුතු වනවා. මීට පෙර බස්නාහිර පළාතේ පෑලියගොඩ නගර සභාවේ අය වැය ද දෙවන වරටත් පරාජයට පත්වුණා."
    },
    {
        "content": "වැලිවේරිය - රතුපස්වල උද්ඝෝෂණයේදී වෙඩි වැදීමෙන් මියගිය තුන්දෙනා සම්බන්ධයෙන් කරුණු නීතිපතිවරයා වෙත යොමුකරන ලෙස ගම්පහ ප්‍රධාන මහේස්ත්‍රාත්වරයා අද කොළඹ අපරාධ කොට්ඨාශයට නියෝග කළා. අද (29) උදෑසන මීට අදාළ මහේස්ත්‍රාත් පරීක්ෂණය කැදවූ අවස්ථාවේදී ප්‍රධාන මහේස්ත්‍රාත් ටිකිරි ජයතිලක සඳහන් කළේ ඉදිරි පරීක්ෂණ කටයුතු නීතිපති උපදෙස් මත සිදුකරන ලෙසයි. මහේස්ත්‍රාත්වරයා එහිදී සඳහන් කළේ පරීක්ෂණ කටයුතු සඳහා යුධ හමුදා සාක්ෂි කැඳවීම අවශ්‍ය ද නැද්ද යන තීරණය අද දහවල් දැනුම් දෙන බවයි. කෙසේ නමුත්, හමුදා සාක්ෂි කැඳවීම අද සිදුකෙරුණේ නැහැ. මෙහිදී කොළඹ අපරාධ කොට්ඨාශයේ සහකාර පොලිස් අධිකාරි නුවන් වැදිසිංහ ඇතුළු පොලිස් නිලධාරින් අධිකරණය හමුවේ පෙනී සිටියා. සාක්ෂි දීමට හමුදා නිලධාරින් දෙදෙනෙකු ද අධිකරණයට පැමිණි සිටි බවයි අප වාර්තාකරු සඳහන් කළේ. මෙහිදී, හමුදා නිලධාරින් සාක්ෂි දීමට කැඳවූයේ කුමන පදනමකින් ද යන්න මහේස්ත්‍රාත්වරයා ප්‍රශ්න කළා. කොළඹ අපරාධ කොට්ඨාශයේ ස්ථානාධිපති, ප්‍රධාන පොලිස් පරීක්ෂක නෙවිල් ද සිල්වා එහිදී කියා සිටියේ එල්ල වූ වෙඩි ප්‍රහාර පිළිබඳ සාක්ෂි දීමට ඔවුන් කැඳවූ බවයි."
    },
    {
        "content": "මිය ගිය පුද්ගලයන් සැමරීමට ජීවත්ව සිටින ඥාතීන්ගේ අයිතියක් බව දෙමළ ජාතික සන්ධාන පාර්ලිමේන්තු මන්ත්‍රී  එම්.ඒ. සුමන්දිරන් අද (29) පාර්ලිමේන්තුවේ දී ප්‍රකාශ කළා. ඒ,     අය වැය දෙවන වර කියවීමේ විවාදය අමතන  අතරතුරයි. ඔහු එහිදී මහවිරු දින සැමරුම පිළිබදව අදහස් දැක්වීමත් සමඟ පාර්ලිමේන්තුවේ ඇති වුණේ උණුසුම්  තත්ත්වයක්. ඒ, ආණ්ඩු පක්ෂ මන්ත්‍රීවරුන් ඔහුගේ කතාවට බාධා කිරීම හේතුවෙන්.                                          කෙසේ වෙතත්, අනතුරුව අදහස් දැක්වූ විදේශ රැකියා ප්‍රවර්ධන සහ සුබසාධන අමාත්‍ය ඩිලාන් පෙරේරා  ප්‍රභාකරන්ගේ උපන් දිනය සැමරුම පිළිබදව දැඩි විවේචනයක් ඉදිරිපත් කළා.  ඔහු කියා සිටියේ අමිර්තලිංගම්,  තිරුචල්ලම් වැනි දෙමළ නායකයන් ඝාතනය කළ පුද්ගලයෙකු සැමරීම සම්බන්ධයෙන් තමන් විරෝධය පළ කරන  බවයි. එවැනි දෙමළ නායකයන් සැමරීමට නොහැකි වී ඇත්තේ මන්දැයි ඔහු දෙමළ ජාතික සන්ධානයෙන් ප්‍රශ්න කළා."
    },
    {
        "content": "රජයට එරෙහි සියලූ බලවේග සමඟ සාකච්ඡා කර දේශපාලන බලවේගයක් ගොඩනැගීම සම්බන්ධයෙන් කටයුතු කළ යුතු බවට එක්සත් ජාතික පක්ෂ නායකත්ව මණ්ඩලය අද (29) තීරණය කළා. එහි ප්‍රකාශක, පාර්ලිමේන්තු මන්ත්‍රී කබීර් හෂීම් සඳහන් කළේ අද (29) පස්වරුවේ පාර්ලිමේන්තුවේදී රැස්වුණු නායකත්ව මණ්ඩලය මෙම තීරණයට එළඹි බවයි."
    },
    {
        "content": "යුද්ධය අවසන්වීමෙන් පසු උතුර පළාත යළි යථා තත්ත්වයට ගෙනඒම සඳහා රජය ගෙන ඇති වැඩපිළිවෙල නෝර්වේ රාජ්‍යයේ ප්‍රශංසාවට ලක්වුණා. ශ්‍රී ලංකාවේ නෝර්වේ තානාපතිනී ගේ‍්‍රට් ලොචෙන් මෙම අදහස් පළ කළේ ජනාධිපති මහින්ද රාජපක්ෂ මහතා සමඟ අද (29) පැවැති සාකච්ඡාවකදියි. ජනාධිපති මන්දිරයේ දී මෙම සාකච්ඡාව පැවති අතර ශ්‍රී ලංකාවේ වත්මන් තත්ත්වය පිළිබද නෝර්වේ තානාපතිනිය සහ ජනාධිපති මහින්ද රාජපක්ෂ මහතා අදහස් හුවමාරු කර ගත්තා. උතුර පළාතේ පළාත් සභා මැතිවරණය පැවැත්වීමට ලක් රජය ගත් තීරණය පිළිබදව නෝර්වේ රජය සතුටු වන බවයි තානාපතිනිය ප්‍රකාශ කළේ. උතුරේ ජනතාවගේ සමාජ, ආර්ථික දියුණුව සහතික කිරීම සඳහා අලූතින් පත්වූ පළාත් සභාව සමඟ සහයෝගයෙන් කටයුතු කිරීමට රජය සූදානම් බව ජනාධිපතිවරයා මෙහිදී කියා සිටියා. මේ අතර, ශ්‍රී ලංකාව වෙනුවෙන් පත් කර ඇති නව තානාපතිවරුන් දෙදෙනෙකු ද අද (29) ජනාධිපති මහින්ද රාජපක්ෂ මහතා වෙත අක්තපත්‍ර භාර දුන්නා. නොපෝන් අඞ්චරියාවනිච් තායිලන්තයේ තානාපතිවරයා ලෙස ද, අසිසුද්ඞීන් අහමද්සාදා ඇෆ්ගනිස්ථාන තානාපතිවරයා ලෙස ද එලෙස අක්තපත්‍ර භාර දී තිබෙනවා."
    },
    {
        "content": "ඉන්දීය සාගරයේ මුහුදු කොල්ලකෑම් පාලනය කිරීමට ශ්‍රී ලංකා නාවික හමුදාව විශාල දායකත්වයක් ලබාදෙන බව ඉන්දීය නාවික හමුදාවේ කාර්ය මණ්ඩල ප්‍රධානී අද්මිරාල් ඞී.කේ. ජෝෂි ප්‍රකාශ කළා. ඒ, ජනාධිපති මහින්ද රාජපක්ෂ මහතා සමඟ ඊයේ (29) ජනාධිපති කාර්යාලයේ පැවැති සාකච්ඡාවකදීයි. එම අවස්ථාවට නාවික හමුදාපති වයිස් අද්මිරාල් ජයනාත් කොළඹගේ ද එක්ව සිටියා. මෙහිදී ඉන්දීය නාවික හමුදාවේ කාර්ය මණ්ඩල ප්‍රධානී අද්මිරාල් ඞී.කේ. ජෝෂි කියා සිටියේ ඉන්දියාවේ සිව් අවුරුදු තාක්ෂණ උපාධිය හැදැරීම සඳහා මෙරට නාවික හමුදා නිලධාරීන්ට අවස්ථාව සලසා දෙන බවයි. එහිදී ශ්‍රී ලංකාවට ප්‍රමුඛත්වයක් ලබාදෙන බවත් ඔහු කියා සිටියා. ඉන්දු - ශ්‍රී ලංකා නාවික හමුදාවන් අතර කිසිඳු අනවබෝධයක් නොමැති බව මෙම සාකච්ඡාවේදී අදහස් දැක්වූ ශ්‍රී ලංකා නාවික හමුදාපති වයිස් අද්මිරාල් ජයනාත් කොළඹගේ සඳහන් කළා."
    },
    {
        "content": "යහපත් අමධ්‍යපයින්ගේ විශිෂ්ටත්ව සම්මාන උළෙල 7 වන වරට ඊයේ කොළඹ දී පැවැත්වුණේ, කොළඹ දිස්ත්‍රික් පාර්ලිමේන්තු මන්ත්‍රී ආර්. දුමින්ද සිල්වා මහතාගේ ප්‍රධානත්වයෙන්.  මත් ද්‍රව්‍ය වලට ඇබ්බැහිවූවන් විශෝධනය සදහා වන පැල්මඩුල්ල ‘‘මිතුරු මිතුරෝ“ සංවිධානය මෙය සංවිධාන කර තිබුණා.  විශෝධනයෙන් පසු සමාජ ගත කර වසර 4කට වඩා යහපත් හැසිරීමකින් යුතුව සිටි තරුණයින් 20 දෙනෙකුට මෙවර විශිෂ්ටතා සම්මාන පිරිනැමුණා."
    },
    {
        "content": "නඩත්තු නඩුවක් සඳහා මාරවිල - දිසා අධිකරණයට පැමිණෙමින් සිටි තම බිරිද, දරු දෙදෙනා සහ නැන්දණිය ඝාතනය කිරීමට උත්සාහ කිරීමේ චෝදනාව මත පුද්ගලයෙකු මාරවිල පොලීසිය ඊයේ (29) අත්අඩංගුවට ගත්තා. ඔහු අධිකරණයට ඉදිරිපත් කිරීමෙන් පසු දෙසැම්බර් 9 වන දා දක්වා රක්ෂිත බන්ධනාගාර ගත කර තිබෙනවා. මෙලෙස අත්අඩංගුවට ගෙන ඇත්තේ පන්නිපිටිය ප්‍රදේශයේ පදිංචි හිටපු බැංකු නිලධාරියෙක්. සැකකරු, තම බිරිද සහ දරුවන්ගෙන් වෙන් වී වාසය කර අතර, ඇයට සහ දරුවන්ට රුපියල් 35,000 බැගින් නඩත්තු මුදලක් ගෙවන ලෙස අධිකරණය නියෝග කර තිබෙනවා. වසර දෙකක් පුරා ඔහු එය නොගෙවා ඇති අතර ඊට අදාළ නඩුව ඊයේ මාරවිල දිසා අධිකරණයේ දී නැවත කැදවීමට නියමිතව තිබුණා. නඩුවට පෙනී සිටීම සඳහා ඔහුගේ බිරිද, දරු දෙදෙනා, නැන්දණිය සහ තවත් කාන්තාවක් පැමිණ ඇත්තේ ත්‍රිරෝද රථයකින්. එම අවස්ථාවේ කුලී පදනම මත ලබාගත් මෝටර් රථයකින් පැමිණි සැකකරු වෙන්නප්පුව ප්‍රදේශයේ දී මෝටර් රථය, ත්‍රිරෝද රථයේ ගැටීමට සලස්වා එය නවත්වා තිබෙනවා. පසුව ඔහු තම බිරිදව ත්‍රිරෝද රථයෙන් ඉවතට ගැනීමට උත්සාහ කර ඇති අතර අවට සිටි පිරිස් එය වළක්වනු ලැබුවා. පසුව ඔහුගේ මෝටර් රථයේ තිබී කඩුවක්, පෙට්‍රල් කෑන් එකක්, අත් ආවරණ සහ භූමි තෙල් පොඟවන ලද රෙදි කැබලි තොගයක් පොලීසිය සොයා ගත්තා. තම බිරිද සහ දරුවන් ඝාතනය කිරීමේ අරමුණින් ඒවා රැගෙන ආ බව ඔහු පොලීසියට ප්‍රකාශ කර ඇති බවයි පුත්තලම හිරු වාර්තාකරු සඳහන් කළේ. මේ අතර, දෙහිඅත්තකණ්ඩිය මහේස්ත්‍රාත් අධිකරණ භූමිය තුළ දී තම සැමියාගේ උදලූ පහරකින් බරපතල තුවාල ලැබූ කාන්තාවක ද ඊයේ (29) පස්වරුවේ දෙහිඅත්තකණ්ඩිය රෝහලට ඇතුළත් කළා. ඇය ද පැමිණ සිටියේ නඩත්තු නඩුවකට පෙනී සිටීම සඳහායි.   පසුගිය ඉරිදා මත්තේගොඩ - සඳුන්පුර ප්‍රදේශයේදී වයස අවුරුදු 40 ක කාන්තාවකද සැමියා විසින් තියුණු ආයුධයකින් පහරදී මහ මඟ ඝාතනය කර තිබුණේ පවුල් ආරවුලක් හේතුවෙන්. පසුව සැකකාර සැමියා වස පානය කර හෝමාගම රෝහලේදී මියගියා."
    },
    {
        "content": "ශ්‍රී ලංකාව ඇතුළු රටවල මානව හිමිකම් තහවුරු කිරීම සඳහා ජාත්‍යන්තරය සහයෝගය ලබා දිය යුතු බව චීනය පවසනවා. එරට විදේශ කටයුතු අමාත්‍යාංශයේ ප්‍රකාශක ක්ඉන් ගෑන්ග් ඊයේ (18) පැවැති මාධ්‍ය සාකච්ඡාවකදී නැගූ පැණයකට පිළිතුරු ලබාදෙමින් මේ බව ප්‍රකාශ කළා. එහිදී ඔහුගෙන් ප්‍රශ්න කර ඇත්තේ පොදුරාජ්‍ය මණ්ඩලීය රාජ්‍ය නායක සමුළුවේදී ශ්‍රී ලංකාවේ මානව හිමිකම් සම්බන්ධයෙන් බ්‍රිතාන්‍ය අග්‍රාමාත්‍යවරයා සිදුකළ ප්‍රකාශය පිළිබදව චීනයේ ස්ථාවරය කුමක් ද යන්නයි. ඊට පිළිතුරු දෙමින් ඔහු ප්‍රකාශ කර ඇත්තේ ජාත්‍යන්තරය ශ්‍රී ලංකාව වැනි රටවල මානව හිමිකම් කටයුතුවලට සහාය දැක්වීමේ දී ඇද කුද සෙවීමෙන් තොරව අවංකව සහාය දැක්විය යුතු බවයි. ලොව විවිධ රටවල ආර්ථික සහ සමාජීය තත්ත්වයන් පදනම් කර ගනිමින් ඒ ඒ රටවල මානව හිමිකම් සම්බන්ධයෙන් පවතින මතවාද වෙනස් විය හැකි බවයි චීන විදේශ කටයුතු අමාත්‍යාංශ ප්‍රකාශකයා වැඩිදුරටත් සඳහන් කළේ."
    },
    {
        "content": "2014 වසර සඳහා වූ අයවැය දෙවන වර කියවීම වැඩි ඡන්ද  99 කින් ඊයේ (29) පාර්ලිමේන්තුවේදී සම්මත වුණා. කාරක සභා අවස්ථා විවාදය දෙසැම්බර් 2 වන දා ආරම්භ වනවා. අය වැය දෙවන වර කියවීමේ විවාදයේ අවසන් දිනය වූ ඊයේ පාර්ලිමේන්තුව ඇමතූ ආර්ථික සංවර්ධන අමාත්‍ය බැසිල් රාජපක්ෂ දෙමළ ජාතික සන්ධානය ඇතුළු සියලූ පාර්ශවවලින් ඉල්ලා සිටියේ රටේ ප්‍රශ්න රට තුළම විසදා ගැනීමට එක්වන ලෙසයි. එසේම රටට එරෙහිව කටයුතු කරන විදෙස් රටවල් පිළිබදව ද ඔහු අදහස් පළ කළා. ඒ සම්බන්ධයෙන් සහ ඊයේ (29) දිනයේ පාර්ලිමේන්තුවේ සිදුවූ අනෙකුත් තොරතුරු ඇතුළත් අය වැය 2014 විශේෂාංගය.   [MP3]s72422[/MP3]"
    },
    {
        "content": "ඉරාන තෙල් ආනයනය සඳහා පනවා ඇති සම්බාධක ශ්‍රී ලංකාව ඇතුළු රටවල් කිහිපයකට තවත් මාස 6ක කාලයක් සඳහා ලිහිල් කිරීමට ඇමරිකාව ඊයේ (29) තීරණය කළා. චීනය, ඉන්දියාව, දකුණු කොරියාව, තුර්කිය, තායිවානය, මලයාසියාව, දකුණු අප්‍රිකාව, සිංගප්පූරුව සහ ශ්‍රී ලංකාව මේ අනුව මෙම ඉරාන තෙල් ආනයන සහනය සඳහා සුදුසුකම් ලබනවා. ඉරානය වෙත ඇමරිකානු සම්බාධක ක්‍රියාත්මක වන්නේ එහි මතභේදකාරී න්‍යෂ්ටික වැඩපිළිවෙල හේතුවෙන්. එහෙත් දැන් ඒ සම්බන්ධයෙන් ලෝක බලවතුන් සහ ඉරානය අතර එකඟත්වයක් ඇති වී තිබෙනවා. ඇමරිකානු සම්බාධකවලට අනුකූලව තෙල් ආනයනය සීමා කළ රටවලටයි ආනයන සහනය ක්‍රියාත්මක වූයේ. මෙවර එහි විශේෂත්වය වන්නේ එම තෙල් ආනයනයන් සිදුකරන සහනලාභී රටවල මූල්‍ය ගනුදෙනු ඇමරිකානු මූල්‍ය පද්ධතිය මගින් ප්‍රතික්ෂේප නොකිරීමයි."
    },
    {
        "content": "B.M.I.C.H. පරිශ්‍රයේ ගින්නක්. BMICH පරිශ්‍රයේ ගින්නක්."
    },
    {
        "content": "සෞදි අරාබියේ සේවය කරන මෙරට ශ්‍රමිකයන් රැදී සිටින ස්ථානවල යම් ගැටලූකාරි තත්ත්වයක් ඇතිවුවහොත් සේවා ස්ථානයෙන් පලා නොයන ලෙසට විදේශ සේවා නියුක්ති කාර්යාංශය ශ්‍රමිකයින්ගෙන් ඉල්ලීමක් කරනවා. එම කාර්යාංශයේ නියෝජ්‍ය සාමාන්‍යාධිකාරී මංගල රන්දෙණිය ප්‍රකාශ කළේ සේවා ස්ථානවල ගැටලූ විසඳා ගැනීමට කාර්යාංශය හරහාම කටයුතු කළ යුතු බවයි. ඔහු කියා සිටියේ එලෙස පළා යන ශ්‍රමිකයන් නීතිවිරෝධී ශ්‍රමිකයන් ලෙස එරට නීතිය අනුව සැලකෙන බවයි. මේ නිසා එම සේවා ස්ථානයේ සිටම යම් දැනුම්දීමක් සිදුකළහොත් මැදිහත් විය හැකි බව විදේශ සේවා නියුක්ති කාර්යාංශයේ නියෝජ්‍ය සාමාන්‍යාධිකාරී මංගල රන්දෙණිය කියා සිටියා."
    },
    {
        "content": "ඉන්දීය ධීවරයන් නාවික හමුදාව විසින් අත්අඩංගුවට ගනු ලබන්නේ මෙරට මුහුදු සීමාව උල්ලංඝනය කිරීම නිසා බව තමිල්නාඩු මහ ඇමතිනිය නොදන්නේ දැයි ධීවර නියෝජ්‍ය අමාත්‍ය සරත් කුමාර ගුණරත්න ප්‍රශ්න කරනවා. ඉන්දීය ධීවරයන් මෙරට මුහුදේ මත්ස්‍ය සම්පත කොල්ලකෑම ශ්‍රී ලාංකික ධීවරයන්ගේ ජීවිකා වෘත්තියට දැඩි පහරක්. එමෙන්ම, ශ්‍රී ලාංකික ධීවරයන් 154 දෙනෙකු සහ ට්‍රෝලර් යාත්‍රා 29 ක් මෑතකදී ඉන්දියාව විසින් අත්අඩංගුවට ගනු ලැබූ අතර, ඔවුන් මෙතෙක් මුදාහැර නැහැ. තමිල්නාඩු මහ ඇමතිනිය මෙරට මුහුදු සීමාව ආක්‍රමණය කරන ඉන්දීය ධීවරයන්ගේ ජීවිකා වෘත්තීය අහිමිවීම පිළිබඳව අදහස් පළ කරනවා. එහෙත් ඉන්දියාව විසින් අත්අඩංගුවට ගනු ලබන මෙරට ධීවරයන්ගේ ජීවිකා වෘත්තියද අහිමි වී ඇති බව ධීවර නියෝජ්‍ය අමාත්‍යවරයා පෙන්වා දෙනවා. ධීවර නියෝජ්‍ය අමාත්‍ය සරත් කුමාර ගුණරත්න ප්‍රකාශ කළේ තමිල්නාඩු මහ ඇමතිනි ජයලලිතා ජයරාම් ඉන්දීය රජය සහ එරට ආරක්ෂක බලධාරීන්ද නොමඟ යවා ඇති බවයි. ජයලලිතාගේ ආක්‍රමණශීලි ධීවර ප්‍රතිපත්තියට එරෙහිව විරෝධතාවයක් සංවිධාන කිරීමට වූවද තමන් සූදානම් බවයි නියෝජ්‍ය අමාත්‍යවරයා සඳහන් කළේ."
    },
    {
        "content": "කැමරන්ගේ වැඩ නින්දා සහගතයි. ආණ්ඩුව."
    },
    {
        "content": "කුරුණෑගල මහරෝහලේ සේවය කරන වෛද්‍යවරයෙකුගේ බිරිදක් එම රෝහලේම උපස්ථායිකාවක් පැහැර ගෙන ගොස් පහර දීමේ සිද්ධියක් සම්බන්ධයෙන් අත්අඩංගුවට ගෙන තිබෙනවා. පොලීසිය ප්‍රකාශ කළේ අදාළ වෛද්‍යවරයා සහ මෙම උපස්ථායිකාව අතර අනියම් සබදතාවක් පවතින බවට තිබූ සැකයක් මත වෛද්‍යවරයාගේ බිරිද මෙම පැහැරගෙන යාම සිදුකර ඇති බවයි. අදාළ උපස්ථායිකාවට වෛද්‍යවරයාගේ බිරිද සහ සොහොයුරිය දරුණු ලෙස පහර දී ඇති අතර උපස්ථායිකාව මේ වන විට ප්‍රතිකාර සඳහා කුරුණෑගල රෝහලටම ඇතුළත් කර තිබෙනවා."
    },
    {
        "content": "යතුරුපැදිවල ආරක්ෂක හිස්වැසුම් සම්බන්ධයෙන් පනවා තිබූ නව රෙගුලාසි ක්‍රියාත්මක කිරීම තාවකාලිකව අත්හිටුවූ බව පොලිසිය ප්‍රකාශ කළා. පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ සඳහන් කළේ කූට ව්‍යාපාරිකයන් විසින් ඉතා ඉහළ මිලකට ආරක්ෂක හිස්වැසුම් අලෙවි කරන බවටත් ඒ හේතුවෙන් අඩු ආදායම්ලාභී මහජනතාව ආර්ථික අපහසුතාවලට ලක්වන බවටත්, ලැබුණු තොරතුරු මත තාවකාලිකව මෙම තීරණය ගත් බවයි. ප්‍රමිතියෙන් තොර හිස් ආවරණ පළඳින යතුරුපැදිකරුවන්ට එරෙහිව තදින් නීතිය ක්‍රියාත්මක කරන බව පොලිසිය පසුගිය 7 වැනිදා ප්‍රකාශ කළා."
    },
    {
        "content": "අක්මීමන ඉඩමක ඝාතනය කළ යුවළකගේ සිරුරු."
    },
    {
        "content": "බ්‍රිතාන්‍ය අග්‍රාමාත්‍ය ඬේවිඞ් කැමරන් උතුරේ සංචාරයේදි නොමග යවා ඇති බව ශ්‍රී ලංකා ක්‍රිකට් කණ්ඩායමේ හිටපු සුපිරි දඟපන්දු යවන ක්‍රීඩක මුත්තයියා මුරලිදරන් පවසනවා. චැනල් ෆෝ නාලිකාව සමග පැවති සම්මුඛසාකච්ඡාවකට එක්වෙමිනුයි මුරලි මේ බව කර සිටියේ. පහතින් දැක්වෙන්නේ එම සම්මුඛසාකච්ඡාවයි."
    },
    {
        "content": "කොළඹ - විශ්වවිද්‍යාලය ඉදිරිපිට පැවැත්වෙන ශිෂ්‍ය උද්ඝෝෂණයක් හේතුවෙන් තුම්මුල්ල මංසන්ධිය අවට මාර්ගවල සහ රීඞ් මාවතේ දැඩි රථවාහන තදබදයක් පවතින බව පොලිසිය ප්‍රකාශ කළා."
    },
    {
        "content": "ඉන්දීය ආරක්ෂක අංශවල අත්අඩංගුවට පත් තම ඥාතීන් නිදහස් කර දෙන ලෙස ඉල්ලා මීගමුව, බේරුවල සහ දික් ඕවිට ප්‍රදේශවල ධීවර ජනතාව, ධීවර අමාත්‍යාංශයට පැමිණ අද (20) විරෝධතාවක නිරත වුණා. පසුගිය ඔක්තෝම්බර් මාසයේ අවස්ථා දෙකකදී, ඉන්දීය මුහුදු සීමාව උල්ලංඝනය කළ බව පවසමින් ශ්‍රී ලාංකික ධීවරයින් 60 දෙනෙකු සහ බහුදින ධීවර යාත්‍රා 8 ක් අත්අඩංගුවට ගෙන තිබුණා. එලෙස අත්අඩංගුවට ගත් ධීවරයින්ගේ ඥාතීන් සහ එම යාත්‍රාවල හිමිකරුවන් විරෝධතාවයට එක්වෙමින් චෝදනා කළේ ධීවර අමාත්‍ය රාජිත සේනාරත්න මෙතෙක් තම ගැටලූවලට විසඳුම් ලබාදීමට ඉදිරිපත්ව නොමැති බවටයි."
    },
    {
        "content": "වාස් ගුණවර්ධන නඩුව සිය අධිකරණයට විශේෂ නඩුවක් නොවන බව කොළඹ මහාධිකරණ විනිසුරු ලලිත් ජයසූරිය අද (20) ප්‍රකාශ කළා. ඒ කෝටිපති ව්‍යාපාරික මොහොමඞ් සියාම් ඝාතනය සම්බන්ධයෙන් රක්ෂිත බන්ධනාගාර ගත කර සිටින හිටපු නියෝජ්‍ය පොලිස්පති වාස් ගුණවර්ධන සහ ඔහුගේ පුත්‍රයාට ඇප ලබාදීම පිළිබඳ පෙත්සම් අද සලකා බැලූ අවස්ථාවේයි.   වාස් ගුණවර්ධනට සහ ඔහුගේ පුත් රවිඳු ගුණවර්ධනට ඇප ලබාදෙන ලෙස වාස්ගේ බිරිඳ වන ශාමලී ප්‍රියදර්ශනී පෙරේරා ඇප පෙත්සම් දෙකක් ගොනුකර තිබුණා. ඒ පෙත්සම් දෙකම අද සලකා බැලූ බවයි අප අධිකරණ වාර්තාකරු කියා සිටියේ. මෙහිදී පෙත්සම්කාරිය වෙනුවෙන් පෙනී සිටි නීතීඥ වසන්ත පිටිගල පැවසුවේ වාස් ගුණවර්ධන උසස් පොලිස් නිලධාරියෙකු ලෙස සේවය කළ නිසා අධිකරණය මඟහරින පුද්ගලයෙකු නොවන බවයි.   කෙසේ වෙතත්, වගඋත්තරකරුවන් වන රහස් පොලිසිය සහ නීතිපතිවරයා විරෝධතා ගොනුකර තිබුණේ නැහැ. ලබන ජනවාරි 27 විරෝධතා ගොනුකරන ලෙස දැන්වූ මහාධිකරණ විනිසුරු ලලිත් ජයසූරිය තවදුරටත් කියා සිටියේ තමා ළඟ ඇත්තේ එක හැන්දක් පමණක් බවයි. මේස හැඳි, තේ හැඳි ආදි විවිධ හැඳි තමන් ළඟ නොමැති බව විනිසුරුවරයා විවෘත අධිකරණයේදී ප්‍රකාශ කළා."
    },
    {
        "content": "හෙට පැවැත්වෙන අයවැය කථාව වර්ජනය කිරීම සම්බන්ධයෙන් තමන් ප්‍රජාතන්ත්‍රවාදී ජාතික සන්ධානය සමග සාකච්ඡා කරමින් සිටින බව ජනතා විමුක්ති පෙරමුණ ප්‍රකාශ කළා. එම පෙරමුණේ  ප්‍රචාරක ලේකම් පාර්ලිමේන්තු මන්ත්‍රී විජිත හේරත් මේ බව කියා සිටියේ කොළඹ අද පැවති මාධ්‍ය හමුවකට එක්වෙමින්. එහිදී වැඩිදුරටත් අදහස් දක්වමින් මන්ත්‍රීවරයා කියා සිටියේ හෙට ඉදිරිපත්වන්නේ සුපුරුදු අයවැයක් පමණක් බවයි. එක්සත් ජාතික පක්ෂය අයවැය කථාවට එක්වන්නේද නැද්ද යන්න පිළිබඳව හෙට පෙරවරුවේ පැවැත්වෙන පාර්ලිමේන්තු කණ්ඩායම් රැස්වීමේදී තීරණය කරන බවයි එම පක්ෂයේ පාර්ලිමේන්තු මන්ත්‍රී අජිත් පී. පෙරේරා සඳහන් කළේ.  කෙසේ වෙතත් දෙමළ ජාතික සන්ධානය සඳහන් කළේ හෙට පැවැත්වෙන අයවැය කථාවට තම පක්ෂය සහභාගි වන බවයි.   Update : Wednesday, 20 November 2013 - 7:36 ----------------------------------------------------------------------------------------------------- ජවිපෙ අයවැය වර්ජනයට සැරසෙයි. Wednesday, 20 November 2013 - 13:06 ප්‍රජාතන්ත්‍රවාදී ජාතික සන්ධානය හෙට පැවැත්වෙන අයවැය කතාව වර්ජනය කිරීම සම්බන්ධයෙන් මේ වනවිට සාකච්ඡා කරමින් පවතින බව එම සන්ධානයේ පාර්ලිමේන්තු මන්ත්‍රී විජිත හේරත් පවසනවා. ජනතා විමුක්ති පෙරමුණ කොළඹ අද (20) කැඳවා තිබූ මාධ්‍ය හමුවට එක්වූ මන්ත්‍රීවරයා කියා සිටියේ අද පස්වරුවේ මේ සම්බන්ධයෙන් අවසන් තීරණයක් ගන්නා බවයි."
    },
    {
        "content": "අනාගතය අඳුරු කර නොගන්නැයි එක්සත් ජාතික පක්ෂයේ හිටපු නියෝජ්‍ය නායක සජිත් ප්‍රේමදාසට දැනුම්දුන් බව එක්සත් භික්ෂු පෙරමුණේ සභාපති පූජ්‍ය මීටියාගොඩ ගුණරත්න හිමියන් ප්‍රකාශ කළා. කොළඹ අද පැවති මාධ්‍ය හමුවකදී එක්සත් ජාතික පක්ෂය සඳහා පත් කළ නායකත්ව මණ්ඩලය පිළිබඳව අදහස් දක්වමිනුයි උන්වහන්සේ මේ බව කියා සිටියේ. එක්සත් භික්ෂු පෙරමුණේ ස්වාමීන් වහන්සේලා කළ ඉල්ලීමට විපක්ෂ නායක රනිල් වික්‍රමසිංහ අවනත වූ බවත් පාර්ලිමේන්තු මන්ත්‍රී සජිත් ප්‍රේමදාස නායකත්ව මණ්ඩලයෙන් ඉවත්වූයේ භික්ෂු පෙරමුණ දැනුවත් කිරීමකින් තොරව බවත් පූජ්‍ය මීටියාගොඩ ගුණරතන හිමියන් සඳහන් කළා. මේ සම්බන්ධයෙන් පසුගිය 13 වැනිදා  තමන් වහන්සේ හමුවීමට පැමිණි අවස්ථාවේදී සජිත් ප්‍රේමදාස මන්ත්‍රීවරයාට දැනුම් දුන් බවද උන්වහන්සේ තවදුරටත් කියා සිටියා."
    },
    {
        "content": "rn [JPG]72255_9[/JPG] [JPG]72255_10[/JPG] [JPG]72255_11[/JPG] [JPG]72255_4[/JPG] [JPG]72255_12[/JPG] [JPG]72255_13[/JPG] [JPG]72255_14[/JPG] [JPG]72255_15[/JPG] [JPG]72255_16[/JPG] [JPG]72255_17[/JPG] [JPG]72255_18[/JPG] [JPG]72255_19[/JPG] [JPG]72255_20[/JPG] [JPG]72255_6[/JPG] [JPG]72255_7[/JPG] [JPG]72255_8[/JPG]"
    },
    {
        "content": "බෙංගාල බොක්ක ප්‍රදේශයේ පවතින ලෙහාර් සුළි කුණාටුව මේ වනවිට දුර්වල සුළි කුණාටුවක් බවට පත්වෙමින් ඇති බව කාලගුණ විද්‍යා දෙපාර්තමේන්තුව පවසනවා. මීට පෙර එය චන්ඩ සුළි කුණාටුවක් ලෙස වර්ධනය වෙමින් තිබූ බවයි එම දෙපාර්තමේන්තුව ප්‍රකාශ කළේ. එම සුළි කුණාටුව මේ වනවිට යාපනයේ සිට ඊසාන දෙසින් කිලෝමීටර් 650 ක් පමණ දුරින් කේන්ද්‍රගතව තිබෙනවා. මේ නිසා යාපනයේ සිට ත්‍රිකුණාමලය දක්වා වෙරළ සීමාවේ සිට කිලෝමිටර් 300 කට ඈතින් වන ගැඹුරු මුහුදු ප්‍රදේශ ඉතා රළු මෙන්ම අනතුරුදායක විය හැකි බවයි එම දෙපාර්තමේන්තුව පවසන්නේ. ලෙහාර් සුළි කුණාටුවේ අවදානම හේතුවෙන් ඉන්දියාවේ ආන්ද්‍රා, ඔඞීසා ප්‍රාන්තවල වැසියන් ආරක්ෂිත ස්ථාන කරා රැගෙන යමින් පවතින බවයි ඉන්දීය වාර්තා සඳහන් කළේ. මෙම සුළි කුණාටුව ලබන සතිය වනවිට ආන්ද්‍රා ප්‍රදේශයට ඇතුලත්වීමට නියමිත බවට ඉන්දීය කාලගුණ බලධාරීන් අනාවැකි පළ කරනවා. කෙසේ වෙතත් ඔවුන් මීට පෙර ප්‍රකාශ කර තිබුණේ එම සුළි කුණාටුව අද දිනයේ ආන්ද්‍රා ප්‍රදේශයට ඇතුලූවීමට නියමිතව තිබූ බවයි."
    },
    {
        "content": "පිටස්තර බලපෑම්වලට අනුව අතුරුදන්වූවන් පිළිබඳ කෙරෙන විමර්ශන කඩිනම් කිරීමට සූදානම් නොමැති බව අතුරුදන්වූවන් පිළිබඳ පැමිණිලි විමර්ශනය කිරීමේ ජනාධිපති කොමිසම් සභාව පවසනවා. එහි සභාපති විශ්‍රාමික මහාධිකරණ විනිසුරු මැක්ස්වල් පරණගම ඊයේ කොළඹ පැවති මාධ්‍ය හමුවකට එක්වෙමින් සඳහන් කළේ අදාළ පැමිණිලි සඳහා විමර්ශන කටයුතු සිදුකිරිමට කාලය අවශ්‍ය බවයි. 1990 වසරේ ජූනි මස 10 වැනිදා සිට 2009 වසරේ මැයි 19 වැනිදා දක්වා උතුරු නැගෙනහිර පළාත්වල අතුරුදන්වූවන් පිළිබඳව සොයාබැලීම සඳහා ජනාධිපති  මහින්ද රාජපක්ෂ මහතා විසින් අදාළ කොමිෂන් සභාව පත්කළේ පසුගිය අගෝස්තු මස 13 වැනිදායි. මේ වනවිට අදාළ කොමිසමට ලැබී ඇති පැමිණිලි සංඛ්‍යාව 11 000 කට ආසන්නයි. උතුරු නැගෙනහිර පළාත් දෙකෙන් කොමිසමට අතුරුදන්වූවන් පිළිබඳව පැමිණිලි වැඩි ප්‍රමණයක් ලැබී ඇත්තේ කිලිනොච්චිය සහ මුලතිව් දිස්ත්‍රික්කවලින්. ඊට අමතරව අතුරුදන්වූ ත්‍රිවිධ හමුදා සාමාජිකයින් පිළිබඳව සොයා බලන ලෙස ද පැමිණිලි 6 000 කට ආසන්න සංඛ්‍යාවක් මෙම කොමිසමට ලැබී තිබෙනවා. මෙම සියලූ පැමිණිලි සම්බන්ධයෙන් අදාළ දිස්ත්‍රික්කවලට ගොස් සිදු කෙරෙන විමර්ශන කටයුතු ලබන ජනවාරියේ සිට ආරම්භ කරන බවයි අතුරුදන්වූවන් පිළිබඳ පැමිණිලි විමර්ශනය කිරීමේ ජනාධිපති කොමිසම් සභාව ප්‍රකාශ කළේ. නමුත් ඒ සඳහා කාලය අවශ්‍ය බවයි එම කොමිසමේ සභාපති විශ්‍රාමික මහාධිකරණ විනිසුරු මැක්ස්වෙල් පරණගම සඳහන් කළේ. මේ අතර මියගිය, තුවාල ලැබූ සහ දේපළ හානිවීම් සම්බන්ධයෙන් තොරතුරු ලබාගැනීම සඳහා සංගණනයක් අද දිනයේ සිට දිවයින පුරා ක්‍රියාත්මක කිරීමට ජන හා සංඛ්‍යාලේඛණ දෙපාර්තමේන්තුව තීරණය කර තිබෙනවා. එම දෙපාර්තමේන්තුවේ අතිරේක අධ්‍යක්‍ෂ ජනරාල් ආචාර්ය අමර සතරසිංහ හිරු ප්‍රවෘත්ති අංශයට සඳහන් කළේ 1982 වර්ෂයේ සිට මේ දක්වා සිදුවූ විවිධ ගැටුම්කාරී තත්ත්වයන් පදනම් කරගනිමින් මෙම සංගණනය සිදුකරන බවයි."
    },
    {
        "content": "භික්ෂූන් වහන්සේලා සය නමක් මාවනැල්ල නගරයේ උපවාසයක."
    },
    {
        "content": "යාපනය - තිරුනල්වේලි නගරයේ පිහිටා තිබූ පෞද්ගලික බැංකුවක අද අලූයම ගින්නක් හටගෙන තිබෙනවා. කෝපායි පොලීසිය සඳහන් කළේ ගින්නෙන් එම බැංකුවට විශාල හානියක් සිදුවී නොමැති බවයි. ගින්න හටගන්නා අවස්ථාවේදී එහි ආරක්ෂක නිලධාරීන්ද එම ස්ථානයේ සිට ඇති බවද පොලීසිය සඳහන් කළා. කෙසේ වෙතත් ගින්නට හේතුව මෙතෙක් අනාවරණය වී නැහැ. මේ අතර ගලේවෙල - කොළඹුගොල්ල වඩුකාර්මික විද්‍යාලයේ ඊයේ රාත්‍රියේ හදිසියේ ගින්නක් හටගෙන තිබෙනවා. ගින්නෙන් විද්‍යාලයේ ගොඩනැගිලිවලට හානි සිදුවී ඇති බවයි වාර්තාවන්නේ. දඹුල්ල මහ නගර සභාව සහ ප්‍රදේශවාසීන් එක්ව ගින්න නිවා දැමීමට කටයුතු කර ඇති අතර ගින්නට හේතුව මෙතෙක් අනාවරණ වී නොමැති බවයි පොලීසිය සඳහන් කළේ."
    },
    {
        "content": "රත්‍රං ආනයනයේ දී පනවා තිබූ අධිභාරය ඉවතට. අයවැයේ රේගු බදු සංශෝධන අද සිට බලාත්මකයි."
    },
    {
        "content": "පක්ෂ නායකයාට පැවරී තිබෙන බලතල 19 ක් නායකත්ව මණ්ඩලයට හිමිවන පරිදි පක්ෂ ව්‍යවස්ථාව සංශෝධනය කිරීමට එක්සත් ජාතික පක්ෂය තීරණය කර තිබෙනවා. මේ අනුව ලබන මස 21 වැනිදා පැවැත්වෙන එක්සත් ජාතික පක්ෂ මහ සම්මේලනයේදී මෙලෙස පක්ෂ ව්‍යවස්ථාව සංශෝධනය කරන බවයි කොළඹ අද පැවති මාධ්‍ය හමුවට එක්වෙමින් එම පක්ෂයේ පාර්ලිමේන්තු මන්ත්‍රී ලක්‍ෂ්මන් කිරිඇල්ල සඳහන් කළේ."
    },
    {
        "content": "ශ්‍රී ලංකාව සහ ඉන්දියාව කේන්ද්‍ර කරගනිමින් සිදු කෙරෙන රන් ජාවාරම පිළිබඳව තවත් තොරතුරු මේ වනවිට හෙළිවෙමින් පවතිනවා. එහි නවතම තොරතුරු වාර්තාවූයේ ඉන්දියාවේ මදුරෙයි ගුවන් තොටුපලේදී රන් බිස්කට් සමග ඉන්දියානු ජාතිකයෙකු ඊයේ අත්අඩංගුවට ගැනීමත් සමගයි. මොහු කොළඹ සිට ඉන්දියාවට පැමිණ ඇති අතර ඔහු සිය ශරීරයේ සඟවා රැගෙන යාමට උත්සාහ කළ ග්‍රෑම් 400 ක් බර රන් බිස්කට් 4 ක්ද ගුවන් තොටුපල නිලධාරීන් භාරයට ගෙන තිබෙනවා. එහි වටිනාකම රුපියල් ලක්ෂ 12 කට අධිකයි.  ප්‍රශ්න කිරීම්වලදී අනාවරණ වී ඇත්තේ අවස්ථා රැසකදී මොහු ශ්‍රී ලංකාවට පැමිණ ඇති බවයි.  ශ්‍රී ලංකාව සහ ඉන්දියාව අතර රන් ජාවාරමේ තොරතුරු පසුගිය සඳුදා මුල්වරට අනාවරණ වූයේ    ශ්‍රී ලාංකිකයන් 56 දෙනෙකු රුපියල් කෝටි 6 ක වටිනාකමකින් යුත් රන් කිලෝ 23 ක් සමග ඉන්දියාවේදී අත්අඩංගුවට ගැනීමත් සමගයි. මෙම සිද්ධියෙන් පසුව රන් සමග පුද්ගලයින් අත්අඩංගුවට ගැනීම් කිහිපයක් ශ්‍රී ලංකාවෙන් සහ ඉන්දියාවෙන් වාර්තාවුණා. ඊයේ දිනයේදී  චෙන්නායි නුවර දක්වා යෑමට පැමිණි එකම පවුලේ මිත්තණියක, මවක සහ දියණියක රේගු අත්අඩංගුවට පත්වූයේ රුපියල් ලක්ෂ 33 කට ආසන්න වටිනාකමකින් යුත්  සාදා නිම නොකල රන් වළලූ 10 ක් සහ මාල 3 ක් සමගයි."
    },
    {
        "content": "2014 වර්ෂයේදී විශ්‍රාම වැටුප් ලබාගත හැකි දින ප්‍රකාශයට පත් කර තිබෙනවා. මේ අනුව ජනවාරි, පෙබරවාරි, මාර්තු යන මාසවල 10 වැනි දින විශ්‍රාම වැටුප් හිමියන්ට එය ලබාගත හැකියි. අප්‍රේල් මස 8 සහ මැයි මස 9 වැනිදා එම මාසවලට අදාළ විශ්‍රාම වැටුප ලබාගත හැකිවනවා. ජූනි සහ ජූලි මාසවල 10 වැනි දින විශ්‍රාම වැටුප ලබාගත හැකියි. අගෝස්තු මාසයේ 8 වැනිදා සහ සැප්තැම්බර් මාසයේ 10 වැනිදාත් ඔක්තෝම්බර් මාසයේ 7වැනි දිනයේත් විශ්‍රාම වැටුප් ලබාගත හැකි බවයි රජයේ ප්‍රවෘත්ති දෙපාර්තමේන්තුව සඳහන් කළේ. නොවැම්බර් සහ දෙසැම්බර් යන මාසවල විශ්‍රාම වැටුප ලබාගත හැක්කේ 10 වැනි දිනයි."
    },
    {
        "content": "යාපනය දිස්ත්‍රික් දෙමළ සන්ධාන පාර්ලිමේන්තු මන්ත්‍රී එස්. ශ්‍රීධරන් වහාම අත්අඩංගුවට ගතයුතු බව බොදු බල සේනා සංවිධානය අද කියා සිටියා. අම්පාර නගර සභාවද අද (28) ඒකමතිකව යෝජනාවක් සම්මත කර ගත්තේ ශ්‍රීධරන් මන්ත්‍රීවරයාට එරෙහිව නීතිය ක්‍රියාත්මක කළ යුතු බවටයි. ශ්‍රීධරන් මන්ත්‍රීවරයා පාර්ලිමේන්තුවේදී පෙරේදා කළ ප්‍රකාශය සහ ඊ.පී.ඞී.පී. බලය පවතින යාපනය ඩෙල්ෆ් ප්‍රාදේශීය සභාවේ සභාපති ඩැනියෙල් රෙක්ස්සීසන් ඝාතනය අතර සම්බන්ධයක් පවතින බවට සැක කළ හැකි බව ජාතික නිදහස් පෙරමුණද අද (28) ප්‍රකාශ කළා. දෙමළ සන්ධානයේ ශ්‍රීධරන් මන්ත්‍රීවරයා පාර්ලිමේන්තුවේදී පෙරේදා කළ ප්‍රකාශය ත්‍රස්තවාදීන්ට සහයෝගය පළ කිරීමක් බව එදිනම අමාත්‍ය එස්.බී. දිසානායකද අවධාරණය කළා. කෙසේ වෙතත්, මහවිරු දිනය ලෙස ඊයේ දිනයේ ත්‍රස්තවාදීන් සැමරීමට උතුරේ ඇතැම් පිරිස් උත්සාහ කළද ආරක්ෂක අංශ ඊට ඉඩ ලබා දුන්නේ නැහැ. මන්නාරම - මුරුක්කන් ප්‍රදේශයේදී මෙවැනි සැමරුමක් සිදුකිරීමට ගිය පුද්ගලයන් තුන් දෙනෙකු පොලිසිය අත්අඩංගුවට ගත්තා. කෙසේ වෙතත්, දෙමළ ජාතික සන්ධානයේ උතුර පළාත් සභා මන්ත්‍රී එම්.කේ.සිවාජිලිංගම් කියා සිටියේ සිය වැල්වැටිතුරෙයි නිවස ඉදිරිපිට අද පෙරවරුවේ මල් වඩමක් තබාගොස් තිබූ බවයි. උතුර පළාත් කෘෂිකර්ම අමාත්‍ය අයින්ගරනේසන්ගේ නිවසට මෙන්ම පළාත් සභා මන්ත්‍රී ඊ.ආනොල්ඞ්ගේ නිවස ඇතුළු නිවාස කිහිපයකට අද අළුයම ගල් ප්‍රහාර එල්ල වී ඇති බවටද පොලිසියට තොරතුරු ලැබී තිබෙනවා. උතුරේ ආරංචි මාර්ග කියා සිටියේ ත්‍රස්තවාදීන් සැමරීමට උත්සාහ දැරූ ඇතැම් පිරිස් වාසය කරන නිවෙස්වලට මෙවැනි ප්‍රහාර එල්ල වී ඇති බවයි. කෙසේ වෙතත්, ත්‍රස්තවාදීන් සැමරීම නිතීවිරෝධී කටයුත්තක් වනවා සේම ඒ මුවාවෙන් විවිධ හිරිහැර සිදුකිරීම පිළිබඳ නීතිය ක්‍රියාත්මක කරන බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ කියා සිටියා. ජාතික නිදහස් පෙරමුණ කොළඹ අද කැඳවා තිබූ මාධ්‍ය හමුවකදී එහි ප්‍රකාශක හිටපු පාර්ලිමේන්තු මන්ත්‍රී මොහොමඞ් මුසම්මිල් ප්‍රකාශ කළේ ඊ.පී.ඞී.පී. බලය ඇති යාපනය ඩෙල්ෆ් ප්‍රාදේශීය සභාවේ සභාපති ඝාතනය සැක සහිත බවයි. එම ඝාතනය සහ එදිනම දෙමළ සන්ධානයේ ශ්‍රීධරන් මන්ත්‍රීවරයා පාර්ලිමේන්තුවේ කළ ප්‍රකාශය අතර සම්බන්ධයක් ඇති බවට සැක කළ හැකි බවද ඔහු සඳහන් කළා. මේ අතර, ශ්‍රීධරන් මන්ත්‍රීවරයා පාර්ලිමේන්තුවේදී පෙරේදා කළ ප්‍රකාශයට එරෙහිව අම්පාර නගර සභාවේ පක්ෂ විපක්ෂ සියලූ මන්ත්‍රීවරුන් අද (28) ඒකමතිකව යෝජනාවක් සම්මත කර ගත්තා.   පාර්ලිමේන්තු මන්ත්‍රීවරයෙකු ලෙස කළ දිවුරුම මෙන්ම ත්‍රස්තවාදය වැළැක්වීමේ පනත උල්ලංඝනය කළ දෙමළ සන්ධානයේ ශ්‍රීධරන් මන්ත්‍රීවරයා වහා අත්අඩංගුවට ගතයුතු බව බොදු බල සේනා සංවිධානය කොළඹදී අද (28) කැඳවා තිබූ මාධ්‍ය හමුවකට එක්වෙමින් එහි අධ්‍යාපන හා පර්යේෂණ අංශයේ ප්‍රධානී චමිල ලියනගේ කියා සිටියා. Update: Thursday, 28 November 2013 - 14:55 ----------------------------------------------------- ශ්‍රීධරන්ට එරෙහිව අම්පාර නගර සභාවෙන් යෝජනාවක්. දෙමළ ජාතික සන්ධානයේ පාර්ලිමේන්තු මන්ත්‍රී එස්. ශ්‍රීධරන් පසුගියදා පාර්ලිමේන්තුවේදී සිදුකළ ප්‍රකාශයට විරෝධය පළ කරමින් අම්පාර නගර සභාව අද (28) යෝජනාවක් සම්මත කරගෙන තිබෙනවා. එහි සභාපති නලින් ජයවික්‍රම කියා සිටියේ ශ්‍රීධරන් මන්ත්‍රීවරයාට එරෙහිව නීතිමය පියවර ගත යුතු බවයි. එමෙන්ම, 2014 වර්ෂය සඳහා එම නගර සභාව ඉදිරිපත් කළ අයවැයද අද (28) සම්මත වුණා."
    },
    {
        "content": "වඩු කර්මාන්තයට වෙනම අමාත්‍යාංශයක් ඇතුළු තවත් ඉල්ලීම් කිහිපයක් මුල් කරගනිමින් මොරටුව වඩු කාර්මිකයන් අද (28) පස්වරුවේ මොරටුව - කුරුස මංසන්ධියේ උද්ඝෝෂණයක නිරත වුණා. මෙම විරෝධතාවය කොන්දේසි සහිතව පැවැත්වීමට කටයුතු කරන ලෙස මොරටුව මහේස්ත්‍රාත් අධිකරණය අද දහවල් නියෝගයක්ද නිකුත් කළා. මෙම උද්ඝෝෂණයෙන් ජනතාව අපහසුතාවයට පත්විය හැකි බැවින් එය නතර කිරීමේ නියෝගයක් නිකුත් කරන ලෙසයි මොරටුව පොලිසිය අධිකරණයෙන් ඉල්ලා සිටියේ. කරුණු සලකා බැලූ අධිකරණය නියෝග කළේ කොන්දේසි සහිතව මෙම උද්ඝෝෂණය පැවැත්විය හැකි බවයි. කෙසේ වෙතත්, අද (28) පස්වරුවේ මොරටුව - කුරුස මංසන්ධියේ මෙම උද්ඝෝෂණය වඩු කාර්මිකයින් සහ මොරටුව එක්සත් ජාතික පක්ෂ නාගරික මන්ත්‍රීවරුන්ගේ සහභාගීත්වයෙන් පැවැත්වුණා."
    },
    {
        "content": "කොළඹ සිට දියතලාව බලා ධාවනය වූ නාවික හමුදා බස් රථයක් දියතලාව දුම්රිය ස්ථානය ආසන්නයේදී ඊයේ (28)  පස්වරුවේ පෙරලීයාමෙන් නාවික හමුදා සෙබළුන් 21 දෙනෙකු තුවාල ලැබුවා. පොලිස් මාධ්‍ය ප්‍රකාශක කාර්යාලය සඳහන් කළේ ඔවුන් දියතලාව රෝහලට ඇතුළත් කළ බවයි. ඉන් තුන් දෙනෙකුගේ තත්ත්වය බරපතල බැවින් ඔවුන් බදුල්ල මහ රෝහල වෙත මාරු කර යැවූ බවයි දියතලාව රෝහලේ අධ්‍යක්ෂවරයා හිරු ප්‍රවෘත්ති අංශයට කියා සිටියේ. බදුල්ල රෝහලට ඇතුළත් කර ඇත්තේ නාවික සෙබළියක් සහ සෙබලූන් දෙදෙනෙක්. වාර්ෂික විනෝද චාරිකාවක් සඳහා ගිය නාවික සෙබලූන් පිරිසකුයි මෙම අනතුරට මුහුණ දුන්නේ. අනතුර නිසා බදුල්ලේ සිට කොළඹ බලා ඊයේ සවස 06 ට ධාවනයවීමට නියමිතව තිබූ දුම්රියද පැය 03 ක පමණ කාලයක් ප්‍රමාද වී ධාවනය කළ බවයි දුම්රිය පාලක මැදිරිය සඳහන් කළේ.  Update :  Friday, 29 November 2013 - 9:00 -------------------------------------------------------------------------------------- නාවික හමුදා බස් රථයක් පෙරලී, සෙබළුන් 21 කට තුවාල. Thursday, 28 November 2013 - 18:41 කොළඹ සිට දියතලාව බලා ධාවනය වූ නාවික හමුදා බස් රථයක් දියතලාව දුම්රිය ස්ථානය ආසන්නයේදී අද (28) පස්වරුවේ පෙරලීයාමෙන් නාවික හමුදා සෙබළුන් 21 දෙනෙකු තුවාල ලබා තිබෙනවා. පොලිස් මාධ්‍ය ප්‍රකාශක කාර්යාලය සඳහන් කළේ ඔවුන් දියතලාව රෝහලට ඇතුළත් කළ බවයි. ඉන් දෙදෙනෙකුගේ තත්ත්වය බරපතල බැවින් ඔවුන් බදුල්ල මහ රෝහල වෙත මාරු කර යැවූ බවයි දියතලාව රෝහලේ අධ්‍යක්ෂවරයා හිරු ප්‍රවෘත්ති අංශයට කියා සිටියේ."
    },
    {
        "content": "මෙරට කණ කර උකස් කර නොමැති නිවසක් වෙතොත් එය සොයාදෙන ලෙස එක්සත් ජාතික පක්ෂ පාර්ලිමේන්තු මන්ත්‍රී කබීර් හෂීම් අද (28) පාර්ලිමේන්තුවේදී රජයට අභියෝගයක් කළා. ඒ, අයවැය දෙවනවර කියවීමේ විවාදයට එක්වෙමින්. ඒ පිළිබඳ සහ පාර්ලිමේන්තුවේ අද (28) දිනයේ තොරතුරු ඇතුළත් අයවැය 2014 විශේෂාංගය."
    },
    {
        "content": "මෙවර අයවැයෙන් ආනයනික පාවිච්චි කළ වාහන සඳහා ක්ෂයවීමේ අගය මත බදු සංශෝධනය කිරීම පිළිබඳව ඉදිරියේදී ජනාධිපති මහින්ද රාජපක්ෂ මහතාගේ අවධානයට යොමු කරන බව ලංකා වාහන ආනයනකරුවන්ගේ සංගමය ප්‍රකාශ කළා. විශේෂයෙන් 20%ක්ව පැවති එම ක්ෂයවීමේ බදු සහනය වසරක් දක්වා ඉවත් කිරීම නිසා පාවිච්චි කළ මෝටර් රථවල මිල රුපියල් ලක්ෂ 4 සිට ඉහළ යන බවයි එම සංගමයේ සභාපති ඉන්දික සම්පත් මෙරෙන්චිගේ කොළඹ අද පැවති මාධ්‍ය හමුවකදී කියා සිටියේ."
    },
    {
        "content": "නැණගුණ පියස වැඩසටහන යටතේ අනුරාධපුර දිස්ත්‍රික්කයේ පාසල් 22 ක් සඳහා ඉදිකරන ලද පුස්තකාලවලට යතුරු ප්‍රදානය කිරීම අද ජනාධිපති මහින්ද රාජපක්ෂ මහතාගේ ප්‍රධානත්වයෙන් සිදුවුණා. ඒ, අනුරාධපුරය ජනාධිපති මන්දිරයේදියි. දැයට කිරුළ ජාතික වැඩසටහනට සමගාමීව දුෂ්කර පළාත්වල පාසල් සඳහා පුස්තකාල ලබාදීම සඳහායි  ජනාධිපති කාර්යාලය විසින් මෙම වැඩසටහන ක්‍රියාත්මක කෙරුණේ. රාජ්‍ය සහ පෞද්ගලික අංශයේ දායකත්වය ලබාගනිමින් මෙය ක්‍රියාවට නංවා ඇති අතර සියලූ ඉදිකිරීම් කටයුතු සිවිල් ආරක්ෂක දෙපාර්තමේන්තුව විසින් සිදුකරනු ලැබුවා. මේ අතර 2600 වන සම්බුද්ධත්ව ජයන්තිය වෙනුවෙන් අනුරාධපුර - තලාව ශ්‍රී ඥානෝදය මහා පිරිවෙනේ ඉදිකරන ලද නව දෙමහල් භික්ෂු නේවාසිකාගාරය ජනාධිපති මහින්ද රාජපක්ෂ මහතා අතින් අද උදෑසන සඟසතු කොට පූජා කෙරුණා. මෙම පිරිවෙනේ අධ්‍යාපනය ලබන සියලූ ශිෂ්‍ය භික්ෂුන් වහන්සේලාට නේවාසික පහසුකම් සපයමින් මෙම නේවාසිකාගාරය අංග සම්පූර්ණ ලෙස ඉදිකර ඇති බවයි ජනාධිපති මාධ්‍ය අංශය ප්‍රකාශ කළේ. අද උදෑසන විහාරස්ථානයට ගිය ජනාධිපතිවරයා තලාව ශ්‍රී ඥානෝදය පරිවේනාධිපති රාජකීය පණ්ඩිත පූජ්‍ය මැණික්හින්නේ ධීරානන්ද හිමිපාණන් ද බැහැදැක පිරිකර පූජාවක් ද සිදුකළා. පොදුරාජ්‍ය මණ්ඩලීය රාජ්‍ය නායක සමුළුවේ සභාපති ධුරයෙන් පිදුම් ලැබීම, ජන්ම දිනය සහ පදවි ප්‍රාප්තිය සමරන ජනාධිපති මහින්ද රාජපක්ෂ මහතාට සහ රටට ආශිර්වාද පතා කිරි අම්මාවරුන් දහසක් උදෙසා දානය පිළිගැන්වීම ද අනුරාධපුර - රුවන්වැලි සෑ රඳුන් අභියස දී අද අලූයම සිදුකෙරුණා. රුවන්වැලිසෑය වෙත කිරිපිඬු පූජා කළ ජනාධිපතිවරයා ඉන් පසු කිරිඅම්මාවරුන් සඳහා දානය පිළිගැන්වීමකට ද එක්වුණා."
    },
    {
        "content": "පක්ෂය තුළ ඇති මතගැටුම් පක්ෂය තුළින්ම විසඳාගත යුතු බව එක්සත් ජාතික පක්ෂයේ එක්සත් නායකත්ව මණ්ඩලයේ සභාපති, පාර්ලිමේන්තු මන්ත්‍රී කරු ජයසූරිය පවසනවා. ගම්පහ ප්‍රදේශයේ ඊයේ පැවති උත්සවයකට එක්වෙමින් මන්ත්‍රීවරයා සඳහන් කළේ පක්ෂයකට විනය අත්‍යාවශ්‍ය බවයි. ගෙදර ප්‍රශ්න ගෙදරින්ම විසඳිය යුතු බවද ඔහු අවධාරණය කළා."
    },
    {
        "content": "ආණමඩුව - තට්ටෑව ප්‍රදේශයේදී පිරිමි ළමයින් දෙදෙනෙකුට අකුණු සැර වැදීමෙන් එක් අයෙකු මියගොස් තවත් අයෙකු තුවාල ලබා තිබෙනවා. ඊයේ පස්වරු 6.30ට පමණ සිදුවූ අකුණු සැර වැදීමෙන් මෙලෙස මියගොස් ඇත්තේ 13 හැවිරිදි පිරිමි ළමයෙක්. තුවාල ලැබූ හත්හැවිරිදි අනෙක් පිරිමි ළමයා ආණමඩුව රෝහලට ඇතුළත් කිරීමෙන් පසු වැඩිදුර ප්‍රතිකාර සඳහා පුත්තලම මහ රෝහලට මාරුකර යවා තිබෙනවා.   මේ අතර කාලගුණ විද්‍යා දෙපාර්තමේන්තුව ප්‍රකාශ කළේ අද දිනයේද අපරභාගයේ සහ රාත්‍රී කාලයේ දිවයින පුරා වැසි අපේක්ෂා කළ හැකි බවයි. ඇතැම් ප්‍රදේශවලට මිලිමීටර් 100 ඉක්මවූ වැසි ඇතිවිය හැකි බවද කාර්යයේ නියුතු කාලගුණ විද්‍යාඥ චන්න රොද්‍රිගූ ප්‍රකාශ කළා. අකුණු අනතුරු අවම කරගැනීම කෙරෙහිද ජනතාව අවධානයෙන් පසුවිය යුතුයි."
    },
    {
        "content": "මානව හිමිකම් සහ සංහිඳියාව සම්බන්ධයෙන් ශ්‍රී ලංකාව ලබා ඇති ප්‍රගතිය මේ වනවිට ලොව බොහෝ රටවල් පිළිගෙන ඇති බව මානව හිමිකම් පිළිබඳ ලක් රජයේ විශේෂ නියෝජිත අමාත්‍ය මහින්ද සමරසිංහ ප්‍රකාශ කළා. හිරු ප්‍රවෘත්ති අංශයට අදහස් දක්වමින් ඔහු සඳහන් කළේ ශ්‍රී ලංකාවට එරෙහිව හඬ නගන රටවල දෙබිඩි පිළිවෙතට හිස නැමීමට රජය සූදානම් නොමැති බවයි. අවශ්‍ය  ඕනෑම අවස්ථාවක අදාළ රටවල් පිළිබඳව වුවද කථා කිරීමට ලක් රජය දැන් සූදානම් බවයි අමාත්‍යවරයා වැඩිදුරටත් සඳහන් කළේ."
    },
    {
        "content": "ශ්‍රී ලංකාව සම්බන්ධයෙන් බ්‍රිතාන්‍ය අග්‍රාමාත්‍යවරයා කටයුතු කරන ආකාරය එරට යුද උපකරණ අපනයන පාලන කමිටුවේ ප්‍රශ්න කිරීමට ලක්ව තිබෙනවා. එම කමිටුවේ සභාපති ජෝන් ස්ටැන්ලි ප්‍රකාශ කරන්නේ ශ්‍රී ලංකාව සම්බන්ධයෙන් මානව හිමිකම් පරීක්ෂණ අවශ්‍ය බව කියන බ්‍රිතාන්‍ය අග්‍රාමාත්‍යවරයා ශ්‍රී ලංකාවට බ්‍රිතාන්‍ය විසින් යුධෝපකරණ ලබාදීම ගැන කිසිදු ප්‍රකාශයක් සිදු නොකරන බවයි. ඒ පිළිබඳව පැහැදිළි ප්‍රකාශයක් කරන ලෙසද ඔහු අග්‍රාමාත්‍ය ඬේවිඩ් කැමරන්ගෙන් ඉල්ලා තිබෙනවා.   බ්‍රිතාන්‍ය යුධෝපකරණ අපනයන පාලන කමිටුවේ සභාපතිවරයා උපුටා දක්වමින් විදෙස් මාධ්‍ය වාර්තා කළේ බ්‍රිතාන්‍ය රජය පසුගිය වසරේදී ශ්‍රී ලංකාවට පිස්තෝල 100 ක්, රයිෆල් 130 ක් ඇතුළු ගිනි අවි 810 ක් සහ ජීව උණ්ඩ ලබාදීමට අවසර දී ඇති බවයි. එය පවුම් මිලියන 8ක ගණුදෙනුවක්. කෙසේ වෙතත් බ්‍රිතාන්‍ය විදේශ කටයුතු අමාත්‍යාංශය ප්‍රකාශ කර ඇත්තේ මෙම ගණුදෙනුව ශ්‍රී ලංකාවේ පෞද්ගලික ආරක්ෂක සමාගම් සමග සිදුකළ එකක් බවයි."
    },
    {
        "content": "ජනාධිපති මහින්ද රාජපක්ෂ මහතා ඊයේ පස්වරුවේ අනුරාධපුර ජයශ්‍රී මහ බෝ සමිඳුන් වැඳපුදාගෙන ආශිර්වාද ලබාගත්තා. අනතුරුව ජනාධිපතිවරයා අටමස්ථානාධිපති පූජ්‍ය පල්ලේගම සිරිනිවාස නායක හිමියන් බැහැදැක සුවදුක් විමසුවා. මහ විහාරයේ ඉදිකරන ලද අභිනව සංඝාවාස ගොඩනැගිල්ල ජනාධිපතිවරයා අතින් විවෘත වුණේ ඉන් අනතුරුවයි. ජනාධිපතිවරයාට සහ රටට සෙත් පතා ජනාධිපති කාර්යාලයේ කාර්ය මණ්ඩලය විසින් සංවිධානය කළ බෝධි පූජා පිංකමටද ජනාධිපති මහින්ද රාජපක්ෂ මහතා ජයශ්‍රී මහා බෝ සමිඳුන් අභියසදී සහභාගි වුණා."
    },
    {
        "content": "ඉන්දීය ධීවරයන්ට ශ්‍රී ලංකා මුහුදු සීමාවේදී සිදුවන හිරිහැර සම්බන්ධයෙන් තමිල්නාඩු මහ ඇමතිනී ජයලලිතා ජයරාම් යළි එරට මධ්‍යම ආණ්ඩුවේ අවධානය යොමුකර තිබෙනවා. ඇය පෙරේදා දිනයේද ඒ පිළිබඳ කරුණු දක්වමින් අග්‍රාමාත්‍ය මන්මෝහන් සිං වෙත ලිපියක් යවා ඇති බවයි ඉන්දීය මාධ්‍ය වාර්තා කළේ. ඉන්දීය ධීවරයන් විසිදෙනෙකු පසුගිය 20 වැනිදා ඔවුන්ගේ යාත්‍රා 5 ක් ද සමග ශ්‍රී ලංකා ආරක්ෂක අංශ විසින් අත්අඩංගුවට ගෙන ඇති බව ජයලලිතා එහි සඳහන් කර තිබෙනවා. අදාළ ධීවරයන් කඩිනමින් මුදාගැනීමට කටයුතු කරන ලෙසයි ඇය ඉල්ලා ඇත්තේ."
    },
    {
        "content": "මත්තේගොඩ - සඳුන්පුර ඝාතන සිද්ධියේ දී අඹුසැමි යුවළ දික්කසාද වීම සඳහා ගල්කිස්ස දිසා අධිකරණයේ නඩුවක් ද ගොනුකර තිබූ බවට මේ වනවිට කරුණු අනාවරණය වී තිබෙනවා. වයස අවුුරුදු 40 ක් පමණ වූ අනුලාවතී හේරත් නැමති කාන්තාවක් මත්තේගොඩ - ශ්‍රී පියරතනාරාම විහාරස්ථානයේ පැවැත්වෙන දහම් පාසලට සිය දියණිය ඇරලවා නැවත එමින් සිටියදී අද (24) උදෑසන අමානුෂික ලෙස ඝාතනයට ලක් කර තිබුණා. ඝාතනය සිදුකළ බවට සැක කෙරෙන ඇගේ ස්වාමි පුරුෂයා වන ෂෙල්ටන් දයාපාල නැමැත්තා කාන්තාව පැමිණි මඟ ත්‍රිරෝද රථයකින් හරස් කරමින් මෙම අපරාධය සිදුකර ඇති බවට මූලික පොලිස් පරීක්ෂණවලදී අනාවරණය වී තිබෙනවා. අනතුරුව සැකකරු සිය මහගෙදරට පැමිණ මත්පැන් සහ වස පානය කළ බවයි ඔහුගේ මව වන ආර්. බේබිනෝනා හිරු ප්‍රවෘත්ති අංශයට කියා සිටියේ. කෙසේ වෙතත්, පසුව ඔහු හෝමාගම මූලික රෝහලට ඇතුළත් කළ ද එහිදී ජීවිතක්ෂයට පත්වුණා. කලක සිට පැවැති විවිධ ආරවුල් හේතුවෙන් මෙම අඹු - සැමි යුවළ වසර කිහිපයක සිට වෙන්ව වාසය කර ඇති බවයි ප්‍රදේශවාසීන් හිරු ප්‍රවෘත්ති අංශයට පැවසුවේ. මීට වසර දෙකකට පමණ පෙර වස පානය කළ ස්වාමි පුරුෂයා මෙම කාන්තාවගේ කකුලකට තියුණු ආයුධයකින් පහර දීම හේතුවෙන් ඇය පාදයේ ආබාධයකට ද ලක්ව තිබෙනවා. එමෙන්ම ඉඩමක් සම්බන්ධයෙන් ද මෙම අඹු - සැමි යුවළ අතර විටින් විට ආරවුල් හට ගත් බවයි ප්‍රදේශවාසීන් හිරු ප්‍රවෘත්ති අංශයට සදහන් කළේ.   සිද්ධිය හේතුවෙන් ජීවිතක්ෂයට පත්වූ අනුලාවතී හේරත්ගේ මව වන සිල් මාතාව ද දැඩි කම්පනයට පත්ව සිටිනවා. සිය භාරකාර දෙමාපියන් අහිමි වීමෙන් දස හැවිරිදි දියණිය මේ වන විට පසුවන්නේ කහතුඩුව පොලීසියේ කාන්තා හා ළමා කාර්යාංශය භාරයේයි.  Update: Sunday, 24 November 2013 - 06:53 PM -------------------------------------------------------------- මත්තේගොඩදී කාන්තාවක ඝාතනය කර සැමියා ද වස බී මිය යයි. මත්තෙගොඩ - සඳුන්පුර ප්‍රදේශයේදී තියුණු ආයුධවලින් පහරදී අද (24) උදෑසන කාන්තාවක් ඝාතනය කර තිබුණා. පසුව වාර්තාවුණේ සිද්ධිය සම්බන්ධයෙන් සැකකරන ඇයගේ සැමියා වස පානය කිරීමෙන් අනතුරුව හෝමාගම රෝහලේදී මියගොස් ඇති බවයි. සිය දරුවා දහම් පාසලට ඇරළවා පටු මාර්ගයක් ඔස්සේ නැවත පැමිණෙමින් සිටියදී තියුණු ආයුධවලින් පහරදී අදාළ කාන්තාව ඝාතනය කර තිබුණා. පවුල් ආරවුලක් සිද්ධියට හේතුව බවයි පොලීසිය ප්‍රකාශ කළේ.  [JPG]72010_1[/JPG] [JPG]72010_2[/JPG] [JPG]72010_3[/JPG] [JPG]72010_4[/JPG] [JPG]72010_5[/JPG] [JPG]72010_6[/JPG] Sunday, 24 November 2013 - 12:56 PM ------------------------------------------------------ මත්තෙගොඩදී ඝාතනයට ලක්වූ කාන්තාවගේ සැමියාද වස බී මියයයි. මත්තෙගොඩ - සඳුන්පුර ප්‍රදේශයේදී තියුණු ආයුධවලින් පහරදී අද (24) උදෑසන කාන්තාවක් ඝාතනය කිරීමේ සිද්ධියකට සම්බන්ධ ඇයගේ සැමියා වස පානය කිරීමෙන් අනතුරුව මියගොස් තිබෙනවා. සැකකාර සැමියා වස පානය කිරීමෙන් අනතුරුව හෝමාගම රෝහලට ඇතුළත් කිරීමෙන් පසුවයි මියගොස් ඇත්තේ. සිය දරුවා දහම් පාසලට ඇරළවා පටු මාර්ගයක් ඔස්සේ නැවත පැමිණෙමින් සිටියදී තියුණු ආයුධවලින් පහරදී මෙම ඝාතනය සිදුකර තිබුණා. සිද්ධියෙන් මියගියේ වයස අවුරුදු 40 ත් 50 ත් අතර කාන්තාවක් බවයි පොලීසිය සඳහන් කළේ.  Update: Sunday, 24 November 2013 - 11:13 AM ------------------------------------------------------ මත්තෙගොඩ ප්‍රදේශයේදි කාන්තාවක ඝාතනය කෙරේ. මත්තෙගොඩ - සඳුන්පුර ප්‍රදේශයේදී කාන්තාවක් තියුණු ආයුධවලින් පහරදී අද උදෑසන ඝාතනය කර තිබෙනවා. සිය දරුවා දහම් පාසලට ඇරළවා පටු මාර්ගයක් ඔස්සේ නැවත පැමිණෙමින් සිටියදී මෙම ඝාතනය සිදුවී ඇති බව සඳහන්. හිරු ප්‍රවෘත්ති අංශය සිදුකළ විමසීමකදී පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ කියා සිටියේ මෙම ඝාතනය කුමන හේතුවක් මත සිදුකර තිබේද යන්න මෙතෙක් අනාවරණය වී නොමැති බවයි."
    },
    {
        "content": "2014 වර්ෂයට ඉදිරිපත් කළ අයවැය සම්බන්ධයෙන් එක්සත් ජාතික පක්ෂය සහ ජනතා විමුක්ති පෙරමුණට අනුබද්ධ වෘත්තීය සමිති දෙකක් කොළඹදී අද (24) මාධ්‍ය හමු කැඳවා තිබුණා. ඊට එක්වූ එක්සත් ජාතික පක්ෂයට අනුබද්ධ ජාතික සේවක සංගමයේ මාධ්‍ය ලේකම් සුනිල් ද සිල්වා කියා සිටියේ මෙවර අයවැය  ජනතා දුක නොහඳුනන අයවැයක් බවයි.   මේ අතර ජනතා විමුක්ති පෙරමුණට අනුබද්ධ වෘත්තීය සමිති සම්බන්ධීකරණ මධ්‍යස්ථානය කැඳවා තිබූ මාධ්‍ය හමුවට එක්වූ එහි කැඳවුම්කාර කමිටු සාමාජික වසන්ත සමරසිංහ කියා සිටියේ මෙවර අයවැයට ඉදිරිපත් කළ ඉල්ලීම් 21 කට ආණ්ඩුවෙන් යහපත් ප්‍රතිචාර නොදක්වන්නේ නම් ඉදිරියේදී වෘත්තීය සමිති ක්‍රියාමාර්ග ආරම්භ  කරනබවයි."
    },
    {
        "content": "මහර බන්ධනාගාරයෙන් පළා ගිය රැඳවියන් අත්අඩංගුවට ගැනීම සඳහා පොලීසිය සමග ඒකාබද්ධ මෙහෙයුමක් ආරම්භ කර ඇති බව බන්ධනාගාර දෙපාර්තමේන්තුව ප්‍රකාශ කළා. ඊයේ පස්වරුවේ බන්ධනාගාර රැඳවියන් හතරදෙනෙකු මෙලෙස පැනගොස් තිබූ අතර මොවුන් සොරකම් සහ කොල්ලකෑම් සම්බන්ධයෙන් බන්ධනාගාරගතව සිටි අය බවයි බන්ධනාගාර දෙපාර්තමේන්තුවේ මාධ්‍ය ප්‍රකාශක බන්ධනාගාර කොමසාරිස් ජී.බී. කුලතුංග කියා සිටියේ. පැනගිය රැඳවියන් පොළොන්නරුව, මාරවිල, දංකොටුව සහ ජාඇල යන ප්‍රදේශවල පදිංචිකරුවන්. ඊයේ අධික වර්ෂාපතනයක් පැවති අවස්ථාවේදී මොවුන් බන්ධනාගාරයෙන් පළා ගොස් තිබෙනවා."
    },
    {
        "content": "ශ්‍රී ලංකාව මානව හිමිකම් ප්‍රවර්ධනය කිරීම සහ ජාතික සංහිඳියාව උදෙසා ප්‍රගතියක් ලබා සිටින බව චීනය අවධාරණය කරනවා. එමෙන්ම ශ්‍රී ලංකාවේ අර්බුද සංකීර්ණ කළ හැකි පියවරවලින් වැළකී සිටින ලෙස චීනය ජාත්‍යන්තර ප්‍රජාවෙන් ඉල්ලීමක් ද කළා. කොළඹ චීන තානාපති කාර්යාලය මෙම ප්‍රකාශය සිදුකර ඇත්තේ ශ්‍රී ලංකාව මානව හිමිකම් ප්‍රවර්ධනයට පියවර ගතයුතු බවට චීන විදේශ අමාත්‍යාංශය සිදුකළේ යැයි කියන ප්‍රකාශය සම්බන්ධයෙන් අදහස් දක්වමින්. එමෙන්ම චීන විදේශ අමාත්‍යාංශයේ ප්‍රකාශය ඇතැම් මාධ්‍ය මගින් විකෘති කර ඇති බවද තානාපති කාර්යාලය සඳහන් කළා.  එම මාධ්‍ය වාර්තාවට ජාත්‍යන්තර මාධ්‍ය මගින් විශාල ප්‍රසිද්ධියක් ලබාදී තිබූ අතර තමිල්නාඩු ඩී.එම්.කේ. පක්ෂ නායක කරුණානිධි  ප්‍රකාශ කළේ මිතුරු රටක් වන චීනයද ශ්‍රී ලංකාවේ මානව හිමිකම් ප්‍රවර්ධනය කරන ලෙස ඉල්ලා ඇති බවයි. එවැනි ප්‍රකාශයක් සිදු නොකරන්නේ මන්දැයි ඔහු ඉන්දීය විදේශ අමාත්‍යාංශයෙන්ද විමසීමක් කර සිටියා.   චීන තානාපති කාර්යාලය ප්‍රකාශ කළේ ශ්‍රී ලංකාව සම්බන්ධයෙන් චීනයේ ස්ථාවරය නොවෙනස්ව පවතින බවයි. වසර ගණනාවක් තිස්සේ ශ්‍රී ලංකාව මානව හිමිකම් ප්‍රවර්ධනයට සහ ජාතික සංහිඳියාව උදෙසා වැදගත් පියවර රැසක් ගෙන තිබෙනවා. ලක් රජයට සහ එහි ජනතාවට රටේ අභ්‍යන්තර කටයුතු විසඳගැනීම සඳහා ප්‍රඥාවක් සහ හැකියාවක් පවතින බව චීනයේ විශ්වාසයයි. ජාත්‍යන්තර ප්‍රජාව එය සංකීර්ණ නොකළ යුතුයි. ශ්‍රී ලංකාවේ තිරසාර භාවය සහ ආර්ථික සංවර්ධනය උදෙසා ඔවුන් සිදුකළ යුත්තේ හිතකර වාතාවරණයක් ගොඩනැගීම බව චීන තානාපති කාර්යාලය වැඩිදුරටත් අවධාරණය කළා."
    },
    {
        "content": "ආණමඩුව - කොට්ටුකච්චිය තැපැල් කාර්යාලය විසින් බෙදාහැරීමට නියමිතව තිබූ ලිපි තොගයක් කොට්ටුකච්චිය - දංගහවෙල ප්‍රදේශයේ ලදු කැළෑවක තිබී ප්‍රදේශවාසීන් විසින් අද (24) සොයාගෙන තිබෙනවා. ඒ අතර රජයේ කාර්යාලවලින් ප්‍රදේශවාසීන්ට එවා තිබූ ලිපි 100 ක් පමණ තිබූ බවයි ප්‍රදේශයේ හිරු වාර්තාකරු සඳහන් කළේ.   අප මේ සම්බන්ධයෙන් තැපැල්පති රෝහණ අබේරත්නගෙන් කළ විමසීමකදී ඔහු කියා සිටියේ සිද්ධිය සම්බන්ධයෙන් හෙට (25) දිනයේදී විශේෂ පරීක්ෂණයක් ආරම්භ කරන බවයි. Update : Sunday, 24 November 2013 - 06:51 ---------------------------------------------------------------------------- බෙදාහැරීමට තිබූ ලිපි තොගයක් කැලෑවකින් හමුවෙයි. Sunday, 24 November 2013 - 16:10 ආණමඩුව - කොට්ටුකච්චිය තැපැල් කාර්යාලය විසින් බෙදාහැරීමට නියමිතව තිබූ ලිපි තොගයක් කැළෑවක තිබී අද සොයාගෙන තිබෙනවා. කොට්ටුකච්චිය දංගහවෙල ප්‍රදේශයේ මාර්ගයක් අසල ලදු කැලෑවක තිබී මෙම ලිපි තොගය ප්‍රදේ්ශවාසින් විසින්සොයාගෙන ඇති බවයි වාර්තාවන්නේ. ඒ අතර ලිපි 100 ක් පමණ තිබූ බවයි ප්‍රදේශයේ අප වාර්තාකරු සඳහන් කළේ. හමුවී ඇති ලිපි අතර රජයේ කාර්යාලවලින් එවා තිබූ ලිපිද තිබූ බව සඳහන්. අදාළ ලිපි තොගය කොට්ටුකච්චිය තැපැල් කාර්යලය වෙත ලබාදීමට කටයුතු කර තිබෙනවා."
    },
    {
        "content": "කොළඹ 15, රෙඞ්බානාවත්ත ඇල සංවර්ධනය කිරීමේ ව්‍යාපෘතිය හේතුවෙන් මෝදර, ඉබ්බගෙ වත්ත මං සන්ධියේ සිට ගල්වල හන්දිය දක්වා ඇති මාර්ගය අද (22) සිට වසා දමා තිබෙනවා. පොලීසිය ප්‍රකාශ කළේ ඒ අනුව වත්තල සිට මට්ටකුලිය හරහා අලූත්මාවත ඔස්සේ කොළඹ කොටුව දෙසට ධාවනය වන වාහන ශාන්ත ජේම්ස් විදුලි සංඥා හන්දියෙන් හරහා ධාවනය කළ යුතු බවයි. මාර්ග අංක 155 බස් රථවලට එම ස්ථානයෙන් වමට හරහා බ්ලූමැන්ඩල් පාර ඔස්සේ කොටුව දෙසට ගමන් කළ හැකියි. කොළඹ කොටුවේ සිට මෝදර දෙසට ධාවනය වන සියලූම වාහන ඉබ්බගෙවත්ත මං සන්ධියෙන් වමට හරහා මුතුවැල්ල මාවත ඔස්සේ ගමන් කළ යුතු බවයි පොලිස් මාධ්‍ය ප්‍රකාශක කාර්යාලය නිවේදනය කළේ."
    },
    {
        "content": "එක්සත් ජාතික පක්ෂ එක්සත් නායකත්ව මණ්ඩලයේ දැනුම්දීම මත පාර්ලිමේන්තු මන්ත්‍රීවරුන් වන පාලිත රංගේබණ්ඩාර සහ අශෝක් අබේසිංහ අද (22) එහි නියෝජිතයන් හමුවුණා. ඔවුන්ට එලෙස ආරාධනා කර තිබුණේ  මන්ත්‍රීවරුන් දෙදෙනාට එරෙහිව ක්‍රියාත්මක වූ විනය පරීක්ෂණ අත්හිටුවීමට සහ ආසන සංවිධායක ධුර නැවත ලබාදීමට ඊයේ ගත් තීරණය සම්බන්ධයෙන් දැනුම් දීමටයි. අද පාර්ලිමේන්තුවේ දී මෙම සාකච්ඡාව සිදුවී ඇති අතර ඊට එක්සත් නායකත්ව මණ්ඩලයේ සභාපති, පාර්ලිමේන්තු මන්ත්‍රී කරු ජයසූරිය ඇතුළු සාමාජිකයන් එක්ව සිටියා. එක්සත් නායකත්ව මණ්ඩලය විසින් ඊයේ දිනයේ දී ගනු ලැබූ තීරණය මේ මස 28 වන දා පැවැත්වෙන පක්ෂ කෘත්‍යාධිකාරී මණ්ඩලයට ඉදිරිපත් කර සම්මත කර ගැනීමෙන් පසු ඔවුන් දෙදෙනාගේ ආසන සංවිධායක ධුරයන් යළි පිරිනැමෙන බව එහිදී මන්ත්‍රීවරුන්ට දන්වා තිබෙනවා."
    },
    {
        "content": "ලබන වසරේ මුල බස්නාහිර පළාත් සභා මැතිවරණය පැවැත්වෙන බව සෞඛ්‍ය අමාත්‍ය මෛත්‍රීපාල සිරිසේන පවසනවා. අමාත්‍යවරයා සඳහන් කළේ ඉන් අනතුරුව දකුණ සහ ඌව පළාත් සභා මැතිවරණයද පැවැත්වීමට නියමිත බවයි. වාද්දුව ප්‍රදේශයේ ඊයේ පැවති උත්සවයකට එක්වෙමින් අමාත්‍යවරයා මේ බව සඳහන් කළා. අමාත්‍යවරයා කියා සිටියේ විපක්ෂය සෝදාපාලූවට ලක්වී ඇති බවයි."
    },
    {
        "content": "අය වැය සම්බන්ධයෙන් කරුණු පැහැදිලි කිරීමට එක්සත් ජාතික පක්ෂය සහ ජනතා විමුක්ති පෙරමුණ අද (22) කොළඹ දී මාධ්‍ය හමු දෙකක් කැදවා තිබුණා. එක්සත් ජාතික පක්ෂ මාධ්‍ය හමුවට එක්වූ එම පක්ෂයේ පාර්ලිමේන්තු මන්ත්‍රී ආචාර්ය හර්ෂ ද සිල්වා රජයේ බදු ප්‍රතිපත්තිය විවේචනයට ලක් කළේ අය වැයේ තිබෙන යහපත් ලක්ෂණයක් ද සිහිපත් කරමින්. අය වැය පරතරය අවම කිරීමට රජය ගෙන ඇති පියවර පිළිබද ඔහු ප්‍රශංසා කළ අතර, ඍජු බදු අඩු කර වක්‍ර බදු වැඩි කර ඇති බවට ඔහු චෝදනා කළා.  අය වැයට එරෙහිව ලබන 25 වන දා කොළඹ දී උද්ඝෝෂණයක් සහ පෙළපාලියක් සංවිධානය කරන බව අද පැවැති ජනතා විමුක්ති පෙරමුණු මාධ්‍ය හමුවේදී එම පක්ෂයේ පාර්ලිමේන්තු මන්ත්‍රී අනුර කුමාර දිසානායක ප්‍රකාශ කළා.  කෙසේ වෙතත්, මෙවර අය වැය මෙතෙක් ඉදිරිපත් වූ අය වැයවලට වඩා සුවිශේෂී අය වැයක් බව මුදල් අමාත්‍යාංශ ලේකම් ආචාර්ය පී.බී. ජයසුන්දර පවසනවා. කොළඹ දී ඊයේ පැවැති අය වැය විශ්ලේෂණය කිරීමේ සාකච්ඡාවකට එක්වෙමින් ලේකම්වරයා සදහන් කළේ ශ්‍රී ලංකාව ලෝකය තුළ බොහෝ ක්ෂේත්‍රයන්හි වැදගත් රටක් බවට පත් කිරීම මෙම අය වැයේ අරමුණ බවයි."
    },
    {
        "content": "‘‘මධ්‍යම රජය සහ දකුණේ පළාත් පාලන ආයතනවල බලය පවත්වාගෙන යන්නේ සිංහල අය. එතනදී බලය බෙදීමක් අවශ්‍ය වෙන්නේ නෑ එම පළාත් පාලන ආයතනවල නියෝජිතයින්ට. මොකද එකම පිරිසක් පාලනය කරන නිසා. නමුත් උතුරු නැගෙනහිර ජීවත්වන ජනතාව සංස්කෘතිකමය හා භාෂාමය වශයෙන් වෙනස්. ඒ නිසා උතුරට බලය විමධ්‍යගත කරන්න  ඕනේ කියලයි අපි කියන්නේ. රජය එහෙම කරනවා කියලා තමයි කියන්නේ. නමුත් ඒකට බාධා කරන්නේ රජයේ ඉන්න මුස්ලිම් සහ දෙමළ අමාත්‍යවරුන් කිහිප දෙනෙක්. දෙමළ රාජ්‍ය නිලධාරීන් ද ඔවුන් සමග එකතුවෙලා මේ බලය බෙදීම ක්‍රියාත්මක නොවෙන තැනට වැඩ කටයුතු කරනවා. මොකද රජය සහ අපි අතර හොඳ අවබෝධයක් ඇතිවුවහොත් ඒක ඊළඟ මැතිවරණවලදී ඔවුන්ට ප්‍රශ්නයක් වෙයි කියලා මේ ඇමතිවරු හිතනවා. පසුගිය මැතිවරණවලදී මේ ඇමතිවරුන්ට ඡන්ද අඩුවුණා. ඒක වැඩි කර ගන්න මේ වගේ කුමන්ත්‍රණයක් කරනවාද කියලත් මට සැකයි. කොහොම වුණත් අභ්‍යන්තර ප්‍රශ්නය සාකච්ඡා මාර්ගයෙන් විසඳා ගන්න  ඕන කියලා මම හිතනවා. මේ විශ්වාසය නැති කරන්න තමයි මේ වගේ ඇමතිවරු කුමන්ත්‍රණ කරන්නේ. ’’"
    },
    {
        "content": "ජනාධිපති මහින්ද රාජපක්ෂ මහතා අද (22) පෙරවරුවේ මහනුවර ශ්‍රී දළදා මාළිගාවට ගොස් දළදා සමිඳුන් වැද පුදා ගත්තා. අනතුරුව ජනාධිපතිවරයා මල්වතු මහා විහාරයට ගොස් මල්වතු මහනායක අතිපූජ්‍ය තිබ්බොටුවාවේ ශ්‍රී සුමංගල මහනාහිමියන් බැහැ දුටුවා. එහිදී මල්වතු මහනාහිමියන් ජනාධිපතිවරයාගේ ඡන්ම දිනය සහ පදවි ප්‍රාප්තිය වෙනුවෙන් ආශිර්වාද කර තිබෙනවා. අස්ගිරි මහනායක පූජ්‍ය උඩුගම ශ්‍රී බුද්ධරක්ඛිත මහනාහිමියන් බැහැ දැකීමට ජනාධිපතිවරයා පැමිණියේ ඉන් අනතුරුවයි. ජනාධිපතිවරයා අද ගැටඹේ රාජෝපවනාරාමයට ගොස් එහි විහාරාධිපති පූජ්‍ය කැප්පෙටියාගොඩ සිරිවිමල නායක ස්වාමීන් වහන්සේ ද බැහැ දැක ආශිර්වාද ලබා ගත්තා. පොදුරාජ්‍ය මණ්ඩලීය සමුළුව පවත්වා ජනාධිපතිවරයා රටට ලබාදුන් කීර්තියට මහා සංඝරත්නයේ ආශිර්වාදය හිමි වන බවයි එහිදී උන්වහන්සේ කියා සිටියේ.  මේ අතර, ජනාධිපති මාධ්‍ය අංශය ප්‍රකාශ කළේ පොදුරාජ්‍ය මණ්ඩලීය රාජ්‍ය නායක සමුළුවේ සභාපති ධුරයෙන් පිදුම් ලැබූ ජනාධිපති මහින්ද රාජපක්ෂ මහතාට ආශිර්වාද පතා ආගමික වැඩසටහන් රැසක් හෙට සහ අනිද්දා අනුරාධපුරයේ දී පැවැත්වෙන බවයි. ජනාධිපති කාර්යාලයේ කාර්ය මණ්ඩලය විසින් එය සංවිධාන කරනු ලබනවා. එම කටයුතු සඳහා සහභාගිවීමට ජනාධිපතිවරයා අද (22) අනුරාධපුරය බලා පිටත්ව ගියා. [JPG]71910_1[/JPG] [JPG]71910_2[/JPG] [JPG]71910_3[/JPG] [JPG]71910_4[/JPG] [JPG]71910_5[/JPG] [JPG]71910_6[/JPG] [JPG]71910_7[/JPG] [JPG]71910_8[/JPG] [JPG]71910_9[/JPG]"
    },
    {
        "content": "ජනාධිපති මහින්ද රාජපක්ෂ මහතා අතින් ජනතා අයිතියට පත් කෙරුණු දෙමටගොඩ මිහිදුසෙන්පුර නිවාස ව්‍යාපෘතියේ නිවාසලාභීන්ට අදාළ නිවාසවල යතුරු පිරිනැමීම ඊයේ සිදු කෙරුනා. ඒ පාර්ලිමේන්තු මන්ත්‍රීවරුන් වන නාමල් රාජපක්ෂ සහ ආර්.දුමින්ද සිල්වා යන මහත්වරුන්ගේ ප්‍රධානත්වයෙන්. කොළඹ දිස්ත්‍රික්කයේ අඩු ආදායම් ලාභී සහ වතු නිවාස ආශ්‍රිතව ජීවත් වූ පවුල් 500 ක් වෙනුවෙන් මෙම නිවාස ඉදි කෙරුණා.. [JPG]71917_1[/JPG] [JPG]71917_2[/JPG] [JPG]71917_3[/JPG] [JPG]71917_4[/JPG] [JPG]71917_5[/JPG] [JPG]71917_6[/JPG]"
    },
    {
        "content": "පසුගිය කාලය තුළ දිවයිනේ විවිධ ප්‍රදේශවලින් පුද්ගල ඝාතන රැසක් වාර්තා වුණා. මෙලෙස අපරාධ ඉහළයාමට හේතුව කුමක් දැයි හිරු ප්‍රවෘත්ති අංශය පොලිස් මාධ්‍ය ප්‍රකාශක, ජ්‍යෙෂ්ඨ පොලිස් අධිකාරී අජිත් රෝහණගෙන් විමසීමක් කළා. ඔහු කියා සිටියේ සංඛ්‍යාත්මකව අපරාධ රැල්ලේ අඩුවක් දක්නට ලැබුණත් එහි බිහිසුණු බව වැඩි වී ඇති බවයි. ගිනි අවි භාවිතය ද ඉහළ ගොස් තිබෙනවා. ආරක්ෂක අංශවලින් පැන ආ පුද්ගලයන් ද අපරාධවලට සම්බන්ධ වී තිබෙනවා. පශ්චාත් යුධ සමයක එම තත්ත්වය දැකිය හැකියි. කෙසේ වෙතත්, අපරාධ අඩු කර ගැනීම සඳහා සියලූ දෙනාගේ සහාය අවශ්‍ය බවයි ඔහු කියා සිටියේ."
    },
    {
        "content": "ශ්‍රී ලංකාවේ සංහිඳියාව වෙනුවෙන් අඛණ්ඩව සහාය දැක්වීමට සූදානම් බව ඇමරිකාව යළි ප්‍රකාශ කළා. දකුණු සහ මධ්‍යම ආසියානු කටයුතු පිළිබද ඇමරිකානු සහකාර රාජ්‍ය ලේකම් නීෂා බිස්වාල් මේ බව සදහන් කර ඇත්තේ සිය ධුරයේ වැඩ භාර ගැනීමෙන් අනතුරුව මාධ්‍ය වෙත අදහස් දක්වමින්. මෙරට දේශපාලන සංවර්ධනය වෙනුවෙන් මෙන්ම සංහිඳියාව සඳහා ගැනෙන පියවර වෙනුවෙන් ද සහාය දැක්වීමට තමන් බලාපොරොත්තු වන බවයි ඇය සඳහන් කර ඇත්තේ. ඇමරිකාව සහ දකුණු, මධ්‍යම ආසියානු රටවල් අතර පවතින සබඳතා ශක්තිමත් කිරීමට බලාපොරොත්තු වන බව ද නව සහකාර රාජ්‍ය ලේකම්වරිය සඳහන් කළා."
    },
    {
        "content": "මෙවර අය වැයෙන් සංශෝධනය වූ බදු ප්‍රතිපත්තිය සමඟ රත්‍රං ආනයනයේ දී පනවා තිබූ සියයට සියයක අධිභාරය ඉවත් කිරීම රන් මිලට බලපෑමක් ඇති නොකරන බව රත්‍රං ව්‍යාපාරිකයන් පවසනවා. කොළඹ - හෙට්ටිවීදියේ රත්‍රං ව්‍යාපාරිකයින්ගේ සංගමය පෙන්වා දෙන්නේ ජනතාව අතර රත්‍රං මිල වැඩි වී ඇති බවට වැරදි මතයක් පැතිර ගොස් ඇති බවයි. මෙම අධිභාරය ඉවත් කිරීම හේතුවෙන් රත්‍රං මිලෙහි සංශෝධනයක් සිදුනොවන බව එම සංගමයේ නියෝජිතයෙකු හිරු ප්‍රවෘත්ති අංශයට ප්‍රකාශ  කළා."
    },
    {
        "content": "අනවසර විදුලි රැහැනක ගැටී වන අලි සිව් දෙනෙකු මිය යයි."
    },
    {
        "content": "Update : Saturday, 23 November 2013 - 06-51 PM --------------------------------------------------------- එස්.එම්. ආයෙත් කැබිනට් එකට. එස්.එම්. චන්ද්‍රසේනට කැබිනට් අමාත්‍ය ධුරයක්."
    },
    {
        "content": "5 ශ්‍රේණියේ ශිෂ්‍යත්ව විභාගය පැවැත්වීම සම්බන්ධයෙන් මානව හිමිකම් කොමිසමට කැදවූ සියලූ අධ්‍යාපන විශේෂඥයින් ශිෂ්‍යත්ව විභාගය ඉවත් කළ යුතු බවට නිර්දේශ කර ඇතැයි මානව හිමිකම් කොමිසන් සභාව පවසනවා. එහි කොමසාරිස්වරයෙකු වන නීතිඥ ප්‍රතිභා මහානාමහේවා කියා සිටියේ ඒ අනුව ඉදිරියේ දී ශිෂ්‍යත්ව විභාගය වෙනුවට වෙනත් විකල්පයක් සම්බන්ධයෙන් මානව හිමිකම් කොමිසමෙහි මතය ඉදිරියේ දී ප්‍රකාශයට පත් කරන බවයි. මෙම කොමිසම හමුවේ කරුණු දැක්වූ අධ්‍යාපන විශේෂඥයන් 35 දෙනාගේම මතය වී තිබුණේ මෙම විභාගය ඉවත් කළ යුතු බවයි නීතීඥ ප්‍රතිභා මහානාමහේවා කියා සිටියේ."
    },
    {
        "content": "කුරුණෑගල - වැල්ලව - රිකිල්ලගම ප්‍රදේශයේ නිවසකට වසර 5 ක පමණ කාලයක සිට පැමිණෙන නාගයෙකු පිළිබඳ තොරතුරු හිරු ප්‍රවෘත්ති අංශයට අද වාර්තා වුණා. අදාල නිවසේ හිමිකාරිය වන ගීතා නවරත්න නැමති කාන්තාව කියා සිටියේ මීට වසර 19 කට පෙර මියගිය තම සොහොයුරා මෙලෙස නාගයෙකු ලෙස උපත ලබා නිවසට පැමිණෙන බවට තමන් විශ්වාස කරන බවයි. ඇයට කිසියම් කරදරයක් සිදුවීමට යන්නේ නම් ඊට පෙර සිහිනෙන් පැමිණ මෙම නාගයා ඒ පිළිබඳව දැනුවත් කරන බවයි මෙම කාන්තාව සඳහන් කළේ.   කෙසේ වෙතත් විවිධ ප්‍රදේශවලින් අසන්නට ලැබෙන මෙවැනි සිදුවීම් පිළිබඳව පර්යේෂණ සිදුකරන ශ්‍රී ලංකා ස්වාපන විද්‍යාවේදීන්ගේ සංගමයේ සභාපති වෛද්‍ය පී.එන්. විද්‍යාකුලපති ගෙන් හිරු ප්‍රවෘත්ති අංශය විමසීමක් කළා. වෛද්‍යවරයා සඳහන් කළේ මෙවැනි මත මිත්‍යා විශ්වාසයන් බවයි."
    },
    {
        "content": "ශ්‍රී ලංකාවට එරෙහිව ජාත්‍යන්තර පරීක්ෂණයක් සඳහා බ්‍රිතාන්‍යය සිය උනන්දුව ප්‍රකාශ කර ඇති මොහොතක ලබන මාර්තු මාසයේ ජිනිවා නුවර පැවැත්වෙන ජගත් මානව හිමිකම් සැසි වාරයේ දී ශ්‍රී ලංකාවට දැවැන්ත අභියෝගයකට මුහුණදීමට සිදුවනවා. සාමාජිකයන් 47 දෙනෙකුගෙන් සමන්විත මානව හිමිකම් මණ්ඩලයට පසුගිය නොවැම්බර් 11 වන දා නව සාමාජිකයන් 14 දෙනෙකු එක්වුණා. එහිදී ඇමරිකාව සහ බ්‍රිතාන්‍යය යළි මානව හිමිකම් මණ්ඩලයේ අසුන් හිමි කර ගත් අතර ඇමරිකාවේ පත්වීම ශ්‍රී ලංකාවට එරෙහි බ්‍රිතාන්‍ය ක්‍රියාමාර්ගවලට සහායක් විය හැකියි. මෙවැනි අභියෝග හමුවේ ශ්‍රී ලංකාව ජගත් මානව හිමිකම් මණ්ඩලයට මුහුණ දිය යුතු ආකාරය පිළිබදව අප විමසීමක් කළේ මානව හිමිකම් මණ්ඩලයේ දී ශ්‍රී ලංකා නියෝජිත පිරිසේ ප්‍ර‍්‍රධානත්වය දැරූ අමාත්‍ය මහින්ද සමරසිංහගෙන්. එහිදී අමාත්‍ය මහින්ද සමරසිංහ සඳහන් කළේ පොදුරාජ්‍ය මණ්ඩලය නියෝජනය කරන අප්‍රිකානු රටවල් කිහිපයකට ද මෙම මානව හිමිකම් මණ්ඩලයේ සාමාජිකත්වය හිමිව ඇති බවයි. ඒ අනුව ඔවුන්ගේ සහය ශ්‍රී ලංකාවට හිමිවනු ඇති බවයි ඇමතිවරයා පෙන්වා දුන්නේ. බ්‍රිතාන්‍ය හමුදා උතුරු අයර්ලන්තයේ සිදුකළ මිනිස් ඝාතන පිළිබඳ තොරතුරු දැන් හෙළිවෙමින් පවතිනවා. ඉරාක යුද්ධය පිළිබඳ බ්‍රිතාන්‍යයේ අභ්‍යන්තර වාර්තාව වසර 4 ක් ගතවී ඇතත්, මෙතෙක් ප්‍රකාශයට පත් කර නැහැ. මේ නිසා පරීක්ෂණයක් පැවැත්විය යුතු නම්, මුලින්ම බ්‍රිතාන්‍ය ගැන පරීක්ෂණ කළ යුතු බව අමාත්‍ය මහින්ද සමරසිංහ හිරු ප්‍රවෘත්ති අංශය සමඟ පැවැත්වූ විශේෂ සාකච්ඡාවේදී කියා සිටියා."
    },
    {
        "content": "භික්ෂූණ් වහන්සේලා සඳහා වූ පිරිවෙන් අධ්‍යාපනය ක්‍රමවේදයද නවීකරණයට ලක්විය යුතු බව ජනාධිපති මහින්ද රාජපක්ෂ මහතා ප්‍රකාශ කළා. ජනාධිපතිවරයා මෙම අදහස් පළ කළේ හොරණ - විද්‍යාරතන පිරිවෙනේ අද (30) පැවති උත්සවයක් අමතමින්. මෙරට භික්ෂූණ් වහන්සේලා භාෂා කිහිපයක ප්‍රවීණතාවය ලබා ගැනීම අත්‍යවශ්‍ය කරුණක්. ඉතිහාසයේ අනුරාධපුර මහා විහාරය එම යුතුකම ඉටුකළා. පිරිවෙන් අධ්‍යාපනය නගා සිටුවීම සඳහා අවශ්‍ය සියලූ පහසුකම් ලබාදීමට රජය සූදානම් බවයි ජනාධිපතිවරයා මෙහිදී සඳහන් කළේ."
    },
    {
        "content": "මූල්‍ය පාලනය සහ පළාත් පාලන ආයතනවල අයවැය සකස් කිරීම සම්බන්ධයෙන් පළාත් පාලන නියෝජිතයන්ට විශේෂ පුහුණුවක් ලබාදීමට පළාත් සභා හා පළාත් පාලන අමාත්‍යාංශය සූදානම් වනවා. එම අමාත්‍යාංශය පවසන්නේ මූල්‍ය පාලනය සම්බන්ධයෙන් පවතින අඩුපාඩු හේතුවෙන් පළාත් පාලන ආයතනවල ක්‍රියාකාරීත්වයන්ට බාධා එල්ලවී ඇති බවයි. පසුගිය දින කිහිපයේ පළාත් පාලන ආයතන කිහිපයක අයවැය පරාජයට පත්වීමේ සිද්ධීන් කිහිපයක් වාර්තාවුණා. එක්සත් ජනතා නිදහස් සන්ධානය පාලන බලය හොබවන මීරිගම ප්‍රාදේශීය සභාවේ ලබන වසර සඳහා වන අයවැය දෙවන වරටත් වැඩි ඡන්ද 21 කින් ඊයේ දිනයේදී පරාජයට පත්වුණා. අයවැයට පක්ෂව ඡන්දය භාවිතා කර තිබුණේ ප්‍රාදේශීය සභාවේ සභාපතිවරයා පමණයි. පසුගිය 20 වැනිදා මීරිගම ප්‍රාදේශීය සභාවේ අයවැය පළමුවරට ඉදිරිපත් කෙරුණු අතර එම අවස්ථාවේදීද වැඩි ඡන්ද 19 කින් පරාජයට පත්වුණා. පෑලියගොඩ නගර සභාවේද ඇතිවුණේ මෙවැනිම තත්ත්වයක්. පසුගිය 27 වැනිදා අයවැය ඉදිරිපත් කළ අතර එය දෙවන වරටත් වැඩි ඡන්ද 3 කින් පරාජයට පත්වුණා. පසුගිය 19 වැනිදා පෑලියගොඩ නගර සභාවේ අයවැය පළමු වරට ඉදිරිපත් කළ අවස්ථාවේදීද එය වැඩි ඡන්ද 3 කින් පරාජයට පත්වීම විශේෂත්වයක්. ඒ අනුව පසුගිය වසරේ සම්මත කෙරුණු පළාත් පාලන ආයතන විශේෂ විධිවිධාන පනතට අනුව අයවැයක් දෙවරක් පරාජයට පත්වුවහොත් සභාපතිවරයා එම ධුරයෙන් ඉල්ලා අස්විය යුතු වනවා.   මේ අතර අම්පාර - දමන ප්‍රාදේශීය සභාවේ අයවැය ද ඊයේ දිනයේ ඉදිරිපත් කළ අතර  එහිදී අයවැයට ප්‍රාදේශීය සභාවේ මන්ත්‍රීවරුන්ගේ විරෝධය එල්ලවුණා. අයවැයට අදාළ ඡන්ද විමසීම සම්බන්ධයෙන් උද්ගතවූ ගැටළුවක් හේතුවෙනුයි මෙලෙස මන්ත්‍රීවරුන් විරෝධය පළ කළේ."
    },
    {
        "content": "මාතර - හක්මන ප්‍රධාන මාර්ගයේ ගමන්ගත් ශ්‍රී ලංගම බස් රථයක් සහ පෞද්ගලික බස් රථයක් එකිනෙක ගැටීමෙන් අද (30) සවස සිදුවූ අනතුරින් වයස අවුරුදු 6 පිරිමි දරුවෙකු ජීවිතක්ෂයට පත්ව තවත් පුද්ගලයින් 8 දෙනෙකු තුවාල ලැබුවා. මාතර - නායිම්බල මිදෙල්ලවල පුරාණ විහාරස්ථානය ඉදිරිපිටදී මෙලෙස අනතුරට ලක්වුණේ මාතර සිට හක්මන දෙසට ගමන්ගත් පෞද්ගලික බස් රථයක් සහ හක්මන සිට මාතර බලා ගමන් ගත් ශ්‍රී ලංගම බස් රථයක්. තුවාල ලැබූ කාන්තාවන් 6 දෙනෙකු සහ පිරිමි පුද්ගලයන් දෙදෙනෙකු මේ වනවිට මාතර රෝහල වෙත ඇතුළත් කර තිබෙනවා. ඉන් එක් පිරිමි පුද්ගලයෙකු බරපතල තත්වයෙන් දැඩි සත්කාර ඒකකයේ ප්‍රතිකාර ලබනවා. අනතුරෙන් තුවාල ලබා ඇත්තේ මාතර අවට ප්‍රදේශවල පදිංචිකරුවන් පිරිසක් බවයි තිහගොඩ පොලීසිය ප්‍රකාශ කළේ."
    },
    {
        "content": "ඇතමුන් කුමන විවේචන සිදුකළ ද රටේ ඉදිරි ගමන සඳහා වූ රජයේ වැඩපිළිවෙල අඛන්ඩව ක්‍රියාත්මක කරන බව ජනාධිපති මහින්ද රාජපක්ෂ මහතා ප්‍රකාශ කළා. ජනාධිපතිවරයා මෙම අදහස් පළ කළේ හොරණ විද්‍යාරත්න පිරිවෙන් විද්‍යායතනයේ නව රංග ශාලාව සහ තුන්මහල් ගොඩනැගිල්ල සිසු අයිතියට පැවරීමේ උත්සවය අද අමතමින්. මෙහිදී ජනාධිපතිවරයා සඳහන් කළේ සංවර්ධන කටයුතු සඳහා ණය ලබාගැනීම පිළිබඳ ඇතැම් පිරිස් පදනම් විරහිත චෝදනා එල්ල කරන බවයි. ඉතිහාසයේ සිදුකළාක් මෙන් එදිනෙදා වියදම් පියවාගැනීම සඳහා ණය ලබාගැනීම රජය විසින් කිසිසේත්ම සිදුනොකරන බවයි ජනාධිපතිවරයා මෙහිදී අවධාරණය කළේ.  මෙම අවස්ථාවට රත්නසිරි වික්‍රමනායක, බන්දුල ගුණවර්ධන, කුමාර වෙල්ගම, රෝහිත අබේගුණවර්ධන, නිර්මල කොතලාවල යන අමාත්‍යවරුන් මෙන්ම, කොළඹ දිස්ත්‍රික් පාර්ලිමේන්තු මන්ත්‍රී ආර්.දුමින්ද සිල්වා සහ පාර්ලිමේන්තු මන්ත්‍රී විදුර වික්‍රමනායක ද එක්ව සිටියා.   ජනාධිපති මහින්ද රාජපක්ෂ මහතා අද දහවල් හොරණ නගර සභා කාර්යාල සංකීර්ණයේ හදිසි නිරීක්ෂණ චාරිකාවකද නිරතවුණා. එහිදී ජනාධිපතිවරයා නගර සභා කාර්යාලයේ කාර්ය මණ්ඩලය සමගද සුහද කථාබහක නිරතවූ බවයි ජනාධිපති මාධ්‍ය අංශය ප්‍රකාශ කළේ."
    },
    {
        "content": "ආරක්ෂක ලේකම් ගෝඨාභය රාජපක්ෂ ඊයේ නවදිල්ලි නුවරදී ඉන්දීය විදේශ කටයුතු අමාත්‍ය සල්මාන් කුර්ෂිඩ් මුණගැසුණු බව ඉන්දීය මාධ්‍ය අද වාර්තා කළා. ආරක්ෂක ලේකම්වරයා බ්‍රහස්පතින්දා දිනයේදී ඉන්දීය ආරක්ෂක අමාත්‍යාංශ බලධාරින් ද මුණ ගැසුණු බවයි එමගින් සඳහන් කළේ. සිය ඉන්දීය චාරිකාව අවසානයේ ආරක්ෂක ලේකම් ගෝඨාභය රාජපක්ෂ මෙලෙස එරට බලධාරින් හමුවූ බව ඉන්දියන් එක්ස්ප්‍රස් පුවත්පත වාර්තා කළා. පුවත්පත වැඩිදුරටත් සඳහන් කළේ ශ්‍රී ලංකාවේ පැවති පොදුරාජ්‍ය මණ්ඩලීය රාජ්‍ය නායක සමුළුවෙන් පසු ඉන්දියාව සහ ශ්‍රී ලංකාව අතර, පැවති ප්‍රථම ඉහළ පෙලේ සාකච්ඡාව මෙය බවයි. කෙසේ නමුත්, ආරක්ෂක ලේකම්වරයා ඉන්දීය බලධාරින් සමඟ පැවති සාකච්ඡාවලට තේමා වූ කරුණු ඉන්දීය පුවත්පත හෙළි කර නැහැ."
    },
    {
        "content": "විදේශ රැකියාවල නිරතවූවන්ගේ නිවෙස්වලට ගොස් ඔවුන්ගේ ඥාතීන් රවටා මහා පරිමාණයෙන් මුදල් වංචා කිරීමේ ජාවාරමක් පිළිබඳව තොරතුරු අනාවරණය වී ඇති බව විදේශ සේවා නියුක්ති කාර්යාංශය පවසනවා. එම කාර්යාංශයේ නියෝජ්‍ය සාමාන්‍යාධිකාරි මංගල රන්දෙණිය ප්‍රකාශ කළේ විදේශ සේවා නියුක්ති කාර්යාංශයෙන් ලබාදෙන ප්‍රධානයක් සඳහා ලියාපදිංචිවීමට මුදලක් තැන්පත් කරන ලෙස පවසමින් මෙම මුදල් වංචාව සිදුකර ඇති බවයි. මෙවැනි ප්‍රචාරයන් පතුරුවා හරින පුද්ගලයන් පිළිබඳව සැළකිලිමත් වන ලෙසත් ඔවුන්ට මුදල් ලබාදීමට පෙර විදේශ සේවා නියුක්ති කාර්්‍යාංශයෙන් විමසීමක් කරන ලෙසත් නියෝජ්‍ය සාමාන්‍යාධිකාරීවරයා වැඩිදුරටත් ඉල්ලා සිටියා."
    },
    {
        "content": "ලෝක ඒඩ්ස් රෝගය වැළැක්වීමේ දිනය අදට යෙදී තිබෙනවා. නව ආසාදිතයන් බින්දුව දක්වා අඩු කරමු. ඒඩ්ස් මරණ බින්දුව දක්වා අඩුකරමු සහ ඒඩ්ස් රෝගීන් කොන්කිරීම අවම කරමු. යන්න  මෙවර ලෝක ඒඞ්ස් වැළැක්වීමේ දිනයේ තේමාවයි.  දිවයිනෙන් මුල්ම ඒඩ්ස් රෝගියා හඳුනාගැනුනේ 1986 වසරේදියි. ඔහු විදේශිකයෙක් වූ අතර මුල්ම ශ්‍රී ලාංකික එච්.අයි.වී. අසාදිතයා 1989 වර්ෂයේදී හඳුනා ගැනුනා. එතැන් සිට අද දක්වා මෙරටින් එච්.අයි.වී. ආසාදිතයන් 1808 ක් වාර්තාවී තිබෙනවා. මෙම කාලසීමාව තුළ ඒඩ්ස් රෝගීන් 457 ක් හඳුනාගෙන ඇති අතර ඒඩ්ස් මරණ 337 ක් වාර්තාවී ඇති බවයි සෞඛ්‍ය අමාත්‍යාංශය ප්‍රකාශ කළේ.  අප රටෙන් වාර්තාවී ඇති එච්.අයි.වී. ආසාදිතයන්ගෙන් සියයට 52 ක් කොළඹ දිස්ත්‍රික්කයෙන් වාර්තාවන අතර සමස්ත රෝගීන්ගෙන් සියයට 60 ක්ද වාර්තාවන්නේ බස්නාහිර පළාතෙන්. මේ වසරේදී පමණක් පුද්ගලයන් ලක්ෂ 5 කගේ රුධිර සාම්පල පරීක්ෂාවට ලක් කර ඇති අතර ඉන් 159 ක් එච්.අයි.වී. ආසාදිතයන් බවට හඳුනාගෙන තිබෙනවා. ඉන් 69 දෙනෙකු පසුගිය මාස 3 තුළ හඳුනාගැනීම විශේෂත්වයක්.   එච්.අයි.වී. ආසාදිතයන්ගෙන් 40% ක් පමණ විදේශවල රැකියාවල නිරතවී දිවයිනට පැමිණි පුද්ගලයන් බවට හෙළි වී ඇති බව ජාතික ඒඩ්ස් හා ලිංගාශ්‍රිත රෝග නිවාරණ ඒකකය පවසනවා."
    },
    {
        "content": "මෙරට උතුරුකරයේ සංචාරය කරන ලෙස උතුරු පළාත් ප්‍රධාන අමාත්‍ය සී.වී. විග්නේෂ්වරන් ඉන්දීය අග්‍රාමාත්‍ය මන්මෝහන් සිං වෙත කළ ආරාධනය තවමත් විවෘත බව ඉන්දීය මුදල් අමාත්‍ය පී. චිදම්බරම් පවසනවා. ඉන්දීය අග්‍රාමාත්‍යවරයාගේ ශ්‍රී ලංකා චාරිකාවට එරෙහිවූ ඔහු මේ බව ඊයේ (30) ප්‍රකාශ කළේ තමිල්නාඩුවේ කේන්ද්‍රය වූ චෙන්නායි නුවරදියි. පොදු රාජ්‍ය මණ්ඩලීය රාජ්‍ය නායක සමුළුව වර්ජනය කිරීමෙන් ඉන්දීය අග්‍රාමාත්‍ය මන්මෝහන් සිං ශ්‍රී ලංකාවට කම්පනයක් ඇති කළ බව ඔහු කියා සිටියා. චිදම්බරම් මෙම රැස්වීම සංවිධාන කර ඇත්තේ ශ්‍රී ලංකාව පිළිබඳ ඉන්දීය ස්ථාවරය පැහැදිළි කිරීමට යැයි පවසමින්. 13 වන සංශෝධනය හෝ ඉන් ඔබ්බට ගිය සංශෝධන මෙරට ව්‍යවස්ථාවේ ස්ථාපිත කරන තුරු මෙන්ම යුද්ධයේදී සිදුවූ දෑ පිලිබඳව පරීක්ෂණ පවත්වනතුරු ඉන්දියාව නිහ`ඩව නොසිටින බව ඔහු කියා සිටියා. එතෙක් ශ්‍රී ලංකාවට ජාත්‍යන්තර තලයේ පීඩන එල්ල කිරීමට ඉන්දියාව සූදානම් බවයි ඔහු කියා සිටියේ. කෙසේ නමුත් ශ්‍රී ලංකාවේ ෙසෙවරීත්වයට ඉන්දියාව ගරු කළ යුතු බවද ඔහු සඳහන් කළා."
    },
    {
        "content": "සිය ජනතාව වෙනුවෙන් එක්ව ක්‍රියාකරන්නේ යැයි පවසන දෙමළ ජාතික සන්ධානය ලෝකය හමුවේ කරන්නේ මවාපෑමක් බව දෙමළ එක්සත් විමුක්ති පෙරමුණේ නායක වී. ආනන්ද සංගරී ප්‍රකාශ කළා. යාපනයේ ඊයේ පැවති මාධ්‍ය හමුවකදී ඔහු සඳහන් කළේ දෙමළ ජනතාවගේ ගැටළුවලට විසඳුම් ලබාගැනීමේ නිසි වැඩපිළිවෙලක් දෙමළ ජාතික සන්ධානයට නොමැති බවයි."
    },
    {
        "content": "කඹුරුපිටිය - මාස්මුල්ල ප්‍රදේශයේ නිවසක් තුළ පොලිස් කොස්තාපල්වරයෙකු සහ බිරිඳ ඝාතනය කිරීමේ සිද්ධියට සම්බන්ධ ප්‍රධාන සැකකරු අත්අඩංගුවට ගැනීම සඳහා පොලිස් කණ්ඩායම් 8 ක් යොදවා ඇති බව පොලීසිය පවසනවා. පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ කොළඹ ඊයේ පැවති මාධ්‍ය හමුවකට එක්වෙමින් මේ බව සඳහන් කළා.   පසුගිය 16 වැනිදා සිදුවූ මෙම ඝාතන සිද්ධිය සම්බන්ධයෙන් අත්අඩංගුවට ගත් සැකකරුවන් දෙදෙනෙකු පසුගිය දා හක්මන - දෙනගම වැවට පැනීම නිසා රෝහල් ගත කිරීමෙන් අනතුරුව ජීවිතක්ෂයට පත්වුණා. ඝාතන සිද්ධියේ දෙවන සැකකරු පසුගිය 22 වැනිදා පොලිස් වෙඩි පහරින් ජීවිතක්ෂයට පත්වුණේ ආයුධයක් රැගෙන පොලීසියට වෙඩි තැබීමට උත්සාහ කළ අවස්ථාවේදියි. කෙසේ වෙතත් අදාළ සිද්ධිය සම්බන්ධයෙන් පොලීසියට අවශ්‍යව සිටින ප්‍රධාන සැකකරු වන්නේ  කැටයම් චින්තක නැමැත්තායි."
    },
    {
        "content": "ඉදිරි දින 3 තුළ දිවයින සහ දිවයින වටා වන මුහුදේ අකුණු සමග මිලිමීටර 100 ඉක්මවූ තද වැසි ඇතිවිය හැකි බව කාලගුණ විද්‍යා දෙපාර්තමේන්තුව ප්‍රකාශ කළා. එසේම ගාල්ල සිට මඩකලපුව හරහා යාපනය දක්වා වූ මුහුදු ප්‍රදේශ ඉතා රළු සහ අනතුරුදායක බවයි එම දෙපාර්තමේන්තුව සඳහන් කළේ. අදාල මුහුදු ප්‍රදේශවල සුළෙඟ් වේගය ඇතැම්විට පැයට කිලෝමීටර 80 දක්වා ඉහළ යා හැකියි."
    },
    {
        "content": "ව්‍යාජ රුපියල් 2000 නෝට්ටු දෙකක් ළඟ තබාගෙන සිටි පුද්ගලයෙකු ගාල්ල - යක්කලමුල්ල පොලීසිය ඊයේ අත්අඩංගුවට ගෙන තිබෙනවා. ඔහු වෙළඳසැලකින් දුරකතන කාඞ්පතක් මිලදීගෙන වෙළඳසැළකට එක් ව්‍යාජ රුපියල් 2000 නෝට්ටුවක් ලබාදී ඇති අතර එහි හිමිකාරිනිය ඒ පිළිබඳව පොලිසියට පැමිණිලි කර තිබුණා. පසුව වෙනත් මුදල් ආරවුලක් සම්බන්ධයෙන් මෙම සැකකරු පොලිසියට කැඳවා ඇති අතර, එහිදී වෙළඳසැලට ව්‍යාජ නෝට්ටුවක් ලබාදුන් බව පිළිගෙන තිබෙනවා. එම ස්ථානයට පැමිණ සිටි ඔහුගේ මවගෙන්ද පොලිසිය ප්‍රශ්න කළ අතර, එහිදී හෙළි වුණේ තවත් ව්‍යාජ නෝට්ටුවක් ඔවුන් පැමිණි ත්‍රීරෝද රථයේ සඟවා තිබෙන බවයි. ඒ අනුව ඔවුන් දෙදෙනාම අත්අඩංගුවට ගත් පොලිසිය වැඩිදුර පරීක්ෂණ සඳහා සැකකරුවන් අපරාධ පරීක්ෂණ දෙපාර්තමේන්තුව වෙත භාරදී තිබෙනවා."
    },
    {
        "content": "රජයට අයත් වතුවල පවතින දැවමය වටිනාකමින් යුත්, ශාක කපා අලෙවි කර ඉන් ලැබෙන මුදලින් වතු සේවකයන්ගේ සේවක අර්ථසාධක සහ භාරකාර අරමුදල් ගෙවීමට රාජ්‍ය සම්පත් සහ ව්‍යවසාය සංවර්ධන අමාත්‍යාංශය තීරණය කර තිබෙනවා. හිරු ප්‍රවෘත්ති අංශය කළ විමසීමකදී විෂය භාර අමාත්‍ය දයාශ්‍රිත තිසේරා ප්‍රකාශ කළේ පරිසර හානියක් සිදුනොවන පරිදි නියමිත කාලය සම්පූර්ණ වූ ගස් පමණක් මෙලෙස කපා ඉවත් කෙරෙන බවයි."
    },
    {
        "content": "බන්ධනාගාර දෙපාර්තමේන්තුව විසින් වැලිකඩ බන්ධනාගාර ක්‍රීඩාංගනයේ ඊයේ (30) රාත්‍රී සංවිධාන කර තිබූ සංගීත සංදර්ශනයක් අතරතුර, දකුණු පළාත් කෘෂිකර්ම අමාත්‍යවරයා තමන්ට පහරදුන් බවට පවසමින් ගායක සමන් ද සිල්වා බොරැල්ල පොලිසියට පැමිණිල්ලක් ඉදිරිපත් කර තිබෙනවා. මෙම පැමිණිල්ල සම්බන්ධයෙන් බොරැල්ල පොලිසිය මේ වනවිට පරීක්ෂණයක් ආරම්භ කර ඇති බවයි පොලිස් මාධ්‍ය ප්‍රකාශක කාර්යාලය හිරු ප්‍රවෘත්ති අංශයට සඳහන් කළේ. සිද්ධිය පිළිබඳව අප ගායක සමන් ද සිල්වාගෙන් කළ විමසීමකදී ඔහු කියා සිටියේ තමන් ගීතයක් ගායනා කරමින් සිටියදී පළාත් අමාත්‍යවරයා වේදිකාවට නැග මෙලෙස පහරදුන් බවයි.  මේ පිළිබඳව චෝදනාව එල්ලවන දකුණු පළාත් කෘෂිකර්ම අමාත්‍ය බින්දු වීරසිංහගෙන්ද විමසීමක් කළා. ඔහු කියා සිටියේ මෙහිදී සමන් ද සිල්වා, අමාත්‍ය චන්ද්‍රසිරි ගජධීරට අපහාස වන අයුරින් අදහස් ප්‍රකාශ කිරීමත් සමග තමන් ඊට එරෙහිවූ බවයි. එහෙත් පහරදීමක් සිදු නොකළ බවද පළාත් අමාත්‍යවරයා කියා සිටියා.  සිද්ධිය පිළිබඳව හිරු ප්‍රවෘත්ති අංශය බන්ධනාගාර දෙපාර්තමේන්තුවේ උසස් නිලධාරියෙකුගෙන් කළ විමසීමකදී ඔහු කියා සිටියේ මෙම අවස්ථාවේදී දකුණු පළාත් කෘෂිකර්ම අමාත්‍යවරයා ද බීමතින් සිටි බවයි. කෙසේ වෙතත් සිද්ධිය පිළිබඳව පරීක්ෂණයක් සිදුකරන ලෙස අමාත්‍ය චන්ද්‍රසිරි ගජධීර බන්ධනාගාර දෙපාර්තමේන්තුවේ කොමසාරිස් ජනරාල් චන්ද්‍රරත්න පල්ලේගමට නියෝග කර තිබෙනවා. ඒ අනුව මේ පිළිබඳව පරීක්ෂණයක් ආරම්භ කළ බවයි හිරු ප්‍රවෘත්ති අංශයට අදහස් දක්වමින් බන්ධනාගාර කොමසාරිස් ජනරාල්වරයා කියා සිටියේ."
    },
    {
        "content": "වායුගෝලයේ කැළඹිලිසහගත තත්ත්වය දිවයිනට නැගෙනහිර දෙසින් තවදුරටත් පවතින බව කාලගුණ විද්‍යා දෙපාර්තමේන්තුව පවසනවා. කෙසේ වෙතත්, දිවයින පුරා බලපා ඇති වැසි සහිත කාලගුණ තත්ත්වයේ තාවකාලික අඩුවීමක් අපේක්ෂා කරන බවයි කාර්යයේ නියුතු කාලගුණ විද්‍යාඥ ජීවන් කරුණාරත්න ප්‍රකාශ කළේ.   මේ අතර, ඉදිරි සතිය තුළ දිවයිනේ පළාත් 3කට තද වැසි ඇති විය හැකි බව චෙන්නායි කුණාටු අනතුරු ඇගවීමේ මධ්‍යස්ථානය පවසනවා. එහි අධ්‍යක්ෂ ජී. රමනන් හිරු ප්‍රවෘත්ති අංශය සිදුකළ විමසීමකදී ප්‍රකාශ කළේ බෙංගාලබොක්ක ප්‍රදේශයේ පවතින අඩු පීඩන තත්ත්වයක් හේතුවෙන් ශ්‍රී ලංකාවේ නැගෙනහිර, දකුණ සහ බස්නාහිර පළාත්වලට තද වැසි අපේක්ෂා කළ හැකි බවයි.  Update : Monday, 02 December 2013 - 08:09 ------------------------------------------------------ වායුගෝලය තවදුරටත් කැළඹේ. - වැස්ස අඩුවේ. ඉදිරි සතිය තුළ දිවයිනේ පළාත් 3කට තද වැසි ඇති විය හැකි බව චෙන්නායි කුණාටු අනතුරු ඇගවීමේ මධ්‍යස්ථානය පවසනවා. එහි අධ්‍යක්ෂ ජී. රමනන් හිරු ප්‍රවෘත්ති අංශය සිදුකළ විමසීමකදී ප්‍රකාශ කළේ බෙංගාලබොක්ක ප්‍රදේශයේ පවතින අඩු පීඩන තත්ත්වයක් හේතුවෙන් ශ්‍රී ලංකාවේ නැගෙනහිර, දකුණ සහ බස්නාහිර පළාත්වලට තද වැසි අපේක්ෂා කළ හැකි බවයි. මේ අතර, කාලගුණ විද්‍යා දෙපාර්තමේන්තුව පවසන්නේ ඉදිරි පැය 24 තුළ දිවයිනේ බොහෝ ප්‍රදේශවල තද වැසි අපේක්ෂා කරන බවයි. එමෙන්ම ගාල්ල සිට මඩකලපුව හරහා යාපනය දක්වා මුහුදු ප්‍රදේශයේ තවදුරටත් තද වැසි ඇති විය හැකි අතර මුහුද රළු විය හැකි බවයි කාර්යයේ නියුතු කාලගුණ විද්‍යාඥ කේ. සුජීව ප්‍රකාශ කළේ.   කාලගුණ විද්‍යා දෙපාර්තමේන්තුව විසින් නිකුත් කරන ලද අනාවැකියට අනුව ඉදිරි පැය 24 තුළ ද ගාල්ල සිට මඩකලපුව හරහා යාපනය දක්වා මුහුදු ප්‍රදේශයේ ධීවර කටයුතු සිදුකිරීම අනතුරුදායක බව ආපදා කළමනාකරණ මධ්‍යස්ථානයේ නියෝජ්‍ය මාධ්‍ය අධ්‍යක්ෂ සරත් ලාල්කුමාර ප්‍රකාශ කළා.  Sunday, 01 December 2013 - 7:20 --------------------------------------------------------------------------- ඉදිරි දින 3 තුළ මිලිමීටර් 150 ඉක්මවූ වැසි. Sunday, 01 December 2013 - 13:03 මිලිමීටර 150 ට වැඩි තද වැසි සහ අකුණු ඉදිරියේදී දිවයින සහ දිවයින වටා වන මුහුදු ප්‍රදේශයේ ඇතැම් ස්ථානවලට වැසි ඇතිවිය හැකි බව කාලගුණ විද්‍යා දෙපාර්තමේන්තුව පවසනවා. එම දෙපාර්තමේන්තුව නිකුත් කළ නිවේදනයේ දැක්වෙන්නේ ඉදිරි දින 3 තුළ මෙම තත්ත්වය ඇතිවිය හැකි බව කාර්යයේ නියුතු කාලගුණ විද්‍යාඥ කේ.ඞී.සුජීව ප්‍රකාශ කළා.   මේ අතර පවතින අයහපත් කාලගුණය නිසා මුහුද රළුවිය හැකි බැවින් අවධානයෙන් සිටින ලෙසයි ආපදා කළමනාකරණ මධ්‍යස්ථානය ධීවරයින්ගෙන් ඉල්ලා සිටින්නේ."
    },
    {
        "content": "පිරිමි වෙස් ගනිමින් නිවෙස්වල කුලී වැඩ කළ කාන්තාවන් දෙදෙනෙකු පොලීසිය විසින් ගාල්ල - ඉමදුව ප්‍රදේශයේ දී ඊයේ (30) අත්අඩංගුවට ගෙන තිබෙනවා. අහංගම පොලීසිය සඳහන් කළේ මෙම කාන්තාවන් දෙදෙනා ඉමදුව ප්‍රදේශයේ නිවෙස්වල සේවය කර ඇති බවයි. මොවුන් හමුදාවෙන් පළා ගිය සෙබලියන් දෙදෙනෙකු බවටයි පසුව කරුණු අනාවරණ වී ඇත්තේ. අත්අඩංගුවට ගත් කාන්තාවන් දෙදෙනා ඉදිරි පරීක්ෂණ සඳහා හමුදාව වෙත භාර දී තිබෙනවා."
    },
    {
        "content": "ශ්‍රී ලංකාවේ වත්මන් ජනගහනය දෙකෝටි දෙලක්ෂ 71,464ක් බව පසුගිය වසරේ දී ජනලේඛන හා සංඛ්‍යාලේඛන දෙපාර්තමේන්තුව මගින් සිදුකළ ජන හා නිවාස සංගණනයෙන් හෙළි වී තිබෙනවා. ඉන් සියයට 77.3ක් ග්‍රාමීයව ද  සියයට 18.3ක් නාගරිකව ජීවත් වනවා. සියයට 4.4ක් ජීවත් වන්නේ වතුකරයේයි. අවසන් වරට ජන හා නිවාස සංගණනයක් සිදුකළේ 1981 වසරේදියි. එම වසරේ සිට පසුගිය වසර දක්වා ජනගහනය සියයට 36කින් වර්ධනය වී ඇති අතර එම අගය 54 ලක්ෂ 24,714ක්. ජන ඝනත්වයට අනුව වර්ග කිලෝමීටරයක ජීවත් වන පුරවැසියන් සංඛ්‍යාව 323ක්. ඒ අනුව වර්ග කිලෝමීටරයකට වැඩිම ජන ඝනත්වයක් වාර්තා වන්නේ කොළඹ දිස්ත්‍රික්කයෙන්. එම අගය 3417ක්. අඩුම ජන ඝනත්වය මුලතිව් දිස්ත්‍රික්කයෙන් වාර්තා වන අතර එම සංඛ්‍යාව දැක්වෙන්නේ 38ක් ලෙසයි. ස්ත්‍රී, පුරුෂ අනුව ජනගහනය සැලකීමේදී කාන්තාවන් සියයටකට පිරිමි පුද්ගලයන් සංඛ්‍යාව වාර්තා වන්නේ 94ක් ලෙසයි. ඒ අනුව ශ්‍රී ලංකාවේ පිරිමි ජනගහනයේ අඩුවක් දක්නට ලැබෙනවා. එහෙත් එම තත්ත්වය වෙනස් වන්නේ වයස අවුරුදු 18ට අඩු ළමා ජනගහනය සැලකීමේදියි. ජන සංගණනයට අනුව ගැහැණු ළමයි 102කට පිරිමි දරුවන් 100ක් වාර්තා වනවා. ගෘහ ඒකකයක් සැලකීමේදී එහි මූලිකත්වය පිළිබදව ද සංගණයේ දී අවධානය යොමුව තිබෙනවා. ඒ අනුව සියයට 75.8ක මූලිකත්වය ගෙන ඇත්තේ පුරුෂයායි. කාන්තාව මූලිකත්වය ගෙන ඇති ගෘහ ඒකක සංඛ්‍යාව සියයට 24.2ක්. වයස අවුරුදු 15 මෙරට විවාහ වන වයස ලෙස සලකා සිදුකර ඇති සංගණනයට අනුව ජනගහනයෙන් සියයට 25.5ක් අවිවාහකයින් වන අතර, සමස්ත ජනගහනයෙන් විවාහක පුද්ගලයන්ගේ සංඛ්‍යාව සියයට 67.8ක්. ඊට වැන්දඹුවන් 5.4ක් සහ දික්කසාද වී හෝ වෙන්ව වාසය කරන සංඛ්‍යාව සියයට 1.3ක්. මේ අතර, ජනගහනයෙන් සියයට 8.6ක් පෙනීම, කන් නොඇසීම ඇතුළු විවිධ අපහසුතාවලින් පෙළෙන්නන් බවට හඳුනාගෙන තිබෙනවා. මෙරට ජනගහනයෙන් කුමන හෝ  රැකියාවක නිරත වන පිරිස හැත්තෑ තුන් ලක්ෂ 14,322 ක්. ඉන් රජයේ රැකියාවල නිරත වන සංඛ්‍යාව එකොලොස් ලක්ෂ 8780 ක් වන අතර එය ප්‍රතිශතයක් ලෙස සියයට 15 යි දශම 2ක්. වැඩිම සංඛ්‍යාවක් රැකියාවල නිරත වන්නේ පෞද්ගලික අංශයේයි. එය රැකියාවල නියුතු පිරිසෙන් සියයට 40.5ක්. එමෙන්ම, නැවත ශ්‍රී ලංකාවට පැමිණීමේ අපේක්ෂාවෙන් පුද්ගලයින් පන්ලක්ෂ 73,208 දෙනෙකු විදේශගත වී සිටින අතර, එම සංඛ්‍යාවෙන් සියයට 59.3ක් පිරිමි පුද්ගලයන් බව සංගණනයෙන් හෙළි වී තිබෙනවා. විදේශගතවීමට හේතු සැලකීමේදී ඉන් වැඩිම පිරිසක් එනම්, සියයට 86.8ක් විදෙස්ගත වී ඇත්තේ රැකියාවල නිරතවීම සඳහායි. මෙරට ජනගහනයෙන් සියයට 3.8ක් පාසල් ගොස් නොමැති බවට හෙළිව තිබෙනවා. කෙසේ වෙතත් මෙරට සාක්ෂරතාවය 95.6ක් බවයි සංගණනය අවසානයේ දී අනාවරණ වී ඇත්තේ.  අවුරුදු 10ට වැඩි ජනගහනයෙන් සියයට 24.2කට පරිගණක සාක්ෂරතාවය පවතින අතර, ජනගහනයෙන් සියයට 86.9කට සිංහල භාෂාව මනාව හැසිරවිය හැකියි. සමස්ත ජනගහනයෙන් සියයට 23.8ක් දෙමළ භාෂාව කතා කරන්නන් වන අතර සියයට 23.8කට ඉංග්‍රීසි භාෂාව කථා කළ හැකි බවයි සංගණනයේ දී හෙළි වී ඇත්තේ. ජන හා සංඛ්‍යාලේඛන දෙපාර්තමේන්තුව විසින් නිකුත් කර ඇති නවතම වාර්තාවට අනුව ඉහත දත්ත ප්‍රකාශයට පත් කර තිබෙනවා. මෙය අවසන් වාර්තාවට පෙර නිකුත් කළ අතුරු වාර්තාවක් බවයි එම දෙපාර්තමේන්තුවේ අධ්‍යක්ෂ ජනරාල් ඞී.සී.ඒ. ගුණවර්ධන කියා සිටියේ. මෙම දත්ත සඳහා සමස්ත ජනගහනයෙන් සියයට 5ක නියැදියක් භාවිත කළ බව ද ඔහු කියා සිටියා."
    },
    {
        "content": "රුපියල් ලක්ෂ 31 ට අධික වටිනාකමකින් යුත් රත්‍රං සමග මුස්ලිම් ජාතිකයන් තුන්දෙනෙකු කටුනායක ගුවන්තොටුපල රේගුව විසින් ඊයේ (30) සහ අද (01) දිනයේ දී අත්අඩංගුවට ගෙන තිබෙනවා. වත්තල - මාබෝල ප්‍රදේශයේ පදිංචි මුස්ලිම් ජාතික කාන්තාවක් රන් බිස්කට් දෙකක් සිය ගුද මාර්ගයේ සඟවා චෙන්නායි බලා රැගෙන යාමට උත්සාහ කළ අවස්ථාවේදී ගුවන්තොටුපල රේගුව අත්අඩංගුවට ගනු ලැබුවේ ඊයේ (30) පස්වරුවේයි. මෙම රන් බිස්කට්වල බර ග්‍රෑම් 231 ක්. ඊට අමතරව, මෙම කාන්තාව පැළඳ සිටි සාදා නිම නොකරන ලද රන් වළලූ 3 ක් සහ රන් මාලයක් ද රේගු අත්අඩංගුවට ගනු ලැබුවා. මේ අතර, අද (01) උදෑසන චෙන්නායි බලා යාමට පැමිණි කොළඹ - 12 ප්‍රදේශයේ පදිංචි මුස්ලිම් ජාතිකයන් දෙදෙනෙකු ගුවන්තොටුපල රේගුව විසින් අත්අඩංගුවට ගනු ලැබුවා.  ඉන් එක් අයෙකුගේ ගමන් මල්ලේ සඟවා තිබූ රන් කූරු 4 ක් එහිදී අත්අඩංගුවට ගැනුණා.  ග්‍රෑම් 194 ක් බර මෙම රන් කූරුවල වටිනාකම රුපියල් නවලක්ෂ 70,000 ක්. අත්අඩංගුවට ගනු ලැබූ අනෙක් මුස්ලිම් ජාතිකයා සිය ජංගම දුරකථනයේ බැටරියෙහි රන් බිස්කට් එකක් අලවා රැගෙන යාමට උත්සාහ කර තිබෙනවා. එහි වටිනාකම රුපියල් ලක්ෂ 5 ක්. රේගු මාධ්‍ය ප්‍රකාශක ලෙස්ලි ගාමිණී හිරු ප්‍රවෘත්ති අංශයට සඳහන් කළේ කාන්තාවක් ගුද මාර්ගයේ රත්‍රං සඟවා ගෙන රටින් පිටව යාමට උත්සාහ කිරීමේදී අත්අඩංගුවට ගත් ප්‍රථම අවස්ථාව මෙය බවයි."
    },
    {
        "content": "සෞදි අරාබි තානාපති කාර්යාලයේ ගණකාධිකාරීවරයාගේ මරණයට හේතුව හෘදයාබාධයක් බව පොලීසිය පවසනවා. බම්බලපිටිය නිවාස සංකීර්ණයක පිහිටි නාන තටාකයක තිබී මෙම තානාපති කාර්යාල නිලධාරියාගේ මළ සිරුර ඊයේ (01) සවස හමුවුණා. මළ සිරුර සම්බන්ධයෙන් සිදුකළ පශ්චාත් මරණ පරීක්ෂණයේ දී අනාවරණ වී ඇත්තේ මොහු හදිසියේ ඇති වූ හෘදයාබාධයක් හේතුවෙන් ජීවිතක්ෂයට පත්වී ඇති බවයි.  Update : Monday, 02 December 2013 - 7:41 -------------------------------------------- විදේශිකයෙකුගේ මළ සිරුරක් බම්බලපිටියේ නාන තටාකයක. බම්බලපිටිය නිවාස සංකීර්ණයක නාන තටාකයක තිබී විදේශිකයෙකුගේ මළ සිරුරක් සොයාගෙන තිබෙනවා. බම්බලපිටිය පොලීසිය සඳහන් කළේ මිය ගිය විදේශිකයා මෙරට සෞදි අරාබි තානාපති කාර්යාලයේ සේවය කරන පුද්ගලයෙකු බවට මේ වන විට තොරතුරු අනාවරණ වී ඇති බවයි. මොහු තානාපති කාර්යාලයේ ගණකාධිකාරීවරයෙකු ලෙස සේවය කර තිබෙනවා. පරීක්ෂණ කටයුතු සඳහා බම්බලපිටිය පොලීසියේ කණ්ඩායමක් එම ස්ථානයට ගොස් ඇති බවයි වාර්තා වන්නේ.  Sunday, 01 December 2013 - 8:36 PM ----------------------------------------------------------- විදේශිකයෙකුගේ මළ සිරුරක් බම්බලපිටියේ නාන තටාකයක. Sunday, 01 December 2013 - 19:31 බම්බලපිටිය නිවාස සංකීර්ණයක නාන තටාකයක තිබී විදේශිකයෙකුගේ මළ සිරුරක් සොයාගෙන තිබෙනවා. බම්බලපිටිය පොලීසිය සඳහන් කළේ මිය ගිය විදේශිකයා මෙරට සෞදි තානාපති කාර්යාලයේ සේවය කරන පුද්ගලයෙකු බවට මේ වන විට තොරතුරු අනාවරණ වී ඇති බවයි. පරීක්ෂණ කටයුතු සඳහා බම්බලපිටිය පොලීසියේ කණ්ඩායමක් එම ස්ථානයට ගොස් තිබෙනවා."
    },
    {
        "content": "එක්සත් ජාතීන්ගේ සංවිධානයේ අවතැන්වූවන්ගේ මානුෂික අයිතිවාසිකම් පිළිබද විශේෂ නියෝජිතයෙකු වන ආචාර්ය චලෝකා බෙයානි අද (02) දිවයිනට පැමිණීමට නියමිතයි.     අද සිට දින 6ක් පුරා ඔහු මෙරට රැඳී සිටින අතර, යුද්ධයෙන් අවතැන්ව සිටින පිරිස් මුණගැසීමට නියමිත බව නැවත පදිංචි කිරීමේ අමාත්‍යාංශ ලේකම් ජනක සුගතදාස සඳහන් කළා. ඊට අමතරව මෙරට රැඳී සිටින කාලය තුළ ඔහු විදේශ අමාත්‍ය ජී.එල්. පීරිස් ඇතුලූ රජයේ අමාත්‍යවරුන් කිහිපදෙනෙකු සමගද සාකච්ඡා කරනු ඇති. ජගත් සංවිධාන විශේෂ නියෝජිතයා උතුරේ සහ මුලතිව් ප්‍රදේශයේ සංචාරය කිරීමට නියමිත අතර, එහිදී සුබසාධන කඳවුරු නිරීක්ෂණය කිරීමට නියමිතයි. ඒ සම්බන්ධයෙන් හිරු ප්‍රවෘත්ති අංශයට වැඩිදුරටත් කරුණු පැහැදිලි කරන නැවත පදිංචි කිරීමේ අමාත්‍යාංශයේ ලේකම් ජනක සුගතදාස කියා සිටියේ ජගත් සංවිධානයේ නියෝජිතවරයා මෙරටට පැමිණෙන්නේ ශ්‍රී ලංකා රජයේ ආරාධනයකට අනුව බවයි."
    },
    {
        "content": "නිර්මාංශ ආහාර අලෙවි කරන ආයතන සඳහා සහතිකයක් සහ ලාංඡනයක් හඳුන්වාදීමට ශ්‍රී ලංකා ප්‍රමිති ආයතනය අවධානය යොමුව තිබෙනවා. එහි අධ්‍යක්ෂ ජනරාල් ආචාර්ය ලලිත් සේනවීර හිරු ප්‍රවෘත්ති අංශයට කියා සිටියේ මෙම සහතිකය අදාළ ආයතනයන්ට ලබන සතියේ සිට ලබාදීමට නියමිත බවයි. ඒ අනුව පාරිභෝගිකයින්ට යම් වෙළද ආයතනයක් නිර්මාංශ ආහාර අලෙවි කරන්නේ නම්, එය හඳුනා ගැනීමට මේ තුළින් පහසු වන බවයි. ඊට අමතරව ශ්‍රී ලංකා ප්‍රමිති ආයතනය දැනට හඳුන්වා දී තිබෙන බලශක්ති පිරිමැසුම් ක්‍රියාවලියට හඳුන්වා දී තිබෙන තරු පන්ති ශ්‍රේණිගත ක්‍රමවේදය ශීතකරණ සහ වායු සමීකරණ යන්ත්‍ර සඳහා ද ඉදිරියේ දී ඇතුළත් කිරීමට නියමිත බව ප්‍රමිති ආයතනයේ අධ්‍යක්ෂ ජනරාල්වරයා වැඩිදුරටත් කියා සිටියා."
    },
    {
        "content": "මාතර පර්යන්තයෙන් ආරම්භ වන කෙටි දුර සේවා 5ක පෞද්ගලික බස් වර්ජනයක් අද (02) පෙරවරුවේ සිට ක්‍රියාත්මක බව ලංකා පෞද්ගලික බස් රථ හිමියන්ගේ සංගමය පවසනවා. එහි සභාපති ගැමුණු විජේරත්න සඳහන් කළේ ඒ අනුව දික්වැල්ල, ගන්දර, තංගල්ල, තිස්සමහාරාම සහ ඇඹිලිපිටිය දක්වා ධාවනය වන බස් රථ අද පෙරවරුවේ සිට ධාවනයෙන් ඉවත්ව ඇති බවයි. හේතු කිහිපයක් මුල් කර ගනිමින් මෙම වර්ජනය ක්‍රියාත්මක බව ද සභාපතිවරයා කියා සිටියා."
    },
    {
        "content": "බදුල්ල - කොළඹ මාර්ගයේ බලංගොඩ - ඇල්ලෙපොළ ප්‍රදේශයේ දී වෑන් රථයක් ප්‍රපාතයකට පෙරළීමෙන් පුද්ගලයින් 4 දෙනෙකු තුවාල ලබා බලංගොඩ මූලික රෝහලට ඇතුළත් කර තිබෙනවා. අද (02) අලූයම 5.30ට පමණ සිදුවූ මෙම අනතුරෙන් තුවාල ලබා ඇත්තේ වෑන් රථයේ ගමන් කළ සිව්දෙනායි. සීලගම ප්‍රදේශයේ පදිංචි මොවුන් අතර කාන්තාවන් දෙදෙනෙකු ද වනවා."
    },
    {
        "content": "ආත්මාර්ථකාමීත්වයෙන් සිසු පරපුර මුදා ගත හැක්කේ ඔවුන් කලාවට සහ සෞන්දර්යට සමීප කිරීම තුළින් බව ජනාධිපති මහින්ද රාජපක්ෂ මහතා ප්‍රකාශ කළා. ඒ, හොරණ විද්‍යාරත්න පිරිවෙන් විද්‍යායතනයේ නව රංග ශාලාව සහ තුන්මහල් ගොඩනැගිල්ල සිසු අයිතියට පැවරීමේ උත්සවය ඊයේ අමතමින්. මහනුවරදී සිසුන් දෙපිරිසක් අතර ඇතිවූ ගැටුම සම්බන්ධයෙන් අදහස් දක්වමිනුයි ජනාධිපතිවරයා මෙම අදහස් පළ කළේ."
    },
    {
        "content": "මෙරට සිට සිදුකරන රන් ජාවාරමේ ප්‍රධාන සැකකරුවන් සොයා මේ වන විට පරීක්ෂණ ආරම්භ කර ඇති බව ශ්‍රී ලංකා රේගුව පවසනවා. එහි මාධ්‍ය ප්‍රකාශක සහ රේගු නිවාරණ අංශයේ අධ්‍යක්ෂ ලෙස්ලි ගාමිණී සඳහන් කළේ ශ්‍රී ලංකා රේගුව සහ කටුනායක ගුවන් තොටුපළ රේගුව එක්ව මෙම පරීක්ෂණය ක්‍රියාත්මක බවයි. පසුගිය සති කිහිපය තුළ දිගින් දිගටම ශ්‍රී ලංකාවේ සිට ඉන්දියාවට රන් ගෙන යාමේ සිද්ධීන් රැසක් වාර්තා වුණා. මෙහි නවතම සිද්ධිය අද (02) අලූයම වාර්තා වූයේ රුපියල් ලක්ෂ 20කට ආසන්න වටිනාකමකින් යුත් රන් බිස්කට් 4ක් ගුද මාර්ගයේ සඟවා චෙන්නායි බලා යාමට පැමිණි කොළඹ ප්‍රදේශයේ පදිංචි මුස්ලිම් ජාතිකයෙකු අත්අඩංගුවට ගැනීමත් සමගයි. ශ්‍රී ලංකාව සහ ඉන්දියාව කේන්ද්‍ර කර ගත් රන් ජාවාරමක තොරතුරු පසුගිය 25 වන දා අනාවරණ වූයේ ශ්‍රී ලාංකිකයන් 56 දෙනෙකු රුපියල් කෝටි 6 ක වටිනාකමකින් යුත් රන් කිලෝ 23 ක් සමඟ ඉන්දියාවේදී අත්අඩංගුවට ගැනීමත් සමඟයි. මේ සම්බන්ධයෙන් ඉන්දීය ගුවන් තොටුපළ බලධාරීන් ශ්‍රී ලංකාව දැනුවත් කරනු ලැබුවා. ඉන් අනතුරුව පසුගිය සති කිහිපය තුළ මෙලෙස ගුද මාර්ගයේ රන් සගවාගෙන යාමේ සිද්ධි සහ සාදා නිම නොකරන ලද ආභරණ පැලද රන් ජාවාරම් කිරීමේ සිද්ධි කිහිපයක් වාර්තා වුණා. මුල්වරට වත්තල - මාබෝල ප්‍රදේශයේ පදිංචි මුස්ලිම් ජාතික කාන්තාවක් සිය ගුද මාර්ගයේ සගවා රන් බිස්කට් චෙන්නායි නුවරට රැගෙන යාමට උත්සාහ කළ සිද්ධියක් පෙරේදා වාර්තා වුණා. ඊට අමතරව ඊයේ දිනයේ දී  තවත් මුස්ලිම් ජාතිකයින් දෙදෙනෙකු ශ්‍රී ලංකාවෙන් රන් පිටකිරීමට උත්සාහ කළ අවස්ථාවේදී අත්අඩංගුවට ගනු ලැබුවා. මේ අතර,  ශ්‍රී ලංකාවේ සිට ඉන්දියාවේ චෙන්නායි නුවර දක්වා සාදා නිම නොකරන ලද රන් රැගෙන යාමට උත්සාහ කළ එකම පවුලේ මිත්තණියක, මවක සහ දියණියක ගුවන්තොටුපල රේගුව විසින් අත්අඩංගුවට ගනු ලැබුවේ පසුගිය 27 වැනිදායි.   මෙම සිද්ධීන් සමඟ ශ්‍රී ලංකාවේ සිට විදේශ ගතවීමේදී පැළඳගෙන යා හැකි රත්රන් ප්‍රමාණයට සීමා පැනවීමට රේගු දෙපාර්තමේන්තුව තීරණය කරනු ලැබුවා. කෙසේ වෙතත්, රේගු මාධ්‍ය ප්‍රකාශකවරයා සදහන් කළේ පසුගිය වසරට සාපේක්ෂව මේ වසරේ දී ශ්‍රී ලංකාවෙන් රන් පිට කිරීමේ සිද්ධීන්වල වැඩිවීමක් දක්නට ලැබෙන බවයි. මේ වසරේ දී මෙවැනි සිද්ධීන් 60කට ආසන්න ප්‍රමාණවක් වාර්තා වී ඇති බව ද ඔහු ප්‍රකාශ කළා. පසුගිය මාස 5ක කාලය ඇතුළත ගුද මාර්ගයේ රන් සගවා ගැනීමේ සිද්ධීන් 20ක් පමණ වාර්තා වී තිබෙනවා. අද අලූයම රන් සමඟ අත්අඩංගුවට ගනු ලැබූ මුස්ලිම් ජාතිකයා පාපොච්චාරණයක් කරමින් ප්‍රකාශ කර ඇත්තේ තමා කිහිප විටක් මෙලෙස ඉන්දියාවට රන් රැගෙන ගොස් ඇති බවයි. රේගු පරීක්ෂාවන්ට හසු නොවන ආකාරයට ටේප් සහ කාබන් කොළවල ඔතා මෙම රන් රැගෙන ගිය බව ද මෙම පුද්ගලයා ප්‍රකාශ කර තිබෙනවා."
    },
    {
        "content": "ගුද මාර්ගයේ රන් බිස්කට් සගවාගෙන ඉන්දියාවට යාමට උත්සහ කළ පුද්ගලයෙකු කටුනායක ගුවන් තොටුපළ රේගුව විසින් අත්අඩංගුවට ගෙන තිබෙනවා. අද (02) අලූයම 4යි 5ට පමණ අත්අඩංගුවට ගත් සැකකරු රන් බිස්කට් 4ක් සඟවාගෙන මෙරටින් පිටවීමට උත්සාහ කර ඇති අතර, එහි වටිනාකම රුපියල් 19 ලක්ෂ 25,000ක්. රත්‍රං තොගය රාජසන්තක කර ඇති අතර, සැකකරු රුපියල් දෙලක්ෂ 50,000ක ඇපයක් මත මුදා හැර තිබෙනවා."
    },
    {
        "content": "මහාචාර්ය ජී.එල්. පීරිස් විදේශ අමාත්‍ය ධුරයෙන් ඉල්ලා අස්විය යුතු බව එක්සත් ජාතික පක්ෂ පාර්ලිමේන්තු මන්ත්‍රී මංගල සමරවීර ප්‍රකාශ කළා. කොළඹ අද (02) පැවති මාධ්‍ය හමුවකට එක්වෙමින් ඔහු කියා සිටියේ විදේශ අමාත්‍යවරයාගේ අප්‍රිකානු රාජ්‍ය තාන්ත්‍රික ප්‍රතිපත්තිය, නිමාවූ පොදු රාජ්‍ය මණ්ඩල සමුළුවට සහභාගි වූ අප්‍රිකානු මහද්වීපයේ රටවල රාජ්‍ය නායකයින්ගේ සංඛ්‍යාවෙන් පෙන්නුම් කළ බවයි."
    },
    {
        "content": "කඹුරුපිටිය සිද්ධියේ සැකකරුවන් දෙදෙනෙකු වැවකට පැන මරුට."
    },
    {
        "content": "හෙද - පරිපූරක - අතුරු වෛද්‍ය සේවා තවදුරටත් වර්ජනයේ. සාකච්ඡා කර වර්ජනය ගැන තීරණයක් ගන්නවා.  වර්ජනය කළත්, රෝහල් කටයුතු සාමාන්‍ය පරිදි. හෙද, පරිපූරක, අතුරු වෛද්‍ය සේවා වර්ජනයක."
    },
    {
        "content": "තම සැමියාට පොල්ලකින් පහර දී ඝාතනය කළ බිරිදක් බෙලිඅත්ත පොලීසිය ඊයේ අත්අඩංගුවට ගත්තා. ඊයේ (26) පස්වරු 2.30ට පමණ බෙලිඅත්ත - කැකුළුගමුව ප්‍රදේශයේ පිහිටි නිවසේදී ඇය මෙලෙස පහර දී 54 හැවිරිදි සැමියා ඝාතනය කර ඇත්තේ. දෙදෙනා අතර ඇති වූ බහින්බස්වීමක් දුරදිගයාමෙන් එය සිදුවී ඇති බව පොලිස් මාධ්‍ය ප්‍රකාශක කාර්යාලය සඳහන් කළේ."
    },
    {
        "content": "බණ්ඩාරවෙල - බෝගහමුල්ල ප්‍රදේශයේ දී විදුලිසැර වැදීමෙන් 50 හැවිරිදි පුද්ගලයෙකු මිය ගොස් තිබෙනවා. තමන් පදිංචි නිවසේ එක් කාමරයක සිට තවත් කාමරයකට විදුලිය ලබා ගැනීමට රැහැන් සවි කිරීමේදීයි ඔහුට විදුලි සැර වැදී ඇත්තේ. පසුව මිය ගිය පුද්ගලයාගේ බිරිද වියළි ලීයකින් අදාළ රැහැන් ඉවත් කර ඔහු බණ්ඩාරවෙල රෝහලට ඇතුළත් කළත් ඒ වන විටත් මෙම පුද්ගලයා මිය ගොස් සිටි බව පොලීසිය ප්‍රකාශ කළා."
    },
    {
        "content": "ඊශ්‍රායලයේ ඉදි වූ පළමු බෞද්ධ ආගමික සිද්ධස්ථානය වැඳ පුදා ගැනීමට දැන් එරට සිටින ශ්‍රී ලාංකිකයින්ට අවස්ථාව හිමිවී තිබෙනවා. ඊශ්‍රායලයේ ටෙල්අවීව් ප්‍රදේශයේ මහල් සංකීර්ණයකයි එය පිහිටුවා ඇත්තේ. දැනට ශ්‍රී ලාංකිකයන් 700 ක් පමණ ඊශ්‍රායලයේ වාසය කරනවා. මෙම විහාරයේ විහාරාධිපති ධුර හොබවන්නේ පූජ්‍ය කරවිලකොටුවේ ධම්මතිලක හිමියන්."
    },
    {
        "content": "එක්සත් ජාතික පක්ෂ පාර්ලිමේන්තු මන්ත්‍රී සුජීව සේනසිංහට කථානායක චමල් රාජපක්ෂ විසින් අද පාර්ලිමේන්තුවේදී අවවාද කර තිබෙනවා. ඒ අමාත්‍ය දිනේෂ් ගුණවර්ධනගේ කතාවට දිගින් දිගටම බාධා කිරීම හේතුවෙන්. අයවැය දෙවනවර කියවීමේ විවාදයේ පස්වන දිනය අදයි. අයවැය විවාදය ආරම්භ කරමින් එක්සත් ජාතික පක්ෂ පාර්ලිමේන්තු මන්ත්‍රී ජෝශප් මයිකල් පෙරේරා කියා සිටියේ ගොවි විශ්‍රාම වැටුපෙන් අවශ්‍ය ඉලක්ක සපුරා නොමැති බවයි. ජාතික ආර්ථිකය ශක්තිමත් කිරීමට නම් දේශපාලන ස්ථාවරත්වයක් අත්‍යාවශ්‍ය බව ආණ්ඩුව වෙනුවෙන් අදහස් දැක්වූ ආණ්ඩු පක්ෂයේ ප්‍රධාන සංවිධායක අමාත්‍ය දිනේෂ් ගුණවර්ධන විවාදයට එක්වෙමින් ප්‍රකාශ කළා. අමාත්‍යවරයා සිය අදහස් දැක්වීම සිදුකරන අතරතුර දිගින් දිගටම එක්සත් ජාතික පක්ෂ පාර්ලිමේන්තු මන්ත්‍රී සුජීව සේනසිංහ බාධා කිරීම හේතුවෙනුයි කථානායකවරයා මෙවැනි ප්‍රකාශයක් සිදුකළේ. මේ අතර, වාචික පිළිතුරු අපේක්ෂාවෙන් එක්සත් ජාතික පක්ෂ පාර්ලිමේන්තු මන්ත්‍රී සජිත් ප්‍රේමදාස අසන ලද පැනයකට පිළිතුරු දුන් ආර්ථික සංවර්ධන නියෝජ්‍ය අමාත්‍ය සුසන්ත පුංචිනිලමේ කියා සිටියේ රුපියල් 1200 ක සමෘද්ධි සහනාධාරය ලබන පුද්ගලයින් දෙලක්ෂ 54,030 ක් සිටින බවයි. ඔවුන්ට මෙම දීමනාව ලබාදීම 2011 වසරේ නොවැම්බර් මාසයේ සිට ක්‍රියාත්මක බව ද නියෝජ්‍ය අමාත්‍යවරයා සඳහන් කළා. ඊට අමතරව රුපියල් 200 භූමිතෙල් සහනාධාරය පුද්ගලයින් හාර ලක්ෂ 9002 ක් ලබන බව ද ඔහු මෙහිදී වැඩිදුරටත් කියා සිටියා."
    },
    {
        "content": "ශ්‍රී ලංකාවේ සිට ඉන්දියාවේ චෙන්නායි නුවර දක්වා රන් රැගෙන යාමට උත්සාහ කළ එකම පවුලේ මිත්තණියක, මවක සහ දියණියක ගුවන්තොටුපල රේගුව විසින් අත්අඩංගුවට ගෙන තිබෙනවා. අද (27) අලූයම 2.30 ට පමණ ජෙට් එයාර්වේස් ගුවන් යානයකින් චෙන්නායි බලා පිටත්ව යාමට පැමිණි මොවුන් තිදෙනා කළුබෝවිල ප්‍රදේශයේ පදිංචිකරුවන්. මිත්තණියගේ වයස අවුරුදු 53 ක් වන අතර මව අවුරුදු 37 ක් සහ දියණිය අවුරුදු 15 ක් වයසැතියි. මොවුන් සාදා නිම නොකල රන් වළලූ 10 ක් සහ මාල 3 ක්, අත්අඩංගුවට ගන්නා අවස්ථාවේදී පැළඳ සිටි අතර ඒවායේ වටිනාකම රුපියල් තිස්තුන් ලක්ෂ 80,000 ක්. පරීක්ෂණ සඳහා මෙම භාණ්ඩ රාජසන්තක කර ඇති අතර වැඩිමහල් කාන්තාවන් දෙදෙනාට රුපියල් දස දහසක බැගින් විසි දහසක දඩ නියම කර තිබෙනවා. ශ්‍රී ලංකාව සහ ඉන්දියාව අතර රන් ජාවාරමක තොරතුරු පසුගිය සඳුදා අනාවරණ වූයේ ශ්‍රී ලාංකිකයන් 56 දෙනෙකු රුපියල් කෝටි 6 ක වටිනාකමකින් යුත් රන් කිලෝ 23 ක් සමඟ ඉන්දියාවේදී අත්අඩංගුවට ගැනීමත් සමඟයි. මේ නිසා, ශ්‍රී ලංකාවේ සිට විදේශ ගතවීමේදී පැළඳගෙන යා හැකි රත්රන් ප්‍රමාණයට සීමා පැනවීමට රේගු දෙපාර්තමේන්තුව තීරණය කර තිබෙනවා."
    },
    {
        "content": "එක්සත් ජාතික පක්ෂ නායකත්ව මණ්ඩලය හමුවේ අද (27) දිනයේ පෙනී නොසිටින බව එම පක්ෂ පාර්ලිමේන්තු මන්ත්‍රී පාලිත රංගේබණ්ඩාර පවසනවා. මන්ත්‍රීවරයා හිරු ප්‍රවෘත්ති අංශයට සඳහන් කළේ ඊයේ දිනයේදී තමන්ට දුරකථනය මගින් නායකත්ව මණ්ඩල හමුවේ පෙනී සිටින ලෙස දැනුම්දුන් බවයි. නමුත්, මීට පෙර තමන් යොදාගෙන තිබෙන පෞද්ගලික වැඩකටයුතු හේතුවෙන් ඊට සහභාගි නොවීමට තීරණය කළ බව ද ඔහු සඳහන් කළා. මීට අමතරව අද දිනයේදී පාර්ලිමේන්තු මන්ත්‍රී අශෝක් අබේසිංහට ද නායකත්ව මණ්ඩල හමුවේ පෙනී සිටින ලෙස ආරාධනා කර තිබෙනවා. ඒ අනුව, තමන් අද දිනයේ ඊට සහභාගි වන බවයි හිරු ප්‍රවෘත්ති අංශය කළ විමසීමකදී අශෝක් අබේසිංහ මන්ත්‍රීවරයා කියා සිටියේ. එක්සත් ජාතික පක්ෂ කෘත්‍යාධිකාරි මණ්ඩල තීරණවලට එරෙහිව කටයුතු කිරීම සම්බන්ධයෙන් මෙම මන්ත්‍රීවරුන් දෙදෙනාගේ පක්ෂ සාමාජිකත්වය අහෝසි කර තිබුණා. පසුගිය වයඹ පළාත් සභා ඡන්ද විමසීමට පෙර එක්සත් ජාතික පක්ෂ නායක රනිල් වික්‍රමසිංහ විසින් මොවුන්ට පක්ෂ සාමාජිකත්වය යළි ලබාදුන් අතර එහෙත් ඔවුන්ට අහිමිවූ එජාප සංවිධායක ධුර යළි ලබාදුන්නේ නැහැ. කෙසේ වෙතත්, එක්සත් ජාතික පක්ෂ නව නායකත්ව මණ්ඩලය පත්වීමෙන් පසුව මොවුන් දෙදෙනාට නැවත ඔවුන් මීට පෙර දරනු ලැබූ සංවිධායක ධුර හිමිවූ අතර ඔවුන්ට එරෙහි විනය පරීක්ෂණ ද අත්හිටුවනු ලැබුවා. මේ අතර, එක්සත් භික්ෂු පෙරමුණ ද අද කොළඹදී මාධ්‍ය හමුවක් කැඳවා තිබුණා. එම මාධ්‍ය හමුවට එක්වූ එම පෙරමුණේ ලේකම් පූජ්‍ය බෝපිටියේ ධම්මිස්සර හිමියන් නායකත්ව මණ්ඩලය සම්බන්ධයෙන් ද අදහස් පළ කළා."
    },
    {
        "content": "සංචාරක වීසා මත මෙරටට පැමිණ ආගමන විගමන නීති උල්ලංඝනය කළ දෙමළ ජාතික කවියෙකු වූ වී.අයි.එස්.ජෙයපාලන් රටින් පිට කර තිබෙනවා. ආගමන විගමන පාලක චූලානන්ද පෙරේරා හිරු ප්‍රවෘත්ති අංශයට සඳහන් කළේ ඊයේ රාත්‍රියේ ඔහු රටින් පිට කිරීමට කටයුතු කළ බවයි. වීසා කොන්දේසි උල්ලංඝනය කළ බවට පසුගිය සිකුරාදා අත්අඩංගුවට ගැනුණු මොහු ප්‍රශ්න කිරීම් සඳහා ආගමන විගමන දෙපාර්තමේන්තුවට භාර දුන්නා. ජෙයපාලන් ප්‍රකාශ කළේ වව්නියාව - මාන්කුලම් ප්‍රදේශයේදී සිය මෑණියන්ගේ සොහොනට ගෞරව දැක්වීම සඳහා ඔහු ශ්‍රී ලංකාවට පැමිණි බවයි. දැනට මොහු නෝර්වේහි දිවි ගෙවනවා."
    },
    {
        "content": "පෑලියගොඩ නගර සභාවේ අයවැය දෙවන වරටත් පරාජයට පත්වීම නිසා ගන්නා ඉදිරි ක්‍රියාමාර්ග පිළිබඳව නීතිපතිවරයා සමග සාකච්ඡා කර දැනුම් දෙන බව බස්නාහිර පළාත් මහ ඇමති ප්‍රසන්න රණතුංග ප්‍රකාශ කළා. එම නගර සභාවේ සභාපති නිහාල් ආනන්ද ලබන වසර සඳහා වන අයවැය අද දෙවන වරටත් සභාවට ඉදිරිපත් කළ අවස්ථාවේදී එය වැඩි ඡන්ද 3 කින් යළි පරාජයට පත්වුණා. පසුගිය අවස්ථාවේදී අයවැයට විරුද්ධ වූ ආණ්ඩු පක්ෂයේ මන්ත්‍රිවරුන් තිදෙනෙකු මෙවරත් විරුද්ධව ඡුන්දය භාවිතා කළ අතර ඔවුන් ප්‍රකාශ කළේ සභාපතිවරයාගේ ක්‍රියාකලාපයට විරෝධය පළ කරමින් තමන් අයවැයට විරුද්ධව ඡුන්දය ලබාදුන් බවයි. පසුගිය වසරේ සම්මත කෙරුණු පළාත් පාලන ආයතන විශේෂ විධිවිධාන පනතට අනුව පළාත් පාලන ආයතනයක අයවැය දෙවරක් පරාජයට පත්වුවහොත් සභාපතිවරයා එම ධුරයෙන් ඉල්ලා අස්විය යුතු වනවා.  බස්නාහිර පළාතේ පළාත් පාලන ආයතනයක දෙවරක් අයවැය මෙතෙක් පරාජයට පත්වී ඇත්තේ පෑලියගොඩ නගර සභාවේ පමණයි. මේ අනුව ඉදිරියේදී විශේෂ කොමසාරිස්වරයෙකු යටතට පෑලියගොඩ නගර සභාව පත් කරනවාද නැද්ද පිළිබඳව නීතිපතිවරයා ලබාදෙන උපදෙස්වලින් අනතුරුව තීරණය කරන බවයි බස්නාහිර පළාත් ප්‍රධාන අමාත්‍යවරයා කියා සිටියේ. />-------------------------------------------------------------------------------------------- පෑලියගොඩ අයවැය දෙවන වරටත් පරදී. Wednesday, 27 November 2013 - 13:22 පෑලියගොඩ නගර සභාවේ අයවැය දෙවන වරටත් වැඩි ඡන්ද 3 කින් පරාජයට පත්ව තිබෙනවා. 9 දෙනෙකුගෙන් සැදුම්ලත් නගර සභාවේ මන්ත්‍රී මණ්ඩලයේ ආණ්ඩු පක්ෂ මන්ත්‍රීවරුන් 3 දෙනෙකු ද අයවැයට විරුද්ධව ඡන්දය භාවිතා කළ බවයි හිරු වාර්තාකරු කියා සිටියේ. මේ පිළිබඳව හිරු ප්‍රවෘත්ති අංශය කළ විමසීමකදී පෑලියගොඩ නගර සභාවේ ආණ්ඩු පක්ෂ මන්ත්‍රී සරත් ද සිල්වා කියා සිටියේ නගරාධිපතිවරයාගේ දූෂිත ක්‍රියා කලාපයට විරෝධය පළ කරමින් දෙවන වරටත් ඉදිරිපත් වූ අයවැය පරාජය කළ බවයි."
    },
    {
        "content": "යාපනය සිට ත්‍රිකුණාමලය දක්වා වෙරළ සීමාවේ සිට කිලෝමීටර් 300 කට ඔබ්බෙන් මුහුදු ප්‍රදේශයට පැයට කිලෝමීටර් 70 ට වඩා වැඩි සුළං තත්ත්වයක් ඇතිවිය හැකි බව කාලගුණ විද්‍යා දෙපාර්තමේන්තුව පවසනවා. නිවේදනයක් නිකුත් කරමින් එම දෙපාර්තමේන්තුව පෙන්වා දෙන්නේ මේ හේතුවෙන් මුහුද රළු සහ අනතුරුදායක විය හැකි බවයි. අද දිනයේත් රාත්‍රී කාලයේ දිවයිනේ අනෙකුත් ප්‍රදේශවලට ගිගුරුම් සහිත වැසි ඇතිවිය හැකි බවයි කාලගුණ විද්‍යා දෙපාර්තමේන්තුව වැඩිදුරටත් සඳහන් කළේ. බෙංගාල බොක්ක ප්‍රදේශයේ පවතින ලෙහාර් සුළි කුණාටුව මුලතිව් සිට ඊසාන දෙසින් කිලෝමීටර් 750 ක් පමණ දුරින් කේන්ද්‍රගතව තිබෙනවා. එම සුළි කුණාටුව වයඹ දෙසට ගමන් කරමින් පවතින බවයි කාලගුණ විද්‍යා දෙපාර්තමේන්තුව වැඩිදුරටත් සඳහන් කළේ. මේ හේතුවෙන් යාපනයේ සිට ත්‍රිකුණාමලය දක්වා වෙරළේ සුළං තත්ත්වය වැඩිවිය හැකි බවයි එම දෙපාර්තමේන්තුව පෙන්වා දෙන්නේ."
    },
    {
        "content": "එක්සත් ජාතික පක්ෂ නායකත්ව මණ්ඩල සාමාජිකයින් අද (26) අති උතුම් අගරදගුරු මැල්කම් කාදිනල් රංජිත් හිමිපාණන් මුණ ගැසුණා. කොළඹ අගරදගුරු නිවසේ දී මෙම හමුව පැවැති අතර ඊට නායකත්ව මණ්ඩල සභාපති කරු ජයසූරිය ඇතුළු එහි සාමාජිකයින් වන ලක්ෂ්මන් කිරිඇල්ල, කබීර් හෂීම්, රුවන් විජේවර්ධන යන මන්ත්‍රීවරුන් එක්ව සිටියා. එම හමුවෙන් පසු මාධ්‍ය වෙත අදහස් දැක්වූ නායකත්ව මණ්ඩල සභාපති, පාර්ලිමේන්තු මන්ත්‍රී කරු ජයසූරිය කියා සිටියේ විධායක ජනාධිපති ක්‍රමය සහ කැසිනෝ උවදුර සම්බන්ධයෙන් අගරදගුරු හිමිපාණන් දැනුවත් කළ බවයි. මේ අතර, එක්සත් ජාතික පක්ෂ නායකත්ව මණ්ඩලය දෙවන වතාවට අද (26) පස්වරුවේ පාර්ලිමේන්තු සංකීර්ණයේ දී රැස්වීමට නියමිතයි."
    },
    {
        "content": "රතුපස්වල ජලය සහ පස දූෂණය කිරීම සම්බන්ධයෙන් රජයේ නිලධාරීන් ක්‍රියා කර නොමැති බවට පවසමින් සියනෑ ජලය සුරැකීමේ සංවිධානය සහ පරිසර යුක්ති කේන්ද්‍රය අභියාචනාධිකරණය හමුවේ අද (26) පෙත්සමක් ගොනු කළා. ඒ අනුව ආයෝජන මණ්ඩලය, පරිසර අධිකාරිය සහ අදාළ රතුපස්වල කර්මාන්ත ශාලාවේ බලධාරීන්ට ජනවාරි මස 27 වන දා අභියාචනාධිකරණය හමුවේ පෙනී සිටින ලෙසටයි නොතීසි නිකුත් කෙරුණේ."
    },
    {
        "content": "දැයට කිරුළ ජාතික ප්‍රදර්ශනයට සමගාමීව කෑගල්ල දිස්ත්‍රික්කයේ දුෂ්කර ප්‍රදේශවල ජනතාවට අවශ්‍ය සෞඛ්‍ය පහසුකම් නැංවීමට රුපියල් මිලියන 432 ක මුදලක් වෙන්කර තිබෙනවා. ඒ යටතේ මාතෘසායන මධ්‍යස්ථාන 36 ක් ඉදිකිරීම මේ වනවිට ආරම්භ කර ඇති බවයි සෞඛ්‍ය අමාත්‍යාංශය ප්‍රකාශ කළේ. එක් සායන මධ්‍යස්ථානයක් සඳහා වැය කෙරෙන මුදල රුපියල් මිලියන 12ක්"
    },
    {
        "content": "කිරිපිටි මිල ඉහළ දමන්නැයි සමාගම් කර ඇති ඉල්ලීම් සම්බන්ධයෙන් මෙතෙක් අවසන් තීරණයක් ගෙන නැතැයි පාරිභෝගික සේවා අධිකාරිය ප්‍රකාශ කළා. මෙරටට කිරිපිටි ආනයනය කරන සමාගම් 5ක් මිල ඉහළ දමන ලෙස අධිකාරිය වෙත අයඳුම්පත් ඉදිරිපත් කර තිබෙනවා. ඒ අනුව කිලෝග්‍රෑමයක කිරිපිටි පැකට්ටුවක් රුපියල් දහසකට අධික මිලකින් සහ ග්‍රෑම් 400 යේ කිරිපිටි පැකට්ටුවක් රුපියල් 400කට ආසන්න මිලකින් ඉහළ දමන ලෙසයි ඔවුන් එමගින් ඉල්ලා ඇත්තේ. පසුගිය දා එක්තරා කිරිපිටි සමාගමක් පාරිභෝගික සේවා අධිකාරියේ අවසරයකින් තොරව මිල ඉහළ දමනු ලැබුවා. මේ නිසා ඔවුන්ට එරෙහිව අධිකරණයේ නඩු පවරා ඇති අතර, අද දිනයේ දී එම නඩුව විභාගයට ගනු ලබනවා.කිරිපිටි සමාගම් කර ඇති ඉල්ලීම් සම්බන්ධයෙන් හිරු ප්‍රවෘත්ති අංශය කළ විමසීමකදී පාරිභෝගික සේවා අධිකාරියේ අධ්‍යක්ෂ ජනරාල් ජේ.එම්.ඒ. ඩග්ලස් කියා සිටියේ ලෝක වෙළදපොළේ කිරිපිටි මිල ඉහළ ගොස් ඇති නමුත්, මිල ඉහළ දැමීමට සලකා බලන අනෙකුත් සාධකවල වෙනසක් දක්නට නොලැබෙන බවයි.      කෙසේ වෙතත්, ඇතැම් කිරිපිටි වර්ගවල හිඟයක් මේ වන විට වෙළඳපොළේ දක්නට ලැබෙනවා. අප මේ පිළිබදව ද පාරිභෝගික සේවා අධිකාරියේ අධ්‍යක්ෂ ජනරාල්වරයාගෙන් කරුණු විමසූ අතර ඔහු කියා සිටියේ උත්සව සමය ආසන්න වත්ම මෙලෙස කිරිපිටි සඟවා තබන සමාගම්වලට එරෙහිව නීතිමය ක්‍රියාමාර්ග ගන්නා බවයි."
    }
]
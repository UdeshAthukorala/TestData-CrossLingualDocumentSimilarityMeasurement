[
    {
        "content": "මැතිවරණය ඉතා සාමකාමීව ප්‍රශස්ත මට්ටමින් පැවැත්වෙන බව මැතිවරණ නිරීක්ෂකයින් පවසනවා. ඡන්ද මධ්‍යස්ථාන ද සුරක්ෂිත බැවින් සිය වටිනා ඡන්දය වේලාසනම ගොස් භාවිත කරන ලෙස පැෆ්රල් සංවිධානය ඉල්ලා සිටිනවා."
    },
    {
        "content": "ඡන්ද පොළ සම්බන්ධයෙන් කිසිඳු බියක් ඇතිකර ගතයුතු නොමැති බවත්, ඡන්දපොළ සම්පූර්ණයෙන්ම සෞඛ්‍යාරක්ෂිත බවත්, මැතිවරණ කොමිසමේ සභාපති මහින්ද දේශප්‍රිය මහතා පවසයි. වැඩිදුරටත් අදහස් දක්වමින් මැතිවරණ කොමිසමේ සභාපතිවරයා පැවසුවේ සමස්ත ඡන්ද දායකයින් එක්කෝටි හැට දෙලක්ෂ හැට තුන්දහස් අටසිය අසූ පහක් ලෙස ලියාපදිංචී වී සිටින ඡන්ද දායකයින්ගෙන් එක්කොටි තිස් ලක්ෂයක්වත් එනම් අවම වශයෙන් 80%කට වඩා ප්‍රමාණයක්වත් ඡන්දයට භාවිතා කරනු ඇතැයි තමන් අපේක්ෂා කරන බවයි. එහිදී බිය සැකයකින් තොරව ඡන්ද පොළ වෙත පැමිණෙන ලෙස ඔහු ඡන්ද දායකයින්ගෙන් ඉල්ලීමක්ද කළේය. එමෙන්ම ඡන්දය සඳහා රාජකාරි කටයුතුවල යෙදී සිටින රජයේ සේවකයන්ද ඡන්ද කටයුතුවලට පැමිණීමට මැළිකමක් දක්වන බවත්, එසේ රාජකාරි කිරීමට බිය විය යුතු නැති බවත්, කිසිඳු බියකින් තොරව කටයුතු කිරීමට තරම් ඡන්ද පොළ කොරෝනාවලින් ආරක්ෂිත බවත්, එය ඕනෑම පොදු ස්ථානයකට වඩා ආරක්ෂිත බවත්, දේශප්‍රිය මහතා පැවසීය."
    },
    {
        "content": "ප්‍රබල අපරාධ කල්ලි සාමාජිකයෙකු වන කෙසෙල්වත්තේ දිනූක නැමැත්තාගේ සමීපතමයෙකු වන කෙසෙල්වත්තේ රයිනා යන අය පොලිස් අත්අඩංගුවට ගෙන තිබෙනවා. පෑලියගොඩ පොලීසියට ලද තොරතුරකට අනුව කළ වැටලීමකදී කෙසෙල්වත්තේ රයිනා අත්අඩංගුවට ගැනුණේ පෑලියගොඩ අධිවේගී පාලම අසලදීයි. විසිහත් හැවිරිදි සැකකරු කොළඹ 12 අක්බාර් පටුමගේ පදිංචිකරුවෙක්. ඔහු සන්තකයේ තිබී හෙරොයින් ග්‍රෑම් 5 යි මිලිග්‍රෑම් සියයක් ද ජංගම දුරකතන තුනක් හා සිම් කාඩ්පත් 19 ක් සොයා ගැනුණා. යතුරු පැදියක් ද පොලිස් භාරයට ගෙන ඇති අතර සැකකරු සම්බන්ධයෙන් වැඩිදුර විමර්ශන ක්‍රියාත්මකයි."
    },
    {
        "content": "තම පුරවැසි අයිතිය තහවුරු කරමින් අනිවාර්යයෙන්ම සිය වටිනා ඡන්දය භාවිත කරන ලෙස ආගමික නායකයින් ද ජනතාවගෙන් ඉල්ලා සිටිනවා. \n \n මේ අතර  අගරදගුරු අති උතුම් මැල්කම් කාදිනල් රංජිත් හිමිපාණන් ඡන්දය ප්‍රකාශ කිරීම සඳහා අද උදෑසනම සිය ඡන්ද මධ්‍යස්ථානය වෙත ගොස් සිටින ආකාරය දැකගත හැකිවුණා. උන්වහන්සේ ඡන්දය ප්‍රකාශ කළේ කොළඹ අට කේරි විද්‍යාලයීය ඡන්ද මධ්‍යස්ථානයේදීයි."
    },
    {
        "content": "මීගමුව බන්ධනාගාරයේ හිටපු අධිකාරී අනුරුද්ධ සම්පායෝ අද මීගමුව මහේස්ත්‍රාත් අධිකරණය හමුවට පමුණුවන බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී ජාලිය සේනාරත්න මහතා පවසනවා. පොලිස් මූලස්ථානයේ අද පැවති මාධ්‍ය හමුවකදීයි ඒ මහතා මේ බව කියා සිටියේ."
    },
    {
        "content": "මෙරට කොරෝනා ආසාදනය වී සුවය ලැබූ සංඛ්‍යාව 2,517ක් දක්වා ඉහළ ගොස් තිබෙනවා."
    },
    {
        "content": "අද දිනයේ ද දිවයිනේ ප්‍රදේශ රැසකට වැසි ඇතිවිය හැකි බව කාලගුණ විද්‍යා දෙපාර්තමේන්තුව පවසනවා. ලබන 7 වනදා දක්වා මහමැතිවරණය වෙනුවෙන් හදිසි ආපදා ඒකකයක් ද ක්‍රියාත්මකයි. මහ මැතිවරණ සමයේ ඇතිවිය හැකි ආපදාවන්ට මුහුණදීම සඳහා විශේෂ වැඩපිළිවෙළක් ක්‍රියාත්මක වනවා. පැය 24 පුරා ක්‍රියාත්මක 114 හදිසි ඇමතුම් අංකය මගින් ආපදාවන් පිළිබඳ ආපදා කළමනාකරන මධ්‍යස්ථානය දැනුවත් කළ හැකියි. එමෙන්ම තවත් දුරකතන අංක කිහිපයක් ද ඒ සඳහා හදුන්වා දී තිබෙනවා. සියලු දිස්ත්‍රික්කවල ආපදා කළමනාකරන ඒකක ඕනෑම ආපදාවකට මුහුණදීම සඳහා සූදානම් කර තිබෙනවා."
    },
    {
        "content": "පසුගිය අවුරුදු 05 ක කාලය තුළ රටේ සංවර්ධනය සම්පූර්ණයෙන් ආපස්සට හැරවූ බව අග්‍රාමාත්‍ය මහින්ද රාජපක්ෂ මහතා පවසනවා. ශ්‍රී ලංකා පොදුජන පෙරමුණෙන් ඉදිරි මහ මැතිවරණයට ඉදිරිපත් වී සිටින අපේක්ෂකයන්ගේ ජය තහවුරු කිරීම සඳහා මාපලගම මහජන ක්‍රීඩාංගනයේ පැවති ජන හමුවක් අමතමිනුයි අග්‍රාමාත්‍යවරයා මේබව කියා සිටියේ. දකුනු පළාත් සභාවේ හිටපු උප සභාපති ශ්‍රී ලංකා පොදුජන පෙරමුණේ හිනිදුම ආසන සංවිධායක සම්පත් අතුකෝරල මහතායි මෙම ජන හමුව සංවිධාන කර තිබුණේ. මෙම අවස්ථාවට අමාත්‍ය වෛද්‍ය රමේෂ් පතිරණ මහතා ඇතුළු දේශපාලන නියෝජිතයන් රැසක් එක්ව සිටියා."
    },
    {
        "content": "ඩුබායි හි රැඳී සිටි තවත් ශ්‍රී ලාංකිකයින් පිරිසක් දිවයිනට පැමිණියා. ඩුබායි හි රැඳී සිටි ශ්‍රී ලාංකිකයින් 327 දෙනෙකුයි මෙසේ අද අලුයම දිවයිනට පැමිණියේ. ඔවුන් සියලු දෙනා කටුනායක ගුවන්තොටුපොලේදී PCR පරීක්ෂණවලට යොමු කිරීමෙන් පසු නිරෝධායන මධ්‍යස්ථානවෙත රැගෙන යාමට කටයුතු කෙරුණා. කොරෝනා වෛරසය හේතුවෙන් මෙරටට පැමිණීමට නොහැකිව සිටි පිරිසකුයි මෙලෙස දිවයිනට පැමිණියේ."
    },
    {
        "content": "රනිල් වික්‍රමසිංහ මහතාගේ දේශපාලන යුගය අවසන් බව හිටපු පාර්ලිමේන්තු මන්ත්‍රී සුජීව සේනසිංහ මහතා පවසනවා. සමගි ජනබලවේගය කොළඹදී පැවැත්වූ මාධ්‍ය හමුවට එක්වෙමින් ඒ මහතා මේ බව කියාසිටියා. එම බලවේගයේ නියෝජිතයින් කිහිප දෙනෙකු ද මෙම මාධ්‍ය හමුවේදී අදහස් දැක්වූවා."
    },
    {
        "content": "දුප්පත්කම තුරන් කිරීම සඳහා ආරම්භ කළ ගමන නතර නොකරන බව ජනාධිපති ගෝඨාභය රාජපක්ෂ මැතිතුමා අවධාරණය කරනවා. අතීතයේදී ඇතැමෙකුට රැකියා ලැබුණ ද දිලිදු ජනතාවට අවස්ථාව නොලැබුනු බවයි ජනාධිපතිතුමා පෙන්වා දෙන්නේ. ශ්‍රී ලංකා පොදුජන පෙරමුණෙන් මහ මැතිවරණයට ඉදිරිපත්වන අපේක්ෂකයින්ගේ ජය තහවුරු කිරීම සදහා බදුල්ල දිස්ත්‍රික්කයේ චාරිකාවක නිරත වෙමින් ජනාධිපතිතුමා මෙම අදහස් පළකළා. මහියංගනය මහවැලි ක්‍රීඩාංගනයේ පැවති ජන හමුවට ජනාධිපතිතුමා පළමුව සහභාගි වුණා. අපේක්ෂක තේනුක විදානගම මහතායි ජනහමුව සංවිධාන කළේ. සෞභාග්‍යයේ දැක්ම ප්‍රතිපත්ති ප්‍රකාශයේ පොරොන්දු ඒ අයුරින්ම ඉටුකරන බව ජනාධිපතිතුමා කියාසිටියා. මැතිවරණය අවසන් වූ වහාම අඩු ආදායම්ලාභීන් සහ උපාධිධාරීන් සදහා සැළසුම් කළ රැකියා එක්ලක්ෂ පනස්දහස ලබාදෙන බවයි ජනාධිපති ගෝඨාභය රාජපක්ෂ මැතිතුමා සදහන් කළේ. සාමාන්‍ය පෙළ සහ උසස් පෙළ සමතුන්ට පුහුණුවක් සමග රැකියා දීමට වැඩපිළිවෙළක් සකස් කෙරෙනවා. රට ගැන සිතන නායකයෙකු බලයට පත් සෑම අවස්ථාවකදීම එම වැඩපිළිවෙළ කඩාකප්පල් කිරීම,  කුමන්ත්‍රණකාරී හා අන්තවාදී කණ්ඩායම්වල ඉලක්කය වූ බවයි ජනාධිපතිතුමා පෙන්වා දුන්නේ. කිසිදු පදනමක් නැතිව වරාය ආශ්‍රිතව අර්බුදයක් නිර්මාණය කිරීමට උත්සාහ කළද තමා බියට පත්කළ නොහැකි බවයි ජනාධිපතිතුමා කියාසිටියේ. මොරන් ඇළ වාරි ව්‍යාපෘතිය කඩිනම්කර මහියංගනය පානීය ජල ගැටලුව විසදන බවද ජනාධිපතිතුමා ප්‍රකාශ කළා. ශශිකලා සෙව්වන්දි දියණිය කොවිඩ් අරමුදල සදහා තම මුදල් කැටය ජනාධිපතිතුමා වෙත පිරිනැමුවා. මහියංගනය මාර්ගය දෙපස රැස්ව සිටි ජනතාව සමග ද ජනාධිපතිතුමා සුහද කතාබහක නිරත වුණා. වියළුව කන්දකැටිය සතිපොල භූමියේ පැවති ජන හමුවට ද ජනාධිපතිතුමා සහභාගි වුණා. එය සංවිධාන කළේ අපේක්ෂිකා ඕෂධී හේවාමද්දුම මහත්මියයි. වගා ජල හිගයට සහ වන අලි තර්ජනයට ස්ථිර විසදුම් සෙවීමට වැඩපිළිවෙළක් සකස් කරන බව ජනාධිපතිතුමා කියාසිටියා. පාරම්පරික වගා බිම් යළි අස්වැද්දීමට පියවර ගැණෙනවා. වියළුව මීගහකිවුල පොළ භූමිය අසල පැවති ජන හමුවට සහභාගි වූ ජනාධිපති ගෝඨාභය රාජපක්ෂ මැතිතුමා ජනතාව සමග කතාබහ කරමින් ප්‍රදේශයේ ගැටලු විමසුවා. ඇල්ලන්ද මාර්ගයේ බස් රථයක් යොදවන ලෙස මීගහකිවුල ජාතික පාසලේ දියණියක කළ ඉල්ලීම ජනාධිපතිතුමාගේ අවධානයට යොමුවුණා. පුරන් කුඹුරු අස්වැද්දීම සදහා ලොග්ගල ඔය හරවාදෙන ලෙසයි ජනතාව ඉල්ලා සිටියේ. මීගහකිවුල ජාතික පාසලේ උසස් පෙළ ගුරු හිගය පිළිබදව ද ජනාධිපතිතුමා දැනුවත් කෙරුණා. ඌවපරණගම ලුනුවත්ත ජාතික පාසල වෙත පැමිණි ජනාධිපතිතුමා සිසුන් සමග අදහස් හුවමාරුකර ගත්තා. පාසලේ ක්‍රීඩාංගනය සහ ගුරු නිවාසය ඉදිකර දෙන ලෙසයි ඔවුන් ඉල්ලා සිටියේ. අල ගොවීන් වගාව සදහා දිරිමත් කිරීමට පියවර ගත් ජනාධිපතිතුමා බදුල්ල බීජ පර්යේෂණ ආයතනය ගුණාත්මක බීජ පිළිබද පරීක්ෂණ සිදුකරන බව සදහන් කළා. අනතුරුව ජනාධිපතිතුමා සහභාගි වූයේ අපේක්ෂක බුද්ධදාස මහතා සංවිධාන කළ ජන හමුවටයි. ඌව පරණගම,  අඹගස්දෝව ප්‍රාදේශීය සභා ක්‍රීඩාංගනයේදී එම ජන හමුව පැවැත්වුණා. වැලිමඩ ප්‍රාදේශීය සභා සතිපොල භූමියේ පැවති ජන හමුවට සහභාගි වූ ජනාධිපති ගෝඨාභය රාජපක්ෂ මැතිතුමා රැස්ව සිටි පිරිස සමග සුහද කතාබහක නිරත වුණා. අපේක්ෂක සම්පත් ජයසුන්දර මහතායි එම ජන හමුව සංවිධාන කළේ. උඩපේරුව පදිංචි ගාමිණී කුමාරසිංහ මහතා නිපදවූ සැහැල්ලු කොළ මඩින යන්ත්‍රය පිළිබදව ද ජනාධිපතිතුමා දැනුවත් කෙරුණා. වැලිමඩ විජය විද්‍යාලයේ මිහෙළි නිල්මිණී රත්නායක දියණිය කොවිඩ් අරමුදල සදහා තම මුදල් කැටය ජනාධිපතිතුමා වෙත පරිත්‍යාග කළා. අපේක්ෂක සුදර්ශන දෙණිපිටිය මහතා බණ්ඩාරවෙල නගර සභා පරිශ්‍රයේ සංවිධානකර තිබූ ජන හමුවට ද ජනාධිපතිතුමා එක්වුණා. දියතලාව ප්‍රාදේශීය සභා ක්‍රීඩාංගනයේ පැවති ජන හමුවට සහභාගි වූ ජනාධිපතිතුමාට ජනතාව මහත් හරසර පිරිනැමුවා. අපේක්ෂක ජානක තිස්සකුටිට්ආරච්චි මහතායි එම ජන හමුව සංවිධාන කළේ. වගා වන්දි පිරිනැමීම සහ අස්වැන්න සුරක්ෂිතව ප්‍රවාහනයට විධිමත් වැඩපිළිවෙළක් සකස් කිරීමේ අවශ්‍යතාව පිළිබදව ජනතාව ජනාධිපතිතුමා දැනුවත් කළා."
    },
    {
        "content": "මත්කුඩු ප්‍රවාහනය කිරීම සදහා පහසුවෙන් පුහුණු කළ හැකි මුහුදු උකුස්සෙකු මීගොඩ හෙට්ටියාවත්ත ප්‍රදේශයෙන් අත්අඩංගුවට ගෙන තිබෙනවා. මෙම උකුසු විශේෂය කිලෝග්‍රෑම් 12 ක පමණ බර ප්‍රවාහනය කළ හැකි ශක්තිමත් පක්‍ෂීන් කොටසක් බවයි වනජීවී නිලධාරීන් පවසන්නේ. මත්ද්‍රව්‍ය ප්‍රවාහනය කිරීම සදහා එම පක්‍ෂියා භාවිත කිරීම පිළිබද පරික්‍ෂණ සිදු කරන බවයි අතුරුගිරිය පොලීසිය පවසන්නේ. මෙම වැටලීමේදී වායු රයිෆලයක්  සමග සැකකරුවන් දෙදෙනෙකු අත්අඩංගුවට ගැනීමට පොලීසිය සමත් වුණා. බස්නාහිර පළාත් බුද්ධි කොට්ඨාසයේ නිලධාරීන් කණ්ඩායමකුයි වැටලීම සිදු කළේ. සංවිධානාත්මක අපරාධකරුවෙකු වන අංගොඩ ලොක්කා නමැති පාතාල කල්ලි නායකයාගේ මත්ද්‍රව්‍ය ප්‍රවාහනය කිරීම සදහා මෙම උකුස්සා භාවිත කරන්නට ඇත් ද යන්න පිළිබද විමර්ශන සිදු කරනවා. මෙම ගොවිපොළ ගේට්ටු දමා සුනඛයන් විශාල සංඛ්‍යාවක් යොදමින් ආරක්‍ෂාව යොදා දී තිබූ බවයි පොලීසිය පවසන්නේ. උකුස්සා විදේශයක සිට බෝට්ටුවකින් මෙරටට ගෙන ආ බව අත්අඩංගුවට ගත් සැකකරුවන් සදහන් කර තිබෙනවා."
    },
    {
        "content": "අද (31) උදෑසන දෝහා සිට පුද්ගලයින් තිස් දෙනෙකු ද ජපානයේ සිට හය දෙනෙකු ද චෙන්නායි සිට හත් දෙනෙකු ද මෙරටට පැමිණ තිබෙනවා. ඔවුන් සියලු දෙනා ත්‍රිවිද හමුදාව මගින් පාලනය කෙරෙන නිරෝධායන මධ්‍යස්ථාන වෙත යොමුකෙරුණා. එම මධ්‍යස්ථානවල නිරෝධායන වෙමින් සිටි දෙසිය දාහත් දෙනෙකු අද (31) දිනයේ දී නිවෙස් බලා පිටත්කර යැවූ බවද ක්‍රියාන්විත මධ්‍යස්ථානය පවසනවා. අද (31) වනවිට පුද්ගලයින් විසිඅටදහස් පන්සිය හතලිස් දෙනෙකු නිරෝධායන ක්‍රියාවලිය අවසන්කර පිටත්ව ගොස් ඇති බවයි එම මධ්‍යස්ථානය තවදුරටත් සදහන් කරන්නේ."
    },
    {
        "content": "දහනව වන ව්‍යවස්ථා සංශෝධනයෙන් ජනතාවගේ මූලික අයිතීන් අහිමි වූ බව අග්‍රාමාත්‍ය මහින්ද රාජපක්ෂ මහතා පවසනවා. මහනුවර පැවති විද්වත් හමුවකට එක්වෙමින් අග්‍රාමාත්‍යවරයා මේ බව කියාසිටියා. ශ්‍රී ලංකා නිදහස් පක්ෂය ඉතා අවාසනාවන්ත ලෙස එක්සත් ජාතික පක්ෂයට සම්බන්ධ කිරීම හේතුවෙන් නව පක්ෂයක් බිහි කිරීමට තමන්ට සිදුවූ බව අග්‍රාමාත්‍යවරයා මෙහිදී පෙන්වා දුන්නා. කුමන බාධක හමුවේ වුවද යහපාලන රජය නොසිතූ අයුරින් ගෝඨාභය රාජපක්ෂ මැතිතුමා ජනාධිපතිවරයා වශයෙන් පත්කිරීමට හැටනව ලක්ෂයක් ජනතාව කටයුතු කළේ එතුමාගේ සෞභාග්‍යයේ දැක්ම වැඩපිළිවෙළ අනුමත කිරීම හේතුවෙන් බවද අග්‍රාමාත්‍යවරයා මෙහිදී කියාසිටියා."
    },
    {
        "content": "කෝවිඩ් නයින්ටීන් වසංගතය නිසා ඇදිරිනීතිය පනවන ලද මාර්තු – අප්‍රේල් හා මැයි මාස සදහා විදුලි බිල්පත්වලට රුපියල් කෝටි 300 ක සහනයක් ලබා දීමට විදුලි බල මණ්ඩලය තීරණය කර තිබෙනවා. විදුලි බල මණ්ඩලය පසුගිය වසර වන විට රුපියල් බිලියන 85 ක පාඩුවක් ලැබුවේ පසුගිය වසර පහ තුළ සිදු වූ අදූරදර්ශී පාලනය නිසා බව ද සභාපතිවරයා කියාසිටිනවා."
    },
    {
        "content": "රටේ ආර්ථිකය ආපස්සට හැරවූ උදවියම අද ආර්ථිකය ගැන ප්‍රශ්න නගන බව අමාත්‍ය ආචාර්ය බන්දුල ගුණවර්ධන මහතා පවසනවා. ජන හා සංඛ්‍යාලේඛන දෙපාර්තමේන්තුවේ කටයුතු සොයා බැලීමෙන් අනතුරුව මාධ්‍ය වෙත අදහස් දක්වමින් අමාත්‍යවරයා මේ බව ප්‍රකාශ කළා. තෙල් මිල සම්බන්ධයෙන් ද මාධ්‍යවේදීන් මෙහිදී අමාත්‍යවරයාගෙන් ප්‍රශ්න කළා."
    },
    {
        "content": "ඩුබායි හි සිට ශ්‍රී ලාංකිකයන් මව්බිමට  ගෙන්වා ගැනීමේ මීළග අදියර අද ආරම්භ කරන බව ගුවන්තොටුපොල හා ගුවන්සේවා සමාගමේ සභාපති විශ්‍රාමික මේජර් ජෙනරාල් ජී ඒ චන්ද්‍රසිරි මහතා පවසනවා."
    },
    {
        "content": "ඊයේ (30) හදුනාගත් කොරෝනා ආසාදිතයින් හතර දෙනාත් සමග මෙරටින් හමුවූ ආසාදිතයින් සංඛ්‍යාව දෙදහස් අටසිය දාහතර දක්වා ඉහළ ගියා. ඊයේ (30)  දිනයේ දී දහසය දෙනෙකු පූර්ණ සුවය ලබා පිටත්ව ගොස් තිබෙනවා. ඒ සමඟ සුවය ලැබූ සංඛ්‍යාව දෙදහස් තුන්සිය තිස්තුනක්. මේ අනුව දැනට ප්‍රතිකාර ලබමින් සිටින්නේ රෝගීන් හාරසිය හැත්තෑ දෙනෙකු පමණයි. අසූහය දෙනෙකු රෝහල්වල වෛද්‍ය විමර්ශනය යටතේ පවතිනවා. ඊයේ (30) හදුනා ගත් ආසාදිතයින් හතර දෙනාගෙන එක් අයෙකු කන්දකාඩු පුනරුත්ථාපන මධ්‍යස්ථානයේ කාර්ය මණ්ඩල සාමාජිකයෙකුගේ සමීපතමයෙක් අනික් තුන්දෙනාගෙන එක් අයෙකු තුර්කි ගුවන් යානා කාර්ය මණ්ඩල සාමාජිකයෙකු වූ විදේශිකයෙකු බවයි කොවිඩ් දහනවය පැතිරීම වැළැක්වීමේ ජාතික ක්‍රියාන්විත මධ්‍යස්ථානය පවසන්නේ. අනික් දෙදෙනා විදේශවල සිට මෙරටට පැමිණ නිරෝධායනය වෙමින් සිටි අයයි."
    },
    {
        "content": "මහනුවර ඓතිහාසික ඇසළ පෙරහැර මංගල්‍යයේ දෙවන රන්දෝලි පෙරහැර අද (31) රාත්‍රියේ වීථි සංචාරය කිරීමට නියමිතයි. ඒ රාත්‍රී අටයි දහයට යෙදෙන සුබ මොහොතින්. ඊයේ (30) රාත්‍රියේ පළමු රන්දෝලි පෙරහැර පැවැත්වුණා. පෙරහැරෙහි සදාතුක කරඩුව වැඩම කරවූයේ සිංහ රාජා හස්ථියායි. මියන් රාජා සහ බුරුම රාජා දෑල ඇතුන් ලෙස ගමන් කළා. කොරෝනා අවදානම හේතුවෙන් මෙවර මහනුවර ඇසළ මංගල්‍යය පැවැත්වෙන්නේ ජනතා සහභාගීත්වයෙන් තොරවයි."
    },
    {
        "content": "මෙවර අපොස සාමාන්‍ය පෙළ විභාගය සදහා අයැදුම්පත් කැදවීම මේ වනවිට ආරම්භකර තිබෙනවා. විභාගයට ඔන්ලයින් ක්‍රමය ඔස්සේ ඉල්ලුම් කිරීමට හැකි බවයි විභාග කොමසාරිස් ජනරාල් සනත් පූජිත මහතා පවසන්නේ. අගෝස්තු මස 31 වනදායින් විභාගයට ඉල්ලුම් කිරීම අවසන් වනවා."
    },
    {
        "content": "කොරෝනා වසංගතය හේතුවෙන් ආර්ථික දුෂ්කරතාවන්ට මුහුණ දී සිටින ග්‍රාමීය ප්‍රදේශවල තරුණියන් දිරි ගැන්වීමේ වැඩසටහනක් ක්‍රියාවට නංවා තිබෙනවා. කොරෝනා ව්‍යසනය හමුවේ ආදායම් බිද වැටුණ ග්‍රාමීය ප්‍රදේශවල තරුණියන්ගේ ආර්ථිකය නගා සිටුවීම සදහා වෘත්තීය අධ්‍යාපන ශිෂ්‍යත්ව වැඩසටහනක් ක්‍රියාවට නැංවීමට ලිය සවිය වැඩසටහන පියවර ගෙන තිබෙනවා. එහි ආරම්භක වැඩසටහන පුත්තලම දිස්ත්‍රික්කය කේන්ද්‍රකර ගනිමින් තෝප්පුවේදී පැවැත්වුණා. රූපලාවන්‍ය හා කේක් සෑදිම ඇතුළු ස්වයං රැකියා සදහා යොමු වීමට මෙන්ම ගෘහස්ත ව්‍යාපාර ආරම්භ කිරීමට මග පෙන්වීම මෙහි අරමුණයි. ආරම්භක වැඩ සටහනේදී ශිෂ්‍යත්ව 500ක් පිරිනැමීමටයි කටයුතු කෙරුණේ."
    },
    {
        "content": "දිවයිනේ ප්‍රදේශ රැසකට අද (31) දිනයේ ද වැසි ඇතිවිය හැකි බව කාලගුණ විද්‍යා දෙපාර්තමේන්තුව පවසනවා. ඇතැම් ප්‍රදේශවලට තද වැසි ඇතිවිය හැකි බවයි එම දෙපාර්තමේන්තුව පවසන්නේ."
    },
    {
        "content": "ඉටුකම කෝවිඩ් නයින්ටීන් සෞඛ්‍ය හා සමාජ ආරක්‍ෂණ අරමුදලේ පරිත්‍යාග රුපියල් මිලියන 1549 දක්වා ඉහළ ගොස් තිබෙනවා. ශ්‍රී නාගල රජමහා විහාරාධිපති පූජ්‍ය වරද්දන ධම්මානන්ද ස්වාමීන්වහන්සේ රුපියල් ලක්‍ෂයක්,  දිඹුල ආරන්‍ය සේනාසනාධිපති පූජ්‍ය දොලුවේ ධම්මරතන ස්වාමීන්වහන්සේ රුපියල් විසිපන්දහසක්,  කොට්ටවගම ශ්‍රී බෝධි රාජාරාම විහාරාධිකාරී පූජ්‍ය යටලමත්තේ ධම්මිස්සර ස්වාමීන්වහන්සේ රුපියල් හැට දහසක් අරමුදලට පිරිනමා තිබෙනවා. වයඹ පළාත් සභාවේ රාජ්‍ය නිලධාරීන් අරමුදලට පිරිනමා ඇති මුදල රුපියල් දෙසීය විසිහය ලක්‍ෂ අසූහය දහස් දෙසීය හතළිහක්. එච් එම් කමල් කුමාර හේරත් මහතා රුපියල් හතළිස්පන්දහස් තිස්නවයක් හා එස් එස් බී එම් කිරිබණ්ඩා සහ එස් ජේ අසංක මධුශංඛ යන මහත්වරුන් රුපියල් පන්දහස බැගින් ලබා දී තිබෙනවා. කෝකිලා සෙව්වන්දි,  මිනුදි සිහස්නා,  සනුක මිහිජය,  පහන්දි ඉමාෂා,  චමල් චන්දු බණ්ඩාර,  කසුන් ගිහන්ත යන දරුවන් සිය කැටවල එක් රැස් වූ මුදල් කෝවිඩ් අරමුදල වෙනුවෙන් පරිත්‍යාග කළා"
    },
    {
        "content": "තම පක්ෂය බලයට පැමිණ පැය 24 ක් ගතවීමට පෙර ජනතාවට සහන රැසක් ලබා දෙන බව සමගි ජනබලවේගයේ නායක සජිත් ප්‍රේමදාස මහතා පවසනවා. පාදුක්ක පැවති ජන හමුවකට එක්වෙමින් ඒ මහතා මේ බව කියා සිටියා. මෙවර මහ මැතිවරණයට සමගි ජනබලවේගයෙන් තරගවදින කොළඹ දිස්ත්‍රික් අපේක්ෂකයින්ගේ ජය තහවුරු කිරීමේ ජන හමුවක් පාදුක්ක පොල භූමියේදී පැවැත්වුණා. සමගි ජනබලවේගයේ නායක සජිත් ප්‍රේමදාස මහතාගේ ප්‍රධානත්වයෙන් පැවති එය සංවිධාන කර තිබුණේ අපේක්ෂක ලෙනාඩ් කරුණාරත්න මහතායි.  සජිත් ප්‍රේමදාස මහතා ගිටාරයක් වයමින් පැමිණි සිටි පිරිස පිනවීම සදහා කටයුතු කළේ මෙලෙසින්. මේ අතර බුලත්සිංහල මහජන ක්‍රීඩාංගනයේ පැවති ජන රැලියකට ද සජිත් ප්‍රේමදාස මහතා එක්වුණා. බුලත්සිංහල ආසන සංවිධායක ජගත් විතාන මහතා එය සංවිධාන කර තිබූ අතර කළුතර දිස්ත්‍රික්කයෙන් මහ මැතිවරණයට තරගවදින අපේක්ෂකයින් ඊට එක්ව සිටියා."
    },
    {
        "content": "මහ මැතිවරණයේ ඡන්දය ප්‍රකාශ කිරීම සදහා ගම්බිම් බලා යන ජනතාවගේ පහසුව වෙනුවෙන් ශ්‍රී ලංකා ගමනාගමන මණ්ඩලය විශේෂ ගමන්වාර කිහිපයක් ක්‍රියාත්මක කරන බව එම මණ්ඩලයේ සභාපති කිංස්ලි රණවක මහතා පවසනවා."
    },
    {
        "content": "කන්දකාඩු මත්ද්‍රව්‍ය නිවාරණ හා පුනරුත්ථාපන මධ්‍යස්ථානයට අදාළ කොරෝනා පොකුරෙන් හදුනාගත් ආසාදිතයින් සංඛ්‍යාව පන්සිය අනූනවයක්. රැදවූවන් හාරසිය අසූ දෙදෙනෙකු සහ කාර්ය මණ්ඩලයේ හැටහය දෙනෙකු ඊට අයත්. ආරාධිත කාර්ය මණ්ඩලයේ පස් දෙනෙකුට ද වෛරසය ආසාදනය වුණා. මෙම පොකුරේ ආසාදිතයින්ගේ පවුල්වල සමීපතමයින් හතලිස් පස් දෙනෙකුට මෙන්ම වැලිකඩ බන්ධනාගාරයේ ආසාදිත වූ රැදවියා ඇසුරු කළ පුද්ගලයෙකුට ද රෝගය වැළදුනා. ඊයේ (30) හදුනා ගත් ආසාදිතයින් හතර දෙනාගෙන එක් අයෙකු කන්දකාඩු පුනරුත්ථාපන මධ්‍යස්ථානයේ කාර්ය මණ්ඩල සාමාජිකයෙකුගේ සමීපතමයෙක්."
    },
    {
        "content": "මෙවර මහ මැතිවරණයෙන් පාර්ලිමේන්තුවට තෝරා පත්කර ගත යුත්තේ සත්‍යගරුක පුද්ගලයින් පමණක් බව ජනතා විමුක්ති පෙරමුණේ ප්‍රධාන ලේකම් ටිල්වින් සිල්වා මහතා පවසනවා. බෙරලන්ද ප්‍රදේශයේ පැවති ජන හමුවකට එක්වෙමින් ඒ මහතා මේ බව කියාසිටියා."
    },
    {
        "content": "ශ්‍රී ලංකා පොදුජන පෙරමුණේ රත්නපුර දිස්ත්‍රික් අපේක්ෂක හිටපු නියෝජ්‍ය අමාත්‍ය ප්‍රේමලාල් ජයසේකර නොහොත් (චොකා මල්ලි )ඇතුළු තිදෙනෙකුට රත්නපුර මහාධිකරණය විසින් මරණ දඬුවම නියම කර ඇත. සබරගමුව පළාත් සභාවේ හිටපු මන්ත්‍රීවරයෙකු වූ නිලන්ත ජයකොඩි සහ කහවත්ත ප්‍රාදේශීය සභාවේ හිටපු සභාපතිවරයා මරණ දඬුවම නියමවූ සෙසු විත්තිකරුවන් වේ. ඊට අදාළ නඩු තීන්දුව රත්නපුර මහාධිකරණය මඟින් අද (31) ප්‍රකාශයට පත් කළා. පසුගිය ජනාධිපතිවරණ සමයේ කහවත්ත ප්‍රදේශයේදී පුද්ගලයෙකුට වෙඩි තබා ඝාතනය කිරීම සම්බන්ධයෙන් හිටපු නියෝජ්‍ය අමාත්‍යවරයාට චෝදනා එල්ල වී තිබුණා."
    },
    {
        "content": "කොරෝනා ආසාදිතයින් හදුනාගැනීමත් සමඟ රාජාංගනය ප්‍රදේශයට පනවා තිබූ සංචරණ සීමා අද (31) සම්පූර්ණයෙන්ම ඉවත් කළා. රාජාංගනය සෞඛ්‍ය වෛද්‍ය නිළධාරී කොට්ඨාශයේ යාය 03,04,05,06 සහ යාය 01 ප්‍ර‍දේශයේ කොටසකට පසුගිය 13 වැනිදා සිට මෙම සීමා පැනවීම සිදුකර තිබිණි."
    },
    {
        "content": "සංවිධානාත්මක අපරාධකරුවෙකු වන අංගොඩ ලොක්කා නමැති පාතාල කල්ලි නායකයාගේ මත්ද්‍රව්‍ය ප්‍රවාහනය සඳහා යොදාගත් බවට සැක කරන උකුස්සා වැඩිදුර පරීක්ෂණ සඳහා දෙහිවල සත්වෝද්‍යානයට භාරදී තිබෙනවා. එම උකුස්සා හා සැකකරුවෙකු හෝමාගම මහේස්ත්‍රාත් අධිකරණයට ඉදිරිපත් කළ අවස්ථාවේදීයි මෙම නියෝගය ලබාදුන්නේ. සැකකරු  රුපියල් ලක්ෂයක ශරීර ඇප මත මුදාහැරියා. අනෙක් සැකකරු පොලිස් ඇප මත මුදාහැරීමට ඊයේ (30) පියවර ගත්තා."
    },
    {
        "content": "විල්පත්තු රක්ෂිත වනාන්තර කලාපය ආසන්නයේ පිහිටි මරිච්චිකට්ටු,  කල්ලාරු රක්ෂිත කලාපය එළිපෙහෙළිකර නිර්මාණය කර ඇති අනවසර ජනාවාස ඉවත් කිරීමේ නියෝගයක් ලබාදෙන්නැයි ඉල්ලා ගොනුකර ඇති පෙත්සමේ තීන්දුව ප්‍රකාශයට පත් කිරීම කල්දමා තිබෙනවා. හිටපු අමාත්‍ය රිෂාඩ් බදියුදීන් මහතා ඇතුළු පිරිසකට එරෙහිව පරිසර යුක්ති කේන්ද්‍රය මෙම නඩුව ගොනුකළා. ජනක් ද සිල්වා සහ නිශ්ශංක බන්දුල කරුණාරත්න යන මහත්වරුන්ගෙන් සමන්විත අභියාචනාධිකරණ විනිසුරු මඩුල්ල තීන්දුව ප්‍රකාශයට පත්කිරීමට නියමිතව තිබුණා. එහෙත් එම විනිසුරුවරුන් අසුන් නොගැනීම හේතුවෙන් අභියාචනාධිකරණ අංක 204 ශාලාවේ අද (31) දිනයේ කැදවීමට නියමිතව තිබූ නඩු සියල්ල අගෝස්තු මස 26 වනදාට කල්තැබුණා. එහෙත් මෙම නඩුවේ තීන්දුව ප්‍රකාශයට පත්කරන දිනය මෙතෙක් සදහන්කර නැහැ."
    },
    {
        "content": "ගොවිතැන අත්හළ පිරිසට ආකර්ෂණීය වන කෘෂි ආර්ථිකයක් ගොඩනගන බව ජනාධිපති ගෝඨාභය රාජපක්‍ෂ මැතිතුමා අවධාරණය කළා. ඒ චාරිකාවකට එක්වෙමින්. කුඩා භූමි ප්‍රදේශයක අඩු නිෂ්පාදන පිරිවැයකින් උසස් තාක්‍ෂණික ක්‍රමවේද භාවිතයෙන් වැඩි ගුණාත්මක අගයෙන් යුත් ඉහළ අස්වැන්නක් ගත හැකි කෘෂි ආර්ථිකයක් ගොඩනැගීම තම ප්‍රතිපත්තිය බව ජනාධිපතිතුමා ප්‍රකාශ කළා. ඒ ශ්‍රී ලංකා පොදුජන පෙරමුණෙන් මෙවර මහ මැතිවරණයට තරග වදින අපේක්‍ෂකයන්ගේ ජය තහවුරු කිරීම වෙනුවෙන් මොනරාගල දිස්ත්‍රික්කයේ චාරිකාවකට එක්වෙමින්. තණමල්විල ජාතික පාසල් ක්‍රීඩාංගනයෙන් ජනාධිපති ගෝඨාභය රාජපක්‍ෂ මැතිතුමාගේ එම චාරිකාව ආරම්භ කෙරුණා. අපේක්‍ෂක ශෂීන්ද්‍ර රාජපක්‍ෂ මහතා,  විදුහල්පතිවරයා , ගුරුවරුන් හා ශිෂ්‍ය ශිෂ්‍යයන් විසින් විද්‍යාලයට පැමිණි ජනාධිපතිතුමා මහත් හරසරින් පිළිගනු ලැබුවා. විද්‍යාලයීය ඉතිහාසයේ පළමු වරට රාජ්‍ය නායකයෙකුගේ පැමිණීම අගයමින් සුලෝචනා සංදීපනී සිසුවිය කතාවක් පැවැත්වූවා. ගොඩනැගිලි හා පානීය ජලය ඇතුලු අඩුපාඩු කිහිපයක් සපුරා දෙන ලෙස සිසුන් කළ ඉල්ලීම ඉටු කරන්නැයි ජනාධිපතිතුමා යුද හමුදාපතිවරයාට දැනුම් දුන්නා. අපේක්‍ෂක ජගත් පුෂ්පකුමාර මහතා තණමල්විල පොදු ක්‍රීඩාංගනයේ සංවිධාන කළ ජන හමුවට සහභාගි වූ ජනාධිපතිතුමා ජනතා ගැටලු විමසා බැලුවා. බරපතල ගැටලුවක්ව පවතින වන අලි තර්ජනය,  ඉඩම් ඔප්පු නොලැබීම,  පොල්කටුවැව ඇල ප්‍රතිසංස්කරණයේ අවශ්‍යතාව ජනතාව මෙහිදී ජනාධිපතිතුමාට දැනුම් දුන්නා. කිරි එළදෙනුන් පැහැර ගෙන යාමේ ගැටලුව ද මෙහිදී ඉදිරිපත් කෙරුණා. අපේක්‍ෂක ගයාශාන් නවනන්ද මහතා වැල්ලවාය ඇතිලිවැව තෙලුල්ල බෝධිරාජාරාමය අසල ක්‍රීඩාංගනයේ සංවිධාන කර තිබූ ජන හමුවට පැමිණි ජනාධිපති ගෝඨාභය රාජපක්‍ෂ මැතිතුමාට ජනතාව ඉමහත් හරසර පුද කළා. සෙවණගල සීනි කර්මාන්ත ශාලාවේ ගබඩා පහසුකම් ප්‍රමාණවත් නොවීම,  ඉඩම් බලපත්‍ර නොලැබීම,  කිරිදිඔය අසල ඉඩම් ගැටලුව, ඇතිලිවැව ද්විතීක පාසලේ අඩුපාඩු හා ප්‍රදේශයේ විදුලි ගැටලු ජනාධිපතිතුමා වෙත මෙහිදී ඉදිරිපත් කිරීමටයි පියවර ගැනුණේ. විදුලිය සැපයීම සම්බන්ධ ගැටලු එම අවස්ථාවේදීම විසදිමට ජනාධිපතිතුමා පියවර ගත්තා."
    },
    {
        "content": "සංවර්ධනයේ මුවාවෙන් පසුගිය රජය සංස්කෘතික හා නිවාස අමාත්‍යාංශවල මුදල් විනාශ කළ බව හිටපු පාර්ලිමේන්තු මන්ත්‍රී නාමල් රාජපක්‍ෂ මහතා පවසනවා. හම්බන්තොට පැවති ශ්‍රී ලංකා පොදුජන පෙරමුණු මාධ්‍ය හමුවේදී ඒ මහතා මේ බව කියාසිටියා. හිටපු පාර්ලිමේන්තු මන්ත්‍රී ඩී වී චානක මහතා ද මෙහිදී අදහස් දැක්වූවා."
    },
    {
        "content": "කොරෝනා වැනි වසංගතයක් හමුවේ වුවද මෙරට තේ කර්මාන්තය කඩා නොවැටී පවත්වාගෙන යාමට රජය සමත් වූ බව අග්‍රාමාත්‍ය මහින්ද රාජපක්ෂ මහතා පවසනවා. කෘෂිකර්මාන්තයේ නියැලෙන්නන්ගේ ගැටලු පිළිබද රජයට මනා අවබෝධයක් ඇති බවයි කලවාන පැවති ජන හමුවක් අමතමින් අග්‍රාමාත්‍යවරයා වැඩි දුරටත් කියා සිටියේ. ශ්‍රී ලංකා පොදු ජන පෙරමුණෙන් මහ මැතිවරණයට ඉදිරිපත්ව සිටින අපේක්ෂකයින්ගේ ජය තහවුරු කෙරෙන තවත් ජන හමුවක් කලවාන නගරයේදී පැවැත්වුණේ අග්‍රාමාත්‍ය මහින්ද රාජපක්ෂ මහතාගේ ප්‍රධානත්වයෙන්. අපේක්ෂක ජානක වක්කුඹුර මහතා එය සංවිධාන කර තිබුණා. \n \n මේ අතර කහවත්ත මහජන ක්‍රීඩාංගනයේ පැවති ජන රැළියට ද අග්‍රාමාත්‍ය මහින්ද රාජපක්ෂ මහතා එක්වුණා. අපේක්ෂක ප්‍රේමලාල ජයසේකර මහතා එය සංවිධාන කර තිබූ අතර රත්නපුර දිස්ත්‍රික්කයෙන් මහ මැතිවරණයට තරගවදින අපෙක්ෂකයින් ඇතුළු පිරිසක් ඊට එක්ව සිටියා."
    },
    {
        "content": "අපරාධ පරික්ෂණ දෙපාර්තමේන්තුවේ හිටපු අධ්‍යක්ෂ ජ්‍යෙෂ්ඨ පොලිස් අධිකාරී ශානි අබේසේකර මහතා අද අත්අඩංගුවට ගත්තා. ඒ නාරාහේන්පිට පිහිටි ඔහුගේ නිවසේදීයි. මරණ දඩුවම නියම වී සිටින හිටපු නියෝජ්‍ය පොලිස්පති වාස් ගුණවර්ධන සම්බන්ධයෙන් වන නඩුවේ ගිනිඅවි අත්අඩංගුවට ගැනීමට අදාළව සාක්‍ෂි වසන් කිරීමේ චෝදනාව සම්බන්ධයෙනුයි ඔහු අත්අඩංගුවට ගෙන තිබෙන්නේ. ව්‍යාපාරිකයෙකු වන මොහොමඩ් ෂියාම් පැහැර ගෙන ගොස් ඝාතනය කිරීමේ සිද්ධිය සම්බන්ධයෙන් හිටපු නියෝජ්‍ය පොලිස්පති වාස් ගුණවර්ධන, ඔහුගේ බිරිද හා පුත් රවිදු ගුණවර්ධන ඇතුලු 8 දෙනෙකුට කොළඹ මහාධිකරණය මරණ දඩුවම නියම කළා. එහිදී වාස් ගුණවර්ධන අධිකරණය හමුවේ කියාසිටියේ එවකට සහකාර පොලිස් අධිකාරිවරයෙකු ලෙස කටයුතු කළ ශානි අබේසේකර තමා සමග ඇති පෞද්ගලික අමනාපයක් හෙතුවෙන් තම පුත්‍රයා ද මෙම නඩුවට සම්බන්ධ කරගෙන ඇති බවයි. 2013 වසරේදී වාස් ගුණවර්ධන ඇතුලු 8 දෙනෙකු අත්අඩංගුවට ගැනුණා. එහිදී කලගෙඩිහේන ප්‍රදේශයේ සගවා තිබූ ආයුධ තොගයක් සොයාගත් බවට අපරාධ පරික්‍ෂණ දෙපාර්තමේන්තුව අධිකරණයට කරුණු වාර්තා කර තිබුණා. එහෙත් ඒ පිළිබද සාක්‍ෂි දුන් පොලිස් නිලධාරීන් දෙදෙනෙකු හා ආයුධ සොයාගත් නිවසේ හිමිකරු මෙන්ම ඔහුගේ භාර්යාව යළි අධිකරණය හමුවේ සාක්‍ෂි ලබා දෙමින් කියාසිටියේ මීට පෙර ලබා දුන් සාක්‍ෂි අසත්‍ය බවයි. එහිදී අනාවරණය වී ඇත්තේ ශානි අබේසේකර එම ස්ථානයට ආයුධ දමා එවා ඔහු සොයාගත් ඒවා බවට ප්‍රකාශ කර ඇති බවයි. ඒ සම්බන්ධයෙන් කොළඹ අපරාධ කොට්ඨාසයේ නිලධාරීන් කණ්ඩායමක් ගම්පහ මහේස්ත්‍රාත් අධිකරණයට කරුණු වාර්තා කිරීමෙන් පසු ශානි අබේසේකර මහතා අත්අඩංගුවට ගැනුණා. සිද්ධියට අදාළ තවත් සැකකරුවන් දෙදෙනෙකු පිළිබද කරුණු අනාවරණය වී ඇති බවයි පොලිස් මාධ්‍ය ප්‍රකාශක පොලිස් අධිකාරී ජාලිය සේනාරත්න මහතා කියාසිටින්නේ. කොළඹ අපරාධ කොට්ඨාසය ශානි අබේසේකර මහතාගෙන් මේ වන විට ප්‍රශ්න කරමින් සිටිනවා. ඔහු අධිකරණයට ඉදිරිපත් කිරීමට නියමිතයි."
    },
    {
        "content": "ලංකාපුර ප්‍රදේශයෙන් කොරෝනා ආසාදිතයින් වාර්තාවීම අභියෝගයක් නොවන බවත් මැතිවරණය ලබන පස්වනදා අනිවාර්යයෙන්ම පවත්වන බවත් මැතිවරණ කොමිසමේ සභාපති මහින්ද දේශප්‍රිය මහතා පවසනවා. ස්වාධීන රූපවාහිනිය සමග විශේෂ සාකච්ඡාවකට එක්වෙමිනුයි මහින්ද දේශප්‍රිය මහතා මේ බව ප්‍රකාශ කළේ."
    },
    {
        "content": "ආණ්ඩුවේ පොදු සතුරා සජිත් ප්‍රේමදාස හෝ රනිල් වික්‍රමසිංහ යන මහත්වරුන් නොවන බව ජනතා විමුක්ති පෙරමුණේ නායක අනුර කුමාර දිසානායක මහතා පවසනවා. මහනුවරදී මාධ්‍ය හමුවේ ඒ මහතා මේ බව කියාසිටියා."
    },
    {
        "content": "මත්ද්‍රව්‍ය ජාවාරමෙන් උපයාගන්නා ලදැයි සැලකෙන ඇමෙරිකා ඩොලර් එක්ලක්ෂ හතලිස් දහසක් සහ රුපියල් කෝටි 3 ක මුදල් සමඟ සැකකරුවෙකු දෙමටගොඩදී අත්අඩංගුවට ගෙන තිබෙනවා. දෙමටගොඩ ප්‍රදේශයේ නිවසකින් සොයාගෙන ඇති අතර සැකකරු මුදල් පොලියට දෙන පුද්ගලයෙකු ලෙස පෙනී සිට ඇති බවයි පොලිසිය පවසන්නේ. මෙම මුදල් තොගයට අමතරව ඔහු සන්තකයේ තිබී හෙරොයින් ග්‍රෑම් 4 ක් ද සොයාගෙන තිබෙනවා. පොලිසියට ලද තොරතුරකට අනුව කළ විශේෂ වැටලීමකදී සැකකරු සහ මුදල් තොගය අත්අඩංගුවට ගැනුණු අතර මෙම මුදල් මුන්ඩියල් ක්‍රමයට විදෙස් ගත පුද්ගලයෙකුට යැවීම සදහා සූදානම් කර තිබූ බව සදහන්."
    },
    {
        "content": "ලොවපුරා ඉස්ලාම් බැතිමතුන් වාර්ෂිකව සමරන හජ් උත්සවය අදට (01) යෙදී තිබෙනවා. මෙවර හජ් වන්දනා සමය පසුගිය 29 වනදා ආරම්භ වුණා. සියලු ඉස්ලාම් බැතිමතුන් සාමයෙන් හා සහෝදරත්වයෙන් බැදී පවත්නා ලෝක සමුළුව ලෙස ද හජ් උත්සවය සැලකෙනවා. හජ් උත්සවයේ වටිනාකම හදුනාගෙන සිටින වත්මන් රජය මුස්ලිම් ප‍්‍රජාවට සිය ආගමික වතාවත් හි නිරතවීමට පවතින කොවිඩ් නයින්ටීන් වසංගත තත්වය හමුවේ වුවද සියලු පහසුකම් සලසා ඇතැයි පණිවිඩයක් නිකුත් කරමින් ජනාධිපති ගෝඨාභය රාජපක්ෂ මැතිතුමා ප‍්‍රකාශ කළා. අතීතයේ සිට සියලු ආගමිකයින් සමඟ සමගියෙන් විසූ මෙරට මුස්ලිම් ප‍්‍රජාව අනාගතයේදී ද දේශයේ අභිවෘද්ධිය පිණිස සිය දායකත්වය ලබාදෙනු ඇති බවයි ජනාධිපතිතුමා සඳහන් කළේ. හජ් උත්සවය සමරන සියලු මුස්ලිම් ජනතාවට සිය සුබ පැතුම් එක්කරන බවයි නිවේදනයක් නිකුත් කරමින් අග‍්‍රාමාත්‍ය මහින්ද රාජපක්ෂ මහතා ප‍්‍රකාශ කළේ. ලෝකමය මුහුණදී ඇති ව්‍යවසනකාරී තත්වය ඉක්මණින්ම පහව යන ලෙස සර්ව බලධාරී අල්ලා දෙවියන්ගෙන් මෙම හජ් සැමරුමේදී අයැද සිටිය යුතු බව ද අග‍්‍රාමාත්‍යවරයා පවසනවා. නව්‍ය කොරෝනා වයිරසයෙන් ශ්‍රී‍්‍ර ලංකාව ගලවා ගැනීම සඳහා වෙභෙසන රාජ්‍ය සහ සෞඛ්‍ය නිලධාරීන්ට මෙන්ම ආරකෂක අංශ නිලධාරීන්ට ද හෘදයාංගම ස්තූතිය හජ් දිනයේදී පළ කරන බවයි අග‍්‍රාමාත්‍යවරයා නිවේදනය කළේ."
    },
    {
        "content": "එක්සත් ආරාබි එමීර් රාජ්‍යයේ රැදී සිටි ශ්‍රී ලාංකිකයින් තුන්සිය තිස්පස් දෙනෙකු රැගත් ගුවන් යානය කටුණායක ගුවන් තොටුපොල වෙත පැමිණියා. කොරෝනා ව්‍යසනය හමුවේ විදෙස් රටවල රැදී සිටින ශ්‍රී ලංකාවට පැමිණීමට අපේක්ෂා කරන පුද්ගලයින් අදියර කිහිපයක් යටතේ මෙරටට රැගෙන ඒම සිදුවනවා. ඒ යටතේ එමීරේට්ස් ගුවන් සේවයට අයත් ඊ එක් 648 දරණ ගුවන් යානයෙන් එක්සත් අරාබි එමීර් රාජ්‍ය යේ රැදී සිටි ශ්‍රී ලාංකිකයින් 335 දෙනෙකු ඊයේ (31) මධ්‍යම රාත්‍රියේ මෙරටට රැගෙන එනු ලැබුවා. මේ අතර කටාර් හි සිටි ශ්‍රී ලාංකිකයින් 14 දෙනෙකු ද කටාර් ගුවන් සේවයට අයත් කිව් ආර් 668 දරණ ගුවන් යානයෙන් දිවයිනට පැමිණියා. මොවුන් සියලු දෙනා වෛද්‍ය පරීක්ෂණයට ලක්කිරීමෙන් අනතුරුව නිරෝධායන මධ්‍යස්ථානකරා යොමු කිරීමටයි පියවර ගැණුනේ."
    },
    {
        "content": "සියලු පාර්ලිමේන්තු මන්ත්‍රීවරයන් පාර්ලිමේන්තු සභා ගර්භයේ රැදී සිටින කාලය පුරාම මුව ආවරණ පැළද සිටීම අනිවාර්ය බව පාර්ලිමේන්තුවට භාරදුන් පාර්ලිමේන්තුව වෙනුවෙන් සැකසූ සෞඛ්‍ය ආරක්ෂිත මාර්ගෝපදේශ මාලාවේ සදහන් වේ. එමෙන්ම පාර්ලිමේන්තු මන්ත්‍රීවරයන් සභා ගර්භයේ රැදී සිටින කිසිදු අවස්ථාවක මුව ආවරණ ඉවත් කිරීම හෝ ලිහිල් කිරීම සිදු නොකළ යුතු බවද මාර්ගෝපදේශවල සදහන් වේ. මාර්ගෝපදේශයන්ට අනුව පාර්ලිමේන්තුවේ මන්ත්‍රීවරයන් 225 දෙනාටම පාර්ලිමේන්තු රැස්වීමේදී සභා ගර්භයේ සෞඛ්‍ය ආරක්ෂිතව අසුන් ගත හැකිවන නමුත් සියලු පාර්ලිමේන්තු මන්ත්‍රීවරයන් පාර්ලිමේන්තු සභා ගර්භයේ තමාට වෙන් කර තිබෙන ආසන වල පමණක් අසුන් ගැනීම අනිවාර්‍ය වන අතර සභා ගර්භය තුළ රැදී සිටින සෑම අවස්ථාවකම මීටරයක දුරස්ථභාවය ආරක්ෂා කර ගැනීමට කටයුතු කළ යුතුය. සභා ගර්භයේ රැදී සිටින සියලුම නිලධාරින් හා පාර්ලිමේන්තු කාර්ය මණ්ඩල සාමාජිකයන් මෙන්ම ගැලරියන්හි සිටින සියලුම පාර්ශවයන් ද මුව ආවරණ පැළද සිටිය යුතු බව මාර්ගෝපදේශවල සඳහන්ව ඇතැයි පාර්ලිමේන්තුවේ මහ ලේකම් ධම්මික දසනායක මහතා පැවසීය. මහ ලේකම්වරයා මේ බව පැවසුවේ සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය අනිල් ජාසිංහ මහතා විසින් සෞඛ්‍ය ආරක්ෂිත මාර්ගෝපදේශ මාලාව පාර්ලිමේන්තුවේදී ඊයේ (31) බාර දීමෙන් අනතුරුවය. පාර්ලිමේන්තු මන්ත්‍රීවරයන් කාරක සභා රැස්වීම් වලදී ද මෙම මාර්ගෝපදේශ අනුගමනය කිරීම අනිවාර්ය වේ.පාර්ලිමේන්තු පරිශ්‍රය තුළදී හැකි සෑම විටම මුව ආවරණ පැළද සිටීමේ අවශ්‍යතාවයද මෙහිදී අවධාරණය කෙරිණි. මෙයට අමතරව පාර්ලිමේන්තු මන්ත්‍රීවරයන් තමන්ගේ ජංගම දූරකථන සහ පෑන් ඇතුළු පුද්ගලික උපකරණ හුවමාරු නොකළ යුතු අතර,වැළද ගැනීම්,අතට අතදීම වැනි ආචාර කිරීමේ ක්‍රමයන්ගෙන්ගෙන් වැළකී සිටිය යුතු බවද මාර්ගෝපදේශවල අන්තර්ගත බව මහලේකම්වරයා මෙහි දී වැඩිදුරටත් පැවසීය. මේ අවස්ථාව ඇමතු සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය අනිල් ජාසිංහ මහතා පැවසුවේ පාර්ලිමේන්තුවේ කටයුතු සෞඛ්‍ය ආරක්ෂිතව ක්‍රියාත්මක කිරීම සදහා මෙම මාර්ගෝපදේශ මහෝපකාරිවන බවයි. පාර්ලිමේන්තු සභා ගර්භයට පිවිසෙන සෑම ස්ථානයකම විෂබීජ නාශක දියර තබා තිබිය යුතු අතර,මන්ත්‍රීවරයන් හා නිලධාරින් සභා ගර්භයට පිවිසීමට පෙර ඒවායින් තම දෑත් පිරිසිදු කර ගත යුතුය. පාර්ලිමේන්තුව නියෝජනය කරන මන්ත්‍රීවරයන් 225 දෙනාටම සභා ගර්භය තුළ ආරක්ෂිතව අසුන් ගත හැකි බව ද සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය අනිල් ජාසිංහ මහතා මෙහිදී පැවසීය. පාර්ලිමේන්තුවේ මහ ලේකම්තුමා විසින් කරන ලද ඉල්ලීමකට අනුව පාර්ලිමේන්තුව කොවිඩ් 19 අභියෝගයෙන් ආරක්ෂා කර ගැනීම සදහා අවශ්‍ය මාර්ගෝපදේශ සැකසු බවත් , මෙය සෞඛ්‍ය අමාත්‍යාංශය මගින් සැකසූ තුන්වන මාර්ගෝපදේශ පද්ධතිය බවත් ඔහු වැඩිදුරටත් පැවසීය. පාර්ලිමේන්තු සභා ගර්භය, මන්ත්‍රී ආලින්දය, මහජන,මාධ්‍ය සහ විශේෂ අමුත්තන්ගේ ගැලරි,මන්ත්‍රී භෝජනාගාර, පුස්තකාලය, මුළුතැන්ගෙය, කාර්ය මණ්ඩල ආපනශාලා, විශේෂ අමුත්තන්ගේ භෝජනාගාරය ඇතුළු පාර්ලිමේන්තු පරිශ්‍රයේ ස්ථාන ගණනාවක් ආවරණය වන පරි දි මෙම මාර්ගෝපදේශ සකසා ඇති අතර ප්‍රවාහන සේවා සහ කාර්යාල පිරිසිදු කිරීමේ කාර්යය මණ්ඩල සදහා ද මාර්ගෝපදේශ නිකුත් කර තිබේ. සෞඛ්‍ය ආරක්ෂිත මාර්ගෝපදේශ මාලාව පාර්ලිමේන්තු මහ ලේකම්වරයාට භාර දුන් අවස්ථාවට පාර්ලිමේන්තුවේ නියෝජ්‍ය මහලේකම් සහ කාර්ය මණ්ඩල ප්‍රධානී නීල් ඉද්දවල මහතා ඇතුළු ජ්‍යේෂ්ඨ නිලධාරීහු පිරිසක් එක්ව සිටියහ."
    },
    {
        "content": "හෙරොයින් කිලෝග‍්‍රැම් 25 ක් සමඟ සැකකරුවන් දෙදෙනෙක් අත්අඩංගුවට ගෙන තිබෙනවා. ඒ අතර කාන්තාවක් ද සිටින බවයි පොලීසිය පවසන්නේ. වැල්ලම්පිටිය බ‍්‍රැන්ඩියාවත්ත ප‍්‍රදේශයේදී වැටලීම සිදුකළා. ඒ යුධ හමුදා බුද්ධි අංශ නිලධාරීන්ගෙන් ලද තොරතුරකට අනුව. සැකකරුවන් අලුත්කඩේ මහේස්ත‍්‍රාත් අධිකරණයට පෙරවරුවේ ඉදිරිපත් කිරීමටයි නියමිත."
    },
    {
        "content": "ලබන 5 වනදා පැවැත්වෙන මහ මැතිවරණ ඡන්ද විමසීම සඳහා සියලු කටයුතු සූදානම් බව දිස්ති‍්‍රක් තේරීම් භාර නිලධාරීන් පවසනවා. මේ වනවිට ඡන්ද විමසීමට අත්‍යාවශ්‍ය ලිපි ද්‍රව්‍ය ඇතුලු භාණ්ඩ දිස්ති‍්‍රක් ලේකම් කාර්යාල වලට ලබාදී ඇති බවයි මැතිවරණ කොමිසම සඳහන් කළේ. ගාල්ල දිස්ති‍්‍රක්කයේ මධ්‍යස්ථාන 712 කදී ඡණ්ද විමසීම පැවැත්වීමට සියලු කටයුතු සූදානම් බව දිස්ති‍්‍රක් ලේකම් සෝමරත්න විදානපතිරණ මහතා ප‍්‍රකාශ කළා. කෑගල්ල දිස්ති‍්‍රක්කයේ ඡන්ද මධ්‍යස්ථාන 565 කදී ඡන්ද විමසීම පැවැත්වීමට සියලු කටයුතු සූදානම් බවයි කෑගල්ල දිස්ති‍්‍රක් ලේකම් මහින්ද එස් විජේසූරිය මහතා පවසන්නේ. මේ අතර හෙට (02) මධ්‍යම රාතී‍්‍රයෙන් පසු සියලු ප‍්‍රචාරක කටයුතු අත්හිටුවීමටයි නියමිතව ඇත්තේ. ප්‍රචාරක අත් පත්‍රිකා බෙදීම, පෝස්ටර්. බැනර් ප්‍රදර්ශනය කිරීම ආදී කටයුතු ද හෙට (02) මධ්‍යම රාත්‍රියෙන් අවසන් කළ යුතු බව මැතිවරණ කොමිෂන් සභාව පවසයි. හෙට (02) මධ්‍යම රාත්‍රී 12.00 න් පසු ආරම්භ වන නිහඩ කාලසීමාව තුළ සියලු දේශපාලන පක්ෂ හා කණ්ඩායම් මෙන්ම අපේක්ෂකයින් නීතිවිරෝධී ක්‍රියාවලින් වැළකී නිදහස් හා සාධාරණ ඡන්ද විමසීමක් පැවැත්වීමට උපරිම සහාය ලබා දිය යුතු බවයි මැතිවරණ කොමිසම දැනුම් දෙන්නේ."
    },
    {
        "content": "දැනට මාතර සිට බෙලිඅත්ත දක්වා ඉදිකර ඇති දුම්රිය මාර්ගය හම්බන්තොට දක්වා දීර්ඝ කිරීමට සැලසුම් කර ඇතැයි ප්‍රවාහන සේවා කළමනාකරණ අමාත්‍ය මහින්ද අමරවීර මහතා පැවසීය. අමාත්‍යවරයා මෙම අදහස් පළ කළේ, අඟුණකොළපැලැස්සේ දී මාධ්‍යවේදීන් ඇසූ ප්‍රශ්නයකට පිළිතුරු දෙමිනි. මාතර සිට හම්බන්තොට දක්වා ඉදිකෙරෙන මෙම දුම්රිය මාර්ගය මඟින් මගීන් සහ භාණ්ඩ ප්‍රවාහනය සඳහාත් මාර්ග තදබදය අඩුකර ගැනිමත් අපේක්ෂා කරන අතර, රටට විශාල මුදලක් ඉතිරිකර ගැනීමට අවස්ථාව ලැබෙන බවත් අමාත්‍යවරයා සඳහන් කළේය. පැයට කි.මි.100 වඩා වේගයෙන්දු ම්රිය ගමන් කළ හැකි මෙම දුම්රිය මාර්ගයේ ඉදිකිරීම් ආරම්භ කිරීම සඳහා අමාත්‍ය මණ්ඩල අනුමැතිය හිමි වී තිබෙන බව අමාත්‍යවරයා වැඩිදුරටත් සඳහන් කළේය. මෙම දුම්රිය මාර්ගය ඉදිකිරීමේ සක්‍යතා අධ්‍යනය හා ඉඩම් අත්පත් කර ගැනිමේ කටයුතු මෙම වසර තුළ අවසන් කෙරේ. ඉදිරිකිරීම් කටයුතු ලබන වසර මුලදී ආරම්භ කරන අතර, 2023 දී පළමු දුම්රිය ධාවනයට සැලසුම් කර තිබේ. මාතර සිට බෙලිඅත්ත දක්වා දුම්රිය මාර්ගය ඉදිකිරීමේ දී නිල්වලා ගඟේ පාළම ඉදිකර තිබූ බැවින් ගැටළුවකින් තොරව දුම්රිය මාර්ගය ඉදිකිරීමට හැකි වූ අතර, හම්බන්තොට දක්වා මෙම මාර්ග ඉදිකිරීමේ දී ගැටළුවක් පැන නොනගින බවත් ඇමතිවරයා සඳහන් කළේය. එමෙන්ම මෙම දුම්රිය මාර්ගය ඉදිකිරීමේ දී දේශීය ඉංජිනේරුවරුන් හා තාක්ෂණය හැකිතාක් දුරට යොදා ගැනීම අරමුණ බවත් අමාත්‍යවරයා පැවසීය."
    },
    {
        "content": "ඊයේ (31) පස්වරු හයේ සිට අද (01) අලුයම පහ දක්වා බස්නාහිර පළාතේ සිදුකළ වැටලීම් වලින් සැකකරුවන් 390 දෙනෙක් අත්අඩංගුවට ගෙන තිබෙනවා. හෙරොයින් සමඟ සැකකරුවන් 132 ක් සහ ගංජා සමඟ සැකකරුවන් 79 දෙනෙක් අත්අඩංගුවට ගත් බවයි පොලීසිය පවසන්නේ. නීතිවිරෝධී මත්පැන් සමඟ අත්අඩංගුවට ගත් සැකකරුවන් සංඛ්‍යාව 117 ක්. නීතිවිරෝධී සම්බාහන මධ්‍යස්ථාන 4 ක් වටලා කාන්තාවන් 15 දෙනෙක් ද අත්අඩංගුවට ගැනීමට පොලීසිය කටයුතු කළා. බස්නාහිර පළාත භාර ජේ්‍යෂ්ඨ නියෝජ්‍ය පොලිස්පති දේශබන්දු තෙන්නකෝන් මහතාගේ උපදෙස් පරිදි වැටලීම් කි‍්‍රයාත්මකයි."
    },
    {
        "content": "මධ්‍යම හා අධිවේගී මාර්ග දේශීය ඉදිකිරීම් කරුවන්ට භාරදී ඉදිකිරීම් කඩිනමින් නිම කරන බව අග්‍රාමාත්‍ය මහින්ද රාජපක්ෂ මහතා පවසනවා. පසුගිය රජය සමයේ කඩා වැටුණු මැණික් ව්‍යාපාර ද ජාත්‍යන්තර වශයෙන් ගොඩ නැගීමට පියවර ගන්නා බවයි බලංගොඩ පැවති ජන හමුවක් අමතමින් අග්‍රාමාත්‍යවරයා වැඩි දුරටත් කියා සිටියේ. ශ්‍රී ලංකා පොදුජන පෙරමුණෙන් මහ මැතිවරණයට තරගවදින අපේක්ෂකයින්ගේ ජය තහවුරු කෙරෙන ජන හමුවක් බලංගොඩදී පැවැත්වුණා. අග්‍රාමාත්‍ය මහින්ද රාජපක්ෂ මහතාගේ ප්‍රධානත්වයෙන් පැවති එම ජන හමුවට අපේක්ෂකයින් කිහිප දෙනෙකු ද එක්ව සිටියා. මේ අතර ඇඹිලිපිටියේ පිහිටි ජන හමුවකට ද අග්‍රාමාත්‍ය මහින්ද රාජපක්ෂ මහතා එක්වුණා. මෙවර මැතිවරණයට රත්නපුර දිස්ත්‍රික්කයෙන් තරගවදින අපේක්ෂකයින් ඇතුළු පිරිසක් ඊට එක්ව සිටියා."
    },
    {
        "content": "උතුරේ පුරා විද්‍යා ස්ථාන සංරක්ෂණයට හා සංවර්ධනයට සිවිල් ආරක්ෂ දෙපාර්තමේන්තුවේ උපරිම සහාය ලබා දෙන බව එම දෙපාර්තමේන්තුවේ අධ්‍යක්ෂ ජෙනරාල් රියර් අද්මිරාල් ආනන්ද පීරිස් මහතා පවසනවා. උතුරු ප්‍රදේශයේ පුරා විද්‍යාත්මක ස්ථාන සංරක්ෂණය හා සංවර්ධනය කිරීමේ විශේෂ වැඩපිළිවෙලක් මේ වන විට ක්‍රියාවට නංවා ඇත්තේ ජනාධිපති ගෝඨාභය රාජපක්ෂ මහතාගේ උපදෙස් මතයි. ඒ අනුව බොහෝ පුරා විද්‍යාත්මක ස්ථාන සංරක්ෂණය කිරීමට අවශ්‍ය මූලික කටයුතු සම්පාදනය කෙරෙමින් පවතිනවා. වව්නියාව උතුර නෙඩුන්කේනි ඓතිහාසික සපුමල්ගස්කඩ විහාරස්ථානයේ නව බෝධි ප්‍රාකාරයේ ඉදිකිරීම් ආරම්භ කෙරුණේ සිවිල් ආරක්ෂක දෙපාර්තමේන්තුවේ අධ්‍යක්ෂ ජෙනරාල් රියර් අද්මිරාල් ආනන්ද පීරිස් මහතාගේ ප්‍රධානත්වයෙන්. විහාරාධිපති පූජ්‍ය ගල්ගමුවේ ශාන්තබෝධි ස්වාමීන්  වහන්සේගේ මෙහෙයවීමෙන් එම කටයුතු සංවිධාන කර තිබුණා."
    },
    {
        "content": "තමන්ගේ ගම් ප්‍රදේශවලට පැමිණ ජන හඩට සවන්දෙන ජනාධිපති ගෝඨාභය රාජපක්ෂ මැතිතුමාට ජනතාව ප්‍රසාදය පළකරනවා. ජන රැළි වෙනුවට ජනාධිපතිතුමා ගෙන ආ නව සංකල්පය අගය කරන බවයි එම ජනතාව ප්‍රකාශ කළේ. ශ්‍රී ලංකා පොදුජන පෙරමුණෙන් ගම්පහ දිස්ත්‍රික්කයට තරගවදින අපේක්ෂකයන්ගේ ජය තහවුරු කිරීම සදහා දෙවන වරටත් ගම්පහ දිස්ත්‍රික්කයේ ජනාධිපතිතුමා චාරිකාවක නිරතවූ අවස්ථාවේදී ජනතාව මේ බව කියා සිටියේ. අපේක්ෂක ආනන්ද හරිස්චන්ද්‍ර මහතා කටාන වලිසිංහ හරිස්චන්ද්‍ර ක්‍රීඩාංගනය අසළ සංවිධාන කළ ජනහමුවට ද ජනාධිපතිතුමා සහභාගී වුණා. එම ජනතාව සමග සුහද කතාබහක ද නිරතවුණා. පාස්කු ප්‍රහාරය සහ නව්‍ය කොරෝනා වෛරසය හේතුවෙන් ගුවන්තොටුපොල වැසීයාමෙන් කුලීරථ රියදුරන් පත්ව ඇති දුෂ්කරතා පිළිබද සොයා බලන්නැයි ජනාධිපතිතුමා අමාත්‍ය ප්‍රසන්න රණතුංග මහතාට නියම කළා. කසල බැහැර කිරීමට නිසි ක්‍රමවේදයක් සකස් කර මුතුරාජවෙල තෙත්බිම ආරක්ෂාකර දෙන්නැයි ජනතාව ජනාධිපතිතුමාගෙන් ඉල්ලා සිටියා. අපේක්ෂක ලක්ෂ්මන් ගුණවර්ධන මහතා සංවිධාන කළ ජන හමුව පැවැත්වුණේ ගම්පහ නගර සභා රථගාලේදීයි. ජනාධිපතිතුමා ඊට ද එක්වුණා. වික්‍රමාරච්චි විද්‍යායතනය විශ්වවිද්‍යාලයක් ලෙස උසස් කිරීමට ගත් පියවර අගය කරමින් වාණිජ කර්මාන්ත හා සේවා ප්‍රගතිශීලි සේවක සංගමය ජනාධිපතිතුමා වෙත මෙහිදී ප්‍රණාමය පුදකලා. සමූපකාර පනත සංශෝධනය කිරීම සහ සමූපකාර කොමිෂන් සභාවට දක්ෂ නිලධාරීන් පිරිසක් පත්කිරීමේ අවශ්‍යතාව ගැන අත්තනගල්ල සමූපකාර සමිතියේ සභාපතිවරයා ජනාධිපතිතුමා සමග අදහස් හුවමාරු කර ගත්තා. අපේක්ෂක උපුල් මහේන්ද්‍ර රාජපක්ෂ මහතා සංවිධාන කළ ජන හමුව පැවැත්වුණේ අත්තනගල්ල වාරණ රජමහා විහාරස්ථානය අසලදීයි. එහිදී ද ජනාධිපතිතුමාට උණුසුම් පිළිගැනීමක් හිමිවුණා. ඉන්දීය ශ්‍රමිකයන් ගෙන්වීම සීමාකර පාරම්පරික රන්, රිදී කර්මාන්ත කරුවන්ට ස්වර්ණාභරණ නිශ්පාදනය සදහා අවස්ථාව සලසන ලෙස ජනතාව මෙහිදී ජනාධිපතිතුමාගෙන් ඉල්ලා සිටියා. අපේක්ෂක මිලාන් ජයතිලක මහතා කිරිදිවැල මහජන රථගාල භූමියේ සංවිධාන කළ ජන හමුවට ද ජනාධිපතිතුමා සහභාගී වුණා. සිසුන් පිරිසක් කළ ඉල්ලීමකට අනුව කිරිදිවැල සිට ආරක්ෂක සේවා විද්‍යාලයට ගමන් කිරීම සදහා පාසල් බස් රථයක් ලබා දෙන බව ජනාධිපතිතුමා මෙහිදී පැවසුවා. බස්නාහිර පළාත් මාර්ග සංවර්ධන අධිකාරියේ වසර 25 ක් සේවය කළ අයගේ සේවය ස්ථිර කර දෙන ලෙස කළ ඉල්ලීම කෙරෙහිද ජනාධිපතිතුමාගේ අවධානය යොමු වුණා. අපේක්ෂක බර්නන් ගුණරත්න මහතා දෙකටන ප්‍රදේශයේ සංවිධාන කර තිබූ ජන හමුවටද ජනාධිපතිතුමා සහභාගී වුණා. රැස්ව සිටි ජනතාව සමග ජනාධිපතිතුමා සුහද පිළිසදරක ද නිරත වුණා. දොම්පේ අභිමානය ග්‍රන්ථය ද ඒ මහතා  ජනාධිපතිතුමා වෙත පිළිගැන්වුවා."
    },
    {
        "content": "ශ්‍රී ලංකාව තුළ මේ වනවිට පීසීආර් පරීක්ෂණ එක්ලක්ෂ පනස්හය දහස් නවසිය හතලිස් තුනක් සිදුකර ඇති බව කොවිඩ් දහනවය පැතිරීම වැළැක්වීමේ ජාතික ක්‍රියාන්විත මධ්‍යස්ථානය පවසනවා. ඒ ඊයේ (30) දිනයේදී සිදුකළ පීසීආර් පරීක්ෂණ එක්දහස් එක්සිය හැත්තෑවක්ද සමඟයි. ලංකාපුර ප්‍රාදේශීය ලේකම් කාර්යාලයෙන් කොරෝනා ආසාදිතයෙකු හමුවීමත් සමඟ එම කාර්යාලය සහ අවට දෙසිය දෙනෙකුගේ පීසීආර් පරීක්ෂණ ඊයේ (30) රාත්‍රියේ සිදුකෙරුණා. සැක සහිත සියලුම දෙනාගේ පීසීආර් පරීක්ෂණ සිදුකරන බවයි පොළොන්නරුව දිස්ත්‍රික් මහජන සෞඛ්‍ය පරීක්ෂකවරුන්ගේ පරිපාලන නිලධාරී ජයන්ත චන්ද්‍රසිරි මහතා ප්‍රකාශ කළේ. ලංකාපුර ප්‍රාදේශීය ලේකම් කාර්යාලය හා අවට ජනතාවගේ සංචරණ කටයුතු සීමාකර තිබෙනවා. හදුනාගත් කොරෝනා ආසාදිතයා ආගියතැන් අධීක්ෂණය කරමින් අද (31) දිනයේ ද දහසකගේ පමණ පීසීආර් පරීක්ෂණ සිදුකිරීමට නියමිත බවයි සෞඛ්‍ය නිලධාරීන් සදහන් කරන්නේ."
    },
    {
        "content": "රටේ ආර්ථිකය ගොඩනැගිය හැක්කේ එක්සත් ජාතික පක්ෂයට පමණක් බව එහි නායක රනිල් වික්‍රමසිංහ මහතා පවසනවා. මෙවර මහ මැතිවරණයට කොළඹ දිස්ත්‍රික්කයෙන් තරගවදින එක්සත් ජාතික පක්ෂ අපේක්ෂකයින්ගේ ජය තහවුරු කිරීමේ ජන රැළියක් කොල්ලුපිටිය ස්ටැන්ලි ජෑන්ස් පිටියේදී පැවැත්වුණා. ඒ  එහි නායක රනිල් වික්‍රමසිංහ මහතාගේ ප්‍රධානත්වයෙන්. රවී කරුණානායක මහතා ඇතුළු අපේක්ෂකයින් ද මෙම අවස්ථාවට සහභාගි වුණා."
    },
    {
        "content": "බම්බලපිටිය දෙහිවල වෙරළතීරයේ අවිධිමත් නිවාසවල ජීවත්වූ පවුල් 54 ක නව නිවාස ලබා දීමට පියවර ගැනුණා. කොළඹ අවිධිමත් හා  අඩු පහසුකම් සහිත නිවාස මෙන්ම පැල්පත්වල වෙසෙන පවුල් සදහා  පහසුකම් සහිත නව නිවාස ලබා දීමේ වැඩපිළිවෙල මේ වන විට ක්‍රියාත්මකයි. ජනාධිපති ගෝඨාභය රාජපක්ෂ මැතිතුමා  නාගරික සංවර්ධන අමාත්‍යාංශයේ ලේකම්වරයා ලෙස කටයුතු කළ වකවානුවේ හේනමුල්ල රන්මිතු සෙවන නිවාස ව්‍යාපෘතිය ආරම්භ කළා. මහල් 15කින් සමන්විත එම නිවාස ව්‍යාපෘතියේ වැඩ අවසන් කෙරුණේ විශාල පිරිසකට සෙත සලසමින්. ඒ සදහා වැය කළ මුදල රුපියල් ලක්ෂ 1656ක්. වර්ග අඩි 450කින් සමන්විත නිවසක් රුපියල් ලක්ෂ 50ක වටිනාකමින් යුක්ත වනවා. වෙරළතීරයේ අවිධිමත් නිවාසවල ජීවත් වූ පවුල් 54 සදහා එම නිවාසවල හිමිකම් ප්‍රදානය කිරීම සිදුවුණේ නාගරික සංවර්ධන, ජලසම්පාදන හා නිවාස පහසුකම් අමාත්‍යාංශයේ ලේකම් ආචාර්ය ප්‍රියත් බන්දුවික්‍රම මහතාගේ ප්‍රධානත්වයෙන්. නාගරික සංවර්ධන අධිකාරියේ සභාපති හර්ෂාන්ද සිල්වා මහතා ඇතුළු පිරිසක් මෙම අවස්ථාවට එක්ව සිටියා."
    },
    {
        "content": "තවත් කොරෝනා ආසාදිතයන් 58 දෙනෙකු සම්පූර්ණ සුවය ලබා රෝහලෙන් පිටත්ව ගොස් තිබෙනවා. ඒ අනුව මේ වන විට සුවය ලැබූ කොරෝනා රෝගීන්ගේ සංඛ්‍යාව 2391දක්වා ඉහළ ගියා."
    },
    {
        "content": "එක්සත් ජාතික පක්ෂ පළාත් පාලන නියෝජිතයන් 37 දෙනෙකුගේ පක්ෂ සාමාජිකත්වය අත්හිටුවා තිබෙනවා. සමගි ජන බලවේගයට සහාය පළ කිරීමට ඊට හේතුවයි. එක්සත් ජාතික පක්ෂයෙන් පළාත්පාලන ආයතනවලට තේරී පත්වූ නියෝජිතයන් 37 දෙනෙකුගේ පක්ෂ සාමාජිකත්වය තාවකාලිකව අත්හිටුවීමට එම පක්ෂය අද (31) තීරණය කළා. ඒ බව අදාළ පළාත් පාලන නියෝජිතයන් වෙත ලිඛිතව දැනුම් දී ඇති බවයි වාර්තා වන්නේ. මීට පෙරද එක්සත් ජාතික පක්ෂය හිටපු පාර්ලිමේන්තුවරුන් සහ පළාත් සභා මන්ත්‍රිවරුන් ඇතුළු 115 දෙනෙකුගේ පක්ෂ සාමාජිකත්වය අහිමි කළා. ඒ එම පක්ෂයේ කෘත්‍යාධිකාරී මණ්ඩලය ගත් තීරණයකට අනුවයි. මෙවර මහ මැතිවරණයට සමගි ජනබලවේගයෙන් තරගවදින සහ එම පක්ෂයේ කටයුතුවලට ක්‍රියාකාරී සහයෝගය ලබාදෙන 37 දෙනෙකුගේයි පක්ෂ සාමාජිකත්වය අද (31)  දිනයේද අත්හිටුවීම සිදුකළේ."
    },
    {
        "content": "වැල්ලම්පිටිය ප්‍රදේශයේ නිවසකින් හෙරොයින් මත්කුඩු කිලෝග්‍රෑම් විසිතුනක් සමග සකකරුවෙකු අත්අඩංගුවට ගැණුනා. බ්‍රැන්ඩියාවත්ත පාරේ අංක එකසිය පහෙන් සී නිවසේ දී මෙම සැකකරු අත්අඩංගුවට ගෙන තිබෙනවා. මොහොමඩ් රාසික් මොහොමඩ් රුස්නි හෙවත් පූකුඩිකන්නාගේ ඥාතියෙකු මෙසේ මත්කුඩු සමග අත්අඩංගුවට ගැණුනා. සැකකරුගේ වයස අවුරුදු තිහක් පමණ වන බවයි වාර්තා වන්නේ. යුද හමුදා බුද්ධි අංශයට ලැබුණු තොරතුරකට අනුව යුද හමුදාව හා පොලිස් විශේෂ කාර්ය බලකාය එක්ව වැටලීම සිදුකළා. මේ අතර මත්කුඩු ජාවාරම්කරුවෙකු අත්අඩංගුවට ගැනීමේ මෙහෙයුමක් හෝකන්දර සිංහපුර ප්‍රදේශයේ දී ක්‍රියාත්මක කෙරුණා. තලංගම පොලීසිය සිදුකළ මෙම මෙහෙයුමේ දී මත්කුඩු සමග ජාවාරම්කරුවෙකු අත්අඩංගුවට ගෙන තිබෙනවා. ප්‍රදේශයේ මත්කුඩු හා මත්ද්‍රව්‍ය ජාවාරම් නතර කිරීම සදහා පොලීසිය විශේෂ වැඩපිළිවෙළක් ක්‍රියාත්මක කරනවා."
    },
    {
        "content": "පන්සල් ගොඩනගා සංවර්ධනය කර බන්ධනාගාර ගතවීමට වුවද සූදානම් බව සමගි ජන බලවේගයේ නායක සජිත් ප්‍රේමදාස මහතා පවසනවා. තමන්ට එල්ලවන චෝදනා වලට පිළිතුරු දෙමින් ඒ මහතා මේ බව කියාසිටියේ. පිළියන්දල ප්‍රදේශයේ පැවති සමගි ජන බලවේගයේ ජන හමුවකට එක්වෙමිනුයි ඒ මහතා මේ බව කියාසිටියේ. හිටපු පාර්ලිමේන්තු මන්ත්‍රී හරීන් ප්‍රනාන්දු මහතා මෙම ජන හමුවේදී ගීතයක් ගායනා කළා. එහිදී අදහස් දැක්වූ සජිත් ප්‍රේමදාස මහතා."
    },
    {
        "content": "ශ්‍රී ලංකා පොදුජන පෙරමුණෙන් තරග වදින අපේක්‍ෂකයන් සම්බන්ධයෙන් අසත්‍ය තොරතුරු ඇතුළත්ව සංසරණය වන ලිපි ව්‍යාජ ඒවා බව එම පෙරමුණ අවධාරණය කරනවා. එවැනි ව්‍යාජ ලේඛනවලට නොරැවටෙන ලෙසයි එම පක්‍ෂයේ ප්‍රධාන ලේකම්වරයා ජනතාවගෙන් ඉල්ලා සිටින්නේ. මෙවර පාර්ලිමේන්තු මහ මැතිවරණයට ශ්‍රී ලංකා පොදුජන පෙරමුණෙන් පොහොට්ටුව ලකුණ යටතේ මාතලේ දිස්ත්‍රික්කයෙන් තරග වදින අපේක්‍ෂකයන් සම්බන්ධයෙන් අසත්‍ය මෙන්ම පදනම් විරහිත තොරතුරු ඇතුළත් කූඨ ලේඛන විවිධ පුද්ගලයන්ට තැපැල් මගින් යවන බව වාර්තා වී තිබෙනවා. පක්‍ෂ ලේකම්වරයාගේ අත්සන යොදා මෙම අසත්‍ය කූඨ ලේඛන සකස් කර ඇති බවයි ශ්‍රී ලංකා පොදුජන පෙරමුණ පවසන්නේ. පක්‍ෂය හෝ පක්‍ෂ ලේකම්වරයා කිසිදු අවස්ථාවක ශ්‍රී ලංකා පොදුජන පෙරමුණ යටතේ තරග වදින කිසිදු අපේක්‍ෂකයෙකුට ඡන්දය දිමෙන් වළකින ලෙස දැනුම් දීමක් කර නැහැ. පක්‍ෂ ලේකම්වරයාගේ අත්සන යටතේ සංසරණය වන මෙම ලිපි සම්පූර්ණයෙන්ම අසත්‍ය හා කූඨ ලේඛන බවයි ශ්‍රී ලංකා පොදුජන පෙරමුණේ ප්‍රධාන ලේකම් නීතිඥ සාගර කාරියවසම් මහතා අවධාරණය කරන්නේ. මේ සම්බන්ධයෙන් අපරාධ පරික්‍ෂණ දෙපාර්තමේන්තුවට පැමිණිලි කර අවශ්‍ය පියවර ගැනීමට කටයුතු කරන බව ද ප්‍රධාන ලේකම්වරයා පවසනවා."
    },
    {
        "content": "ජනතාවට තුන්වේලක් කා ආර්ථික බර අඩුකර ගත හැක්කේ එක්සත් ජාතික පක්ෂ රජයකින් පමණක් බව එම පක්ෂයේ නායක රනිල් වික්‍රමසිංහ මහතා පවසනවා. කොළඹ 7 බාන්ස් පෙදෙසේ පැවති ජන හමුවට එක්වෙමිනුයි රනිල් වික්‍රමසිංහ මහතා මේ බව කියාසිටියේ. එක්සත් ජාතික පක්ෂයෙන් කොළඹ දිස්ත්‍රික්කයට තරගවදින අපේක්ෂකයින් කිහිප දෙනෙකු මෙම ජන හමුවට එක්ව සිටියා."
    },
    {
        "content": "හිටපු මන්ත්‍රී රාජිත සේනාරත්න සහ රාජ්‍ය ඖෂධ නීතිගත සංස්ථාවේ හිටපු සභාපති රූමි මොහොමඩ් යන අයට එරෙහිව නීතිපතිවරයා කොළඹ මහාධිකරණය හමුවේ අධිචෝදනා ගොනුකළා. ඒ ඉකුත් ජනාධිපතිවරණ සමයේ මහත් ආන්දෝලනයට තුඩුදුන් සුදුවෑන් සිද්ධිය සම්බන්ධවයි. සුදුවෑන් සිද්ධිය සම්බන්ධයෙන් අපරාධ පරික්ෂණ දෙපාර්තමේන්තුව සිදුකළ විමර්ශන ගොනු නීතිපතිවරයා වෙත යොමු කර තිබුණා. ඒවා පරික්ෂා කිරීමෙන් අනතුරුවයි විත්තිකරුවන්ට එරෙහිව අධිචෝදනා ගොනු කිරීමට නීතිපතිවරයා කටයුතු කළේ. දණ්ඩ නීති සංග්‍රහය යටතේ බොරු සාක්ෂි නිර්මාණය, ජනාධිපතිවරණයේ ප්‍රථිපලවලට බලපෑමක් ඇතිවිය හැකි ආකාරයේ දූෂිත ක්‍රියාවක් සිදුකිරීම එම අධිචෝදනාවලට ඇතුළත්. සුදුවෑන් මාධ්‍ය සාකච්ඡාවට සහභාගී වීමේ සිද්ධිය සම්බන්ධයෙන් අත්අඩංගුවට ගත් සරත් කුමාර සහ අතුල සංජීව මදනායක යන අය මෙම නඩුවේ සාක්ෂිකරුවන් ලෙස නම් කර තිබෙනවා."
    },
    {
        "content": "සිය පක්‍ෂ සාමාජිකත්වය අහෝසි කිරීමට එක්සත් ජාතික පක්‍ෂය ගෙන ඇති තීරණය ක්‍රියාත්මක වීම වැළැක්වීමේ වාරණ නියෝගයක් නිකුත් කරන ලෙස ඉල්ලා එම පක්‍ෂ යේ හිටපු පාර්ලිමේන්තු මන්ත්‍රී රන්ජන් රාමනායක මහතා නඩුවක් ගොනුකර තිබෙනවා. ඒ කොළඹ දිසා අධිකරණය හමුවේයි. පක්‍ෂ යේ නායක රනිල් වික්‍රමසිංහ,  උප නායක රවී කරුණානායක,  මහ ලේකම් අකිල විරාජ් කාරියවසම් යන මහත්වරුන් එහි වග උත්තරකරුවන් ලෙස නම්කර තිබෙනවා. රන්ජන් රාමනායක මහතා පවසන්නේ සමගි ජන බලවේගය නමැති සන්ධානය පිහිට වූයේ එක්සත් ජාතික පක්‍ෂ කෘත්‍යාධිකාරී මණ්ඩලයේ තීරණයකට අනුව බවයි. එසේ තිබියදී තමා සමගි ජන බලවේගයේ පක්‍ෂ සාමාජිකත්වය ලබා ගැනීම හා ඉන් මහ මැතිවරණයට ඉදිරිපත් වීම හේතු කොටගෙන  පක්‍ෂ සාමාජිකත්වය අහිමි කිරීමට ගත් තීරණය නීතියට පටහැනි බව ද ඔහු පවසනවා."
    },
    {
        "content": "මධ්‍යම සංස්කෘතික අරමුදලේ සිදුව ඇති වංචා පිළිබදව විමර්ශන සිදුකරන ලෙසට හිටපු පාර්ලිමේන්තු මන්ත්‍රී රවී කරුණානායක මහතා රජයෙන් ඉල්ලා සිටිනවා. මේ සම්බන්ධයෙන් රංජිත් මද්දුම බණ්ඩාර මහතා තමන්ට එල්ලකරන චෝදනා හැකිනම් ඔප්පු කරන්නැයි රවී කරුණානායක මහතා මාධ්‍ය හමුවකට එක්වෙමින් අභියෝග කළා."
    },
    {
        "content": "පූජනීය ස්ථානවල ඓතිහාසික උරුමයට හෝ පුරාවිද්‍යාත්මක දේපල වලට හානි කිරීමට කිසිවෙකුටත් ඉඩ නොතබන බව ජනාධිපති ගෝඨාභය රාජපක්ෂ මැතිතුමා අවධාරණය කළා. සියලු ඓතිහාසික ස්ථාන ආරක්ෂා කරමින් වෙල්ලස්සේ උරුමය සුරකින වැඩපිළිවෙලක් සකස් කරන බවයි ජනාධිපතිතුමා පෙන්වාදුන්නේ. ඒ මෙවර මහ මැතිවරණයට පොදුජන පෙරමුණෙන් මොණරාගල දිස්ති‍්‍රක්කයට තරඟ කරන අපේක්ෂකයින්ගේ ජයග‍්‍රහණය තහවුරු කිරීම සඳහා පැවැති ජනහමු වලට එක්වෙමින්. මොණරාගල ආයෝජන කලාපයක් ස්ථාපනයට ජනාධිපතිතුමා ගත් තීරණය සම්බන්ධයෙන් ජනතාව සිය ප‍්‍රසාදය පළකළා. වට්ටක්කා, කොමඩු ආශි‍්‍රත අතුරු නිෂ්පාදන කර්මාන්ත ආරම්භ කිරීමට හා ගම්මිරිස්, දොඩම් වගාව ප‍්‍රවර්ධනයටත් පියවර ගන්නා බවයි ගෝඨාභය රාජපක්ෂ මැතිතුමා සඳහන් කළේ. වෙල්ලස්සට ආවේණික බීජ වර්ග 36 ක එකතුවක් ද මෙහිදී ජනාධිපතිතුමා වෙත පිරිනමා තිබෙනවා."
    },
    {
        "content": "අපරාධ පරික්ෂණ දෙපාර්තමේන්තුවේ හිටපු අධ්‍යක්ෂ ජ්‍යෙෂ්ඨ පොලිස් අධිකාරී ශානි අබේසේකර මහතා ලබන7 වනදා දක්වා රක්ෂිත බන්ධනාගාර ගත කළා.  ගම්පහ මහේස්ත්‍රාත් අධිකරණයයි නියෝගය ලබා දුන්නේ. කොළඹ අපරාධ කොට්ඨාසය මගින් ඊයේ (31) අත්අඩංගුවට ගත් ශානි අබේසේකර මහතා පැය 8ක කාලයක් ප්‍රශ්න කර ප්‍රකාශ ලබා ගැනීමෙන් අනතුරුව ගම්පහ මහේස්ත්‍රාත් මංජුල කරුණාරත්න මහතා හමුවට ඉදිරිපත් කෙරුණා. සැකකරු ලබන 7 වනදා දක්වා රක්ෂිත බන්ධනාගාර ගත කරන ලෙසයි මහේස්ත්‍රාත්වරයා නියෝග කළේ. 2013 වසරේ දී කොළඹ අපරාධ කොට්ඨාසය මගින් හිටපු නියෝජ්‍ය පොලිස්පති වාස් ගුණවර්ධන මහතා ඇතුළු 8 දෙනෙකු අත්අඩංගුවට ගනු ලැබුවා. එහිදී ගම්පහ කළගෙඩි හේන ප්‍රදේශයේ සගවා තිබූ ආයුධ තොගයක් සොයාගත් බව අපරාධ පරික්ෂණ දෙපාර්තමේන්තුව අධිකරණයට වාර්තා කර තිබුණා. ඒ සම්බන්ධයෙන් සාක්ෂි ලබා දී තිබු පොලිස් නිලධාරීන් දෙදෙනෙකු හා ආයුධ තොගයක් මෙන්ම එම අවි තිබු නිවසේ හිමිකරු සහ ඔහුගේ භාර්යාව යළි අධිකරණය හමුවේ සාක්ෂි ලබා දෙමින් කියා සිටියේ මීට පෙර මේ සම්බන්ධයෙන් ලබා දුන් සාක්ෂි අසත්‍ය බවයි. එහිදී හෙළි වූයේ ශානි අබේසේකර මහතා එම ස්ථානයට අවි දමා ඒවා තමා විසින් සොයා ගත් බව ඒත්තු ගන්වා ඇති බවයි. මේ පිළිබද පොලිස්පතිවරයාගේ අවධානය යොමු වුණා. ඒ අනුව කොළඹ අපරාධ කොට්ඨාසයේ නිලධාරීන් කණ්ඩායමක් ගම්පහ මහේස්ත්‍රාත් අධිකරණයට කරුණු වාර්තා කිරීමෙන් අනතුරුවයි ශානි අබේසේකර මහතා නාරාහේන්පිට ඇල්විටිගල මහල් නිවාස ප්‍රදේශයේ ඔහුගේ නිවසේදී අත්අඩංගුවට ගනු ලැබුවේ. මෙම සිද්ධියට සම්බන්ධ තවත් සැකකරුවන් දෙදෙනෙකු පිළිබද කරුණු හෙළිවී ඇති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී ජාලිය සේනාරත්න මහතා පවසනවා."
    },
    {
        "content": "ලබන 5 වනදා සහ 6 වනදා දිවයින පුරා සුරාසැල් වසාදැමීමට තීරණය කර තිබෙනවා. ඒ මැතිවරණ කොමිසමේ ඉල්ලීම මත. නියෝගය උල්ලංගනය කරන බලපත‍්‍රලාභීන්ට එරෙහිව නීතිමය පියවර ගන්නා බවයි නියෝජ්‍ය සුරාබදු කොමසාරිස් කපිල කුමාරසිංහ මහතා ප‍්‍රකාශ කළේ."
    },
    {
        "content": "වගකීමකින් සහ සැලැස්මකින් තොරව අමාත්‍යාංශයක මුදල් වියදම් කරන පිරිස් බලයට පැමිණියහොත් රටේ මුදල්වලට වන දේ අමුතුවෙන් කිව යුතු නැති බව ශ්‍රී ලංකා පොදුජන පෙරමුණේ නායක අග්‍රාමාත්‍ය මහින්ද රාජපක්ෂ මහතා පවසනවා. මධ්‍යම සංස්කෘතික අරමුදලේ කාර්යයන් විමර්ශනය කිරිම සදහා පත් කළ කමිටුවේ වාර්තාව මගින් හෙළි වූ මූල්‍ය වංචා සම්බන්ධ තොරතුරු අනාවරණය කරමින් අග්‍රාමාත්‍යවරයා මේ බව සදහන් කළේ නාවලපිටියේ පැවති ජනහමුවකදීයි. එක්සත් ජාතික පක්ෂය දෙකට කැඩී ඇති බැවින් මෙවර මහා මැතිවරණය ඒකපාර්ශ්වික මැතිවරණයක් බවට පත්ව ඇති බවද අග්‍රාමාත්‍යවරයා පෙන්වා දුන්නා. මේ අතර මහනුවර දවුලගල ප්‍රදේශයේ පැවති ජන හමුවකට ද අග්‍රාමාත්‍යවරයා එක්වුණා. ඉදිරි මහ මැතිවරණයේදි මුස්ලිම් ජනතාව නිවැරදි තීන්දුවක් ගනිමින් පොහොට්ටුව වටා එකතු වනු ඇතැයි තමා විශ්වාස කරන බව අග්‍රාමාත්‍යවරයා ප්‍රකාශ කළා. මුස්ලිම් ජනතාව වෙනුවෙන් වැඩිම සේවයක් කළේ තම ආණ්ඩුවෙන් බවයි මහින්ද රාජපක්‍ෂ මහතා මෙහිදී සිහිපත් කළේ."
    },
    {
        "content": "මත්ද්‍රව්‍ය ජාවාරම මැඩපැවැත්වීම සදහා සිංගප්පූරුවේ ක්‍රියාත්මක මරණ දඩුවම ලබාදීමේ ක්‍රමය තමන් බලයට පත් වූ පසුව ආරම්භ කරන බව සජිත් ප්‍රේමදාස මහතා පවසනවා. කහවත්ත ප්‍රදේශයේ පැවති ජනහමුවකට එක්වෙමින් ඒ මහතා මේ බව ප්‍රකාශ කළා. සමගි ජනබලවේගයෙන් රත්නපුර දිස්ත්‍රික්කයට තරග කරන අපේක්ෂකයන්ගේ  ජය තහවුරු කිරීම සදහායි මෙම ජනහමුව පැවැත්වුණේ. තම ආණ්ඩුවක් පිහිටුවා පැය 24 ක් තුළ ඛනිජ තෙල් මිල පහත දමන බව ද සජිත් ප්‍රේමදාස මහතා කියාසිටියා. නැතිබැරි මිනිසුන් නගාසිටුවීම සදහා මසකට රුපියල් විසිදහසක මුදලක් ද ලබා දෙන බවට ඒ මහතා පොරොන්දු වුණා."
    },
    {
        "content": "එක්සත් ජාතික පක්ෂ සාමාජිකත්වය අහෝසි කිරීමට එරෙහිව ඉදිරියේදී අධිකරණයට යන බව සමගි ජනබලවේගයේ ලේකම් රංජිත් මද්දුම බණ්ඩාර මහතා පවසනවා. මාධ්‍ය හමුවකට එක්වෙමින් ඒ මහතා මේ බව කියා සිටියා. හිටපු පාර්ලිමේන්තු මන්ත්‍රී හිරුණිකා ප්‍රේමචන්ද්‍ර මහත්මියද මෙම මාධ්‍ය හමුවේදී අදහස් ප්‍රකාශ කළා."
    },
    {
        "content": "ගෘහස්ථව නිරෝධායනය වන අයට ලබන 05 වනදා පස්වරු කාලයේදී ඡන්දය ප්‍රකාශ කළ හැකි බවයි සෞඛ්‍ය සේවා අධ්‍යක්ෂ ජෙනරාල් විශේෂඥ වෛද්‍ය අනිල් ජාසිංහ මහතා ප්‍රකාශ කරනවා. මේ අතර අපේක්ෂකයින්ගේ චරිත ඝාතනය සදහා සමාජ මාධ්‍ය භාවිත කිරීම මෙම මහ මැතිවරණයේදීත් ඉහළ ගොස් ඇති බවට වාර්තා ලැබී ඇතැයි පැෆ්රල් සංවිධානය සදහන් කරනවා. මාධ්‍ය හමුවකට එක්වූ එහි විධායක අධ්‍යක්ෂ රෝහණ හෙට්ටිආරච්චි මහතා මේ බව කියා සිටියා."
    },
    {
        "content": "එක්සත් ජාතික පක්ෂ සාමාජිකයන් පිරිසකගේ සාමාජිකත්වය අහෝසි කිරීම පක්ෂය තුළ ගත් විනය ක්‍රියාමාර්ගයකට අනුව සිදු වූ බව හිටපු පාර්ලිමේන්තු මන්ත්‍රී සමන් රත්නප්‍රිය මහතා පවසනවා. තවත් පිරිසක් සම්බන්ධයෙන් එක්සත් ජාතික පක්ෂය විනය පරීක්ෂණ සිදුකරමින් සිටින බව ද ඒ මහතා කියා සිටියා. කොළඹ අද පැවති මාධ්‍ය හමුවකදීයි ඔහු මේ බව සඳහන් කළේ."
    },
    {
        "content": "2017 වසරේ ජනවාරි මස අවස්ථා 2 කදී ඇමෙරිකාව හා ඉන්දියාව ඉලක්ක කර ගනිමින් අයිඑස් ත්‍රස්ත ප්‍රහාරයක් එල්ල කිරීමට සැලසුමක් තිබූ බව රාජ්‍ය බුද්ධි සේවයේ හිටපු අධ්‍යක්‍ෂ නිලන්ත ජයවර්ධන මහතා පවසනවා. ඒ හේතුවෙන් මෙරට ඇමෙරිකා තානාපති කාර්යාලයේ හා ඉන්දීය මහ කොමසාරිස් කාර්යාලයේ ආරක්‍ෂාව තර කරන ලෙස බුද්ධි වාර්තාවක් මගින් තමන් ආරක්‍ෂක අමාත්‍යාංශයට දැනුම් දුන් බවයි ඒ මහතා කියාසිටියේ. පාස්කු ප්‍රහාරය පිළිබද විමර්ශනය කරන ජනාධිපති කොමිසම හමුවේ 4 වන දිනටත් අද සාක්‍ෂි ලබා දෙමින් නිලන්ත ජයවර්ධන මහතා මේ බව කියාසිටියා. ඇමෙරිකාව හා ඉන්දියාව ඉලක්ක කරගත් ප්‍රහාර එල්ල විය හැකි බවට විදෙස් බුද්ධි අංශ එවක දැනුම් දුන් බවයි ඒ මහතා පැවසුවේ. ජනාධිපති කොමිසම මෙහිදී විමසා සිටියේ ඔබ විදේශයන්ගෙන් ලැබුණු බුද්ධි තොරතුරු අනුව ඇමෙරිකා හා ඉන්දීය තානාපති කාර්යාලවල ආරක්‍ෂාව තර කරන්න නිර්දේශ ඉදිරිපත් කළ ද කාත්තන්කුඩි සිදුවීම, සහරාන්ලාගේ ක්‍රියාකාරකම්, රිල්වාන්ගේ කටයුතු, මාවනැල්ල සිදුවීම් ආදිය ගැන නිර්දේශ ඉදිරිපත් නොකළේ ඇයි ද යන්නයි. ඊට පිළිතුරු දෙමින් නිලන්ත ජයවර්ධන මහතා පැවසුවේ සහරාන් අත්අඩංගුවට ගැනීමට නිර්දෙශ ලිඛිතව ඉදිරිපත් කළ බවයි. පාස්කු ප්‍රහාරයට වසරකට පෙර සිට සැකකරුවන් සිටින ස්ථාන පෙන්වා දී විශේෂ කණ්ඩායමක් යොදවා අත්අඩංගුවට ගන්නා ලෙස ලිඛිතව දැනුවත් කළ බව ඒ මහතා පැවසුවා. 2017 වසරේදී මෙම සිදුවීම්වලට සම්බන්ධ පුද්ගලයන් 94 දෙනෙකුගේ නම් ලැයිස්තුවක් හා 2018 වසරේදී 130 දෙනෙකුගේ නම් ලැයිස්තුවක් වගකිව යුත්තන්ට ඉදිරිපත් කළ බව ද සාක්‍ෂිකරු පැවසුවා. සබරගමුව, වයඹ හා මධ්‍යම පළාත්වල පිළිම කඩා දැමීම සම්බන්ධයෙන් වාර්තාවක් ද 2018 වසරේ දෙසැම්බර් මස 30 වනදා එවක පොලිස්පති පූජිත් ජයසුන්දර මහතා වෙත ලබා දුන් බවයි නිලන්ත ජයවර්ධන මහතා පැවසුවේ. ශ්‍රී ලංකාව ඉස්ලාම් දේශයක් කළ යුතු බවට සහරාන් හෂීම් කාත්තන්කුඩියේදී දේශනා පවත්වා ඇති බවට සවිස්තර වාර්තාවක් ද පොලිස්පතිවරයාට හා ආරක්‍ෂක ලේකම්වරයාට ලබා දුන් බව සාක්‍ෂිකරු කියාසිටියා."
    },
    {
        "content": "උතුරු පළාත් හිටපු ජ්‍යෙෂ්ඨ නියෝජ්‍ය පොලිස්පති ලලිත් අනුරුද්ධ ජයසිංහ මහතා අත්අඩංගුවට ගෙන අධිකරණයට ඉදිරිපත් කිරීමේදී අපරාධ පරීක්ෂණ දෙපාර්තමේන්තුව ක්‍රියා කළ ආකාරය දේශපාලන පළිගැනීම් පිළිබද සොයා බලන ජනාධිපති පරීක්ෂණ කොමිසමේ දැඩි දෝෂදර්ශනයට ලක් වුණා. මෙම සිද්ධිය පිළිබඳ විමර්ශන අධීක්ෂණ නිලධාරියා ලෙස කටයුතු කළ ඌව පළාත භාර ජ්‍යෙෂ්ඨ නියෝජ්‍ය පොලිස්පතිවරයාගේ සහකාර ලේකම් පොලිස් අධිකාරී සිසිර තිසේරා මහතා කොමිසමට කළ කරුණු දැක්වීමේදීයි මෙසේ දෝෂ දර්ශනයට ලක් වුණේ. යාපනයේ විද්‍යා ඝාතන නඩුවේ ප්‍රධාන සැකකරුවෙකු වන ශෂිකුමාර් හෙවත් ස්විස් කුමාර්ට පළා යාම සඳහා ආධාර අනුබල දුන් බවට චෝදනා කරමින් යහපාලන ආණ්ඩු සමයේදී තමා අත්අඩංගුවට ගැනීම දේශපාලන බලපෑම් මත සිදු වූ බවට ලලිත් ජයසිංහ මහතා මීට පෙර කොමිසම හමුවේ සාක්ෂි ලබාදෙමින් ප්‍රකාශ කළා. එම සිද්ධියට අදාළ විමර්ශන කළ අධීක්ෂණ නිලධාරියා ලෙස කටයුතු කර ඇත්තේ අපරාධ පරීක්ෂණ දෙපාර්තමේන්තුවේ පොලිස් අධිකාරී සිසිර තිසේරා මහතායි. 2017 වසරේ ජුනි 22 වනදා සිට අගෝස්තු 21 වනදා දක්වා අපරාධ පරීක්ෂණ දෙපාර්තමේන්තුවේ සටහන් පොතේ ලලිත් ජයසිංහ මහතාගේ සිද්ධියට අදාළව සටහන් තුනක් ටිපෙට්ස් කර මකා දැමීම කොමිසමේ දැඩි අවධානයට යොමු වුණා. සාක්ෂිකාර සිසිර තිසේරා මහතා සඳහන් කළේ තමන් ඒ සම්බන්ධයෙන් කිසිවක් නොදන්නා බවයි. විමර්ශන කටයුතු භාරව සිටියේ දැනට අතුරුදන්ව ඇති පොලිස් පරීක්ෂක නිශාන්ත ද සිල්වා බවයි ඔහු ප්‍රකාශ කළේ. වැරදීමක් සිදුවුවහොත් තනි ඉරකින් කැපීම සිදු කළ යුතුයි. මෙසේ මකා දැමීම සාක්ෂි වසන් කිරීමට දරණ උත්සාහයක් බවට හැඟී යන බව ද කොමිසම අවධාරණය කළා. ඒ අනුව අපරාධ පරීක්ෂණ දෙපාර්තමේන්තුව හොර ගුහාවක් බවයි කොමිසමේ සභාපති ශ්‍රේෂ්ඨාධිකරණ විනිසුරු උපාලි අබේරත්න මහතා ප්‍රකාශ කළේ. ටිපෙට්ස් කර ඇති එම සටහන් පිළිබඳ අදම විමර්ශනයක් සිදු කරන්නැයි කොමිසමේ විමර්ශන කටයුතු සිදු කරන පොලිස් ඒකකයට සභාපතිවරයා නියෝග කළා. මේ අතර ලලිත් අනුරුද්ධ ජයසිංහ මහතා සමඟ සැකකරුවෙකු ලෙස නිරීක්ෂණය වී තිබූ යාපනය නොවිසදුනු අපරාධ ඒකකයේ ස්ථානාධිපති ශ්‍රී ගජන් නැමැත්තා මේ වන විට අතුරුදන්වීම සම්බන්ධයෙන් ද කොමිසම විමසුවා. සිසිර තිසේරා මහතා කරුණු දැක්වීමේදී අනාවරණය වූයේ ශ්‍රී ගජන් නැමැත්තා සිද්ධියෙන් පසු විදෙස්ගතවීම සඳහා කටුනායක ජාත්‍යන්තර ගුවන්තොටුපොළ වෙත පැමිණ ඇති බවයි. එහිදී ගුවන්තොටුපොළ පොලිස් නිලධාරීන් සිසිර තිසේරා මහතාගෙන් විමසා ඇත්තේ ශ්‍රී ගජන් නැමැත්තාට විදෙස්ගතවීමට අවසර ලබා දුන්නේ ද යන්නයි. ”එයාට කැමති දෙයක් කරන්න දෙන්න” යනුවෙන් තමා උපදෙස් දුන් බව සිසිර තිසේරා මහතා කියා සිටියා. අදාළ සැකකරු අතුරුදන්වීම කෙරෙහි සිසිර තිසේරා මහතාගේ එම වාග් විලාසය හේතු වන්නට ඇතැයි හැඟී යන බව උපාලි අබේරත්න මහතා මෙහිදී ප්‍රකාශ කළා."
    },
    {
        "content": "කන්දකාඩු මත්ද්‍රව්‍ය නිවාරණ ප්‍රතිකාර හා පුනරුත්ථාපන මධ්‍යස්ථානයට අදාළව කොරෝනා ආසාදිතයන් 600 දෙනෙකු හදනාගෙන ඇති බව කෝවිඩ් නයින්ටීන් පැතිරීම වැළැක්වීමේ ජාතික ක්‍රියාන්විත මධ්‍යස්ථානය පවසනවා. අද (01) උදෑසන වන විට තවත් කොරෝනා රෝගියෙකු හදුනාගත් අතර එම පුද්ගලයා කන්දකාඩු මධ්‍යස්ථානයේ රාජකාරි කළ කාර්ය මණ්ඩලයේ සමීපතමයෙකු බවයි එම මධ්‍යස්ථානය සදහන් කරන්නේ. අලුතින් හදුනාගත් කොරෝනා රෝගියා ලංකාපුර ප්‍රදේශයෙන් මීට පෙර වාර්තා වූ රෝගියාගේ ආශ්‍රිතයෙකු බව හදුනාගෙන තිබෙනවා. සෞඛ්‍ය අමාත්‍යාංශයේ වසංගත විද්‍යා ඒකකයේ ප්‍රධානී විශේෂඥ වෛද්‍ය සුදත් සමරවීර මහතා ප්‍රකාශ කළේ ඔහු ඇසුරු කළ පුද්ගලයන් සියලු දෙනා හදුනාගනිමින් නිරෝධායනයට යොමු කිරීමට පියවර ගත් බවයි. \n \n කන්දකාඩු මත්ද්‍රව්‍ය නිවාරණ ප්‍රතිකාර හා පුනරුත්ථාපන මධ්‍යස්ථානයට අදාළව හදුනාගත් කෝවිඩ් නයින්ටින් ආසාදිතයන්ගෙන් හාරසිය අසූ දෙදෙනෙකුම පුනරුත්ථාපනය වන රැදවූවන්. කාර්ය මණ්ඩලයේ 66 දෙනෙකු හා ආරාධිත කාර්ය මණ්ඩලයේ 5 දෙනෙකු කොරෝනා රෝගීන් බවට හදුනා ගැනුණා. පවුල්වල මෙන්ම සමීපතමයින් 46 දෙනෙකු සහ වැලිකඩ බන්ධනාගාරයේ කොරෝනා ආසාදිත වූ රැදවුවෙකු ඇසුරු කළ පුද්ගලයින් ඇතුලුව එම මධ්‍යස්ථානය ආශ්‍රිතව හදුනාගත් කොරෝනා රෝගීන්ගේ සංඛ්‍යාව 600 ක්."
    },
    {
        "content": "අපරාධ පරික්ෂණ දෙපාර්තමේන්තුවේ හිටපු අධ්‍යක්ෂ ජ්‍යෙෂ්ඨ පොලිස් අධිකාරී ශානි අබේසේකර මහතා අත්අඩංගුවට ගෙන තිබෙනවා. අපරාධ පරික්ෂණ දෙපාර්තමේන්තුව මගිනුයි මෙසේ අත්අඩංගුවට ගෙන ඇත්තේ. අද උදෑසන මෙම අත්අඩංගුවට ගැනීම සිදුවූ බව වාර්තා වනවා. හිටපු නියෝජ්‍ය පොලිස්පති වාස් ගුණවර්ධන මහතා ඇතුළු සැකකරුවන් හත් දෙනෙකුගේ සිද්ධියේ පීඩාකාරී ආයුධ සන්තකයේ තබා ගැනීම මුල්කරගනිමින් පැවරූ නඩුවකට අදාළව සිදුකළ විමර්ශන යටතේයි අත්අඩංගුවට ගැනීම සිදුව තිබෙන්නේ."
    },
    {
        "content": "මෙරටින් වාර්තා වන සමස්ත කොරෝනා රෝගීන්ගේ සංඛ්‍යාව 2815 ක් බවයි සෞඛ්‍ය අංශ සදහන් කරන්නේ. රෝහල්වල ප්‍රතිකාර ලබන සංඛ්‍යාව 413 ක්. කොරෝනා බවට සැක සහිතව වෛද්‍ය අධීක්‍ෂණය යටතේ 48 දෙනෙකු ප්‍රතිකාර ලබනවා. සමස්ත රෝගීන්ගෙන් 2391 දෙනෙකු පූර්ණ සුවය ලබා රෝහල්වලින් පිටව ගොස් තිබෙනවා. අද (01) උදෑසන වන විට තවත් කොරෝනා රෝගියෙකු හදුනාගත් අතර එම පුද්ගලයා කන්දකාඩු මධ්‍යස්ථානයේ රාජකාරි කළ කාර්ය මණ්ඩලයේ සමීපතමයෙකු බවයි එම මධ්‍යස්ථානය සදහන් කරන්නේ. අලුතින් හදුනාගත් කොරෝනා රෝගියා ලංකාපුර ප්‍රදේශයෙන් මීට පෙර වාර්තා වූ රෝගියාගේ ආශ්‍රිතයෙකු බව හදුනාගෙන තිබෙනවා."
    },
    {
        "content": "අධ්‍යාපන පද්ධතියේ සියලු සේවාවන්හි වෘත්තිකයින්ට ජාතික මට්ටමේ වෘත්තිය හැදුනුම්පතක් ලබා දීමට අධ්‍යාපන අමාත්‍යාංශය කටයුතු යොදා තිබෙනවා. රටේ අනාගතය වන හතලිස්පන්ලක්ෂයට අධික සිසු දරු දැරියන් වෙනුවෙන් වෘත්තීය දිවිය කැප කරන පාසල් ගුරුවරුන් විදුහල්පතිවරුන්,  ගුරු උපදේශකවරුන්,  ගුරු අධ්‍යාපනඥයින් මෙන්ම අධ්‍යාපන පරිපාලන නිලධාරීන් සදහා මෙම හැදුනුම්පත ලබා දීමට කටයුතු කරන බවයි අමාත්‍ය ඩලස් අලහප්පෙරුම මහතා පවසන්නේ. ඔවුන්ගේ ගෞරවනීය වෘත්තීමය අනන්‍යතාව වෙනුවෙන් මෙම පියවර ගන්නා බව ද  අමාත්‍යවරයා වැඩිදුරටත් පෙන්වා දෙනවා. වෘත්තිය හැදුනුම්පත නවීන තාක්ෂණයෙන් නිර්මාණය වන අතර ඉන් අධ්‍යාපන ක්ෂේත්‍රයේ නිරතවන වෘත්තිකයින්ට සහන සේවා රැසක් ලබා දීමට ද සැලසුම්කර තිබෙනවා."
    },
    {
        "content": "දේශපාලන පක්ෂ සමඟ ඩීල් ගැසූ බවට තමන්ට චෝදනා කළද එලෙස ඩීල් ගසමින් ක්‍රියා කළේ සජිත් ප්‍රේමදාස මහතා බව එක්සත් ජාතික පක්ෂ නායක රනිල් වික්‍රමසිංහ මහතා චෝදනා කරනවා. මොරටුව අගුලාන ප්‍රදේශයේ පවැති ජන හමුවකදී රනිල් වික්‍රමසිංහ මහතා මෙම අදහස් පළකලා. එක්සත් ජාතික පක්ෂයෙන් මහ මැතිවරණයට ඉදිරිපත් වන අපේක්ෂකයන්ගේ ජය තහවුරු කිරීම සදහා මෙම ජන හමුව සංවිධාන කර තිබුණා. මේ අතර එක්සත් ජාතික පක්ෂ අපේක්ෂකයන්ට සහාය පළකරමින් තවත් ජන හමුවක් ගම්පහ යක්කල ප්‍රදේශයේ දී පැවැත්වුණේ පක්ෂ නායක රනිල් වික්‍රමසිංහ මහතාගේ ප්‍රධානත්වයෙන්. රටේ ආර්ථිකය ගොඩ නැගීමට එක්සත් ජාතික පක්ෂය ක්‍රියාකරන බවයි ඒ මහතා ප්‍රකාශ කළේ."
    },
    {
        "content": "නිරෝධායන මධ්‍යස්ථානවල සිටින පුද්ගලයින් 28 දෙනෙකු එම කටයුතු අවසන් කර නිවෙස් බලා අද (01) පිටත්ව යාමට නියමිතයි. මේ වන විට පුද්ගලයන් විසිඅටදහස් හත්සිය අනූ දෙදෙනෙකු නිරෝධායන ක්‍රියාවලිය අවසන් කර නිවෙස් බලා පිටව ගොස් තිබෙනවා. ත්‍රිවිධ හමුදාව මගින් පාලනය වන නිරෝධායන මධ්‍යස්ථාන 33 ක පුද්ගලයන් 1866 දෙනෙකු නිරෝධායනය වෙමින් සිටිනවා. ඊයේ (31) දිනය තුළදී පී සී ආර් පරික්‍ෂණ 1350 ක් සිදු කෙරුණා. ඒ අනුව මේ වන විට ශ්‍රී ලංකාව තුළ සිදුකර ඇති පී සී ආර් පරික්‍ෂණ සංඛ්‍යාව එක්ලක්‍ෂ පනස්අටදහස් හයසිය විසිඅට ඉක්මවන බවයි සෞඛ්‍ය අංශ පෙන්වා දෙන්නේ."
    },
    {
        "content": "පසුගිය මාර්තු සහ අප්‍රේල් මාසවල විදුලි බිල ගෙවූ සියලු දෙනාට නැවත එම මුදල් ලබා දීමට පියවර ගන්නා බව සමගි ජන බලවේගයේ නායක සජිත් ප්‍රේමදාස මහතා පවසනවා. සමගි ජන බලවේගයෙන් මහ මැතිවරණයට ඉදිරිපත් වන අපේක්‍ෂකයන්ට සහාය පළ කරමින් කඩුවෙල ප්‍රදේශයේ පැවති ජන හමුවකදී ඒ මහතා මෙම අදහස් පළ කළා. සමගි ජන බලවේගයෙන් ඉදිරිපත් වන අපේක්‍ෂකයන් ඇතුලු පිරිසක් එම ජනහමුවට එක්ව සිටියා."
    },
    {
        "content": "දේශීය ආර්ථිකය ගොඩනැගීමට රාජ්‍ය බැංකු විශාල දායකත්වයක් ලබා දෙන බව ශ්‍රී ලංකා නිදහස් පොදුජන බැංකු සේවක පෙරමුණ පවසනවා. එහි ලේකම් සංජය රත්මනගොල්ල මහතා මාධ්‍ය හමුවකට එක්වෙමින් මේ බව කියා සිටියා."
    },
    {
        "content": "බොහෝ දෙනා පිල් බෙදී කටයුතු කරන්නේ බලය ලබාගෙන තම පෞද්ගලික අරමුණු ඉටුකර ගැනීමට බව ජාතික ජන බලවේගයේ අපේක්ෂක වසන්ත සමරසිංහ මහතා පවසනවා. අනුරාධපුර,  රාජාංගන ප්‍රදේශයේ පැවති ජන හමුවකට එක්වෙමින් සමරසිංහ මහතා මේ බව කියාසිටියා."
    },
    {
        "content": "තවත් කොරෝනා ආසාදිතයන් 48 දෙනෙකු සම්පූර්ණ සුවය ලබා රෝහලෙන් පිටත්ව ගොස් තිබෙනවා. ඒ අනුව මේ වන විට සුවය ලැබූ කොරෝනා රෝගීන්ගේ සංඛ්‍යාව 2439දක්වා ඉහළ ගියා."
    },
    {
        "content": "පාතාල සාමාජිකයෙකුවන කුඩු අංජුගේ සගයෙකු වූ සිතුම් නිලංග පීරිස් හෙවත් අසංක නමැත්තා කොළඹ අපරාධ කොට්ඨාසය මගින් පංචිකාවත්තේ දී අත්අඩංගුවට ගැනුණා. සැකකරුගෙන් කළ ප්‍රශ්න කිරීම්වලින් හෙළිවූ තොරතුරුවලට අනුව මීගොඩ පොලිස් වසමේ ඔහුට අයත් ඔහුගේ කුලී නිවසේ තිබී විදෙස් රටක නිශ්පාදිත රිවෝල්වරයක්,  පතොරම් 10 ක් හා මිලිමීටර් 9 වර්ගයේ පිස්තෝල සදහා යොදන පතරොම් 10 ක් ද සොයා ගැනුණා. සැකකරු 2016 වසරේ පිළියන්ද සිදුවූ වෙඩි තැබීමකට ආධාර අනුබල ලබා දීම සම්බන්ධයෙන් ද චෝදනා ලැබූ අයෙක්."
    },
    {
        "content": "යහපාලන රජයේ අධූරදර්ශී වැඩපිළිවෙල හේතුවෙන් කොළඹ වරාය නගරයෙන් මෙරටට හිමිවිය යුතුව තිබූ හෙක්ටාර හැටපහක් අහිමි වූ බව අග්‍රාමාත්‍ය මහින්ද රාජපක්ෂ මහතා පවසනවා. කිරම පැවති ජන හමුවකට එක්වෙමින් අග්‍රාමාත්‍යවරයා මේ බව කියා සිටියා. ශ්‍රී ලංකා පොදුජන පෙරමුණෙන් මෙවර මහ මැතිවරණයට තරග වදින අපේක්ෂකයන්ගේ ජය තහවුරු කෙරෙන තවත් ජන හමුවක් හම්බන්තොට කිරම හන්දියේදී පැවැත්වුණා. අග්‍රාමාත්‍ය මහින්ද රාජපක්ෂ මහතාගේ ප්‍රධානත්වයෙන් පැවති එම හමුවට අපේක්ෂකයින් කිහිප දෙනෙකු ද එක්ව සිටියා. \n \n මේ අතර බෙලිඅත්ත පොළොන්මාරුව පැවති ජන හමුවට ද අග්‍රාමාත්‍ය  මහින්ද රාජපක්ෂ මහතා එක්වුණා. රට ගොඩ නැංවීම සදහා උගත් බුද්ධිමත් පළපුරුදු දේශපාලනඥයින් පාර්ලිමේන්තුව පත්කර එවන්නැයි රැස්ව සිටි පිරිසගෙන් අග්‍රාමාත්‍යවරයා ඉල්ලා සිටියා. හම්බන්තොට දිස්ත්‍රික්කයේ මහවෙල පහජ්ජාව ප්‍රදේශයේ දීද පොදු ජන පෙරමුණෙන් තරගවදින අපේක්ෂකයින්ගේ ජය තහවුරු කෙරෙන ජන හමුවක් සංවිධාන කර තිබුණා. ඊට එක්වූ අග්‍රාමාත්‍යවරයා කියා සිටියේ කොළඹ නගරය මෙන්ම  හම්බන්තොට ද ආර්ථික නගරයක් බවට පත් කිරීම තම අරමුණ බවයි. තිස්සමහාරාම ප්‍රදේශයේ පැවති තවත් ජන හමුවකට ද අග්‍රාමාත්‍ය මහින්ද රාජපක්ෂ මහතා එක්වුණා. මව්බිම වෙනුවෙන් ඉදිරියට යන ගමන කුමන බාධක කම්කටොලු හමුවේ වුවද නතර නොකරන බවයි අග්‍රාමාත්‍යවරයා එහිදී අවධාරණය කළේ."
    },
    {
        "content": "එක්සත් ජාතික පක්ෂය මෙවර මැතිවරණ පරාජයත් සමඟ පවත්නා තත්ත්වයට වඩා සිය දහස් ගුණයකින් කඩාවැටෙන බව ජාතික ජනබලවේගයේ අපේක්ෂක කේ ඩී ලාල්කාන්ත මහතා පවසනවා. මහනුවර හාරිස්පත්තුව පැවති ජන හමුවකට එක්වෙමිනුයි ඔහු මේ බව කියාසිටියේ."
    },
    {
        "content": "ඉදිරි මහ මැතිවරණයේ දී බලය ලබා ගත හැක්කේ ශ්‍රී ලංකා පොදුජන පෙරමුණට හෝ එක්සත් ජාතික පක්ෂයට පමණක් බව එක්සත් ජාතික පක්ෂ නායක රනිල් වික්‍රමසිංහ මහතා පවසනවා. රත්මලාන ප්‍ර දේශයේ පැවති එක්සත් ජාතික පක්ෂ මහ මැතිවරණ ජය තහවුරු කිරීමේ ජන හමුවකට එක්වෙමින් ඒ මහතා මේ බව කියා සිටියා.  කොළඹ දිස්ත්‍රික්කය නියෝජනය කරමින් මහ මැතිවරණයට තරගවදින එජාප අපේක්ෂකයන් කිහිප දෙනෙකු ජන හමුවට එක්ව සිටියා."
    },
    {
        "content": "වැඩිහිටියන්ගේ විවිධ ක්‍රියා හේතුවෙන් මල්වැනි පුංචි දරුවන්ට අකාලයේ ජීවිත අහිමිවූ අවස්ථා දිගින් දිගටම වාර්තා වුණා. ගලේවෙල ප්‍ර දේශයේ 8 හැවිරිදි දරුවෙකුට ද මෙසේ ජීවිතය අහිමි වූයේ කිසියම් පුද්ගලයෙකුගේ සාහසික ක්‍රියාවක් හේතුවෙන්. ගලේවෙල පත්කොළගොල්ල ප්‍රදේශයේ පදිංචි 8 හැවිරිදි පිරිමි දරුවෙකු රෙදි කැබැල්ලකින් ගෙල සිරකර ඝාතනය කර තිබෙනවා. මව් සෙනෙහස අහිමිවූ මෙම දරුවා පියාගේ සමීපතම ඥාතියෙකුගේ නිවසෙහි දිවි ගෙවමින් සිටි බවයි පැවසෙන්නේ. පදිංචි නිවස ආසන්නයේ ඇල මාර්ගයක් අසළට ගමන්ගත් දරුවා හදිසියේ අතුරුදන්ව ඇති අතර ඥාතීන් කළ සොයාබැලීම්වලදී ඇල තුළ තිබී දරුවාගේ සිරුර හමුවුණා. පදිංචි නිවස ඉදිරිපිට විවිධ සාද  පැවැත්වෙන ස්ථානයක් ඇති අතර මත්ද්‍රව්‍ය භාවිතා කරන්නන්ගේ තෝතැන්නක් බවට ද එය පත්ව ඇති බවයි පොලිසිය පවසන්නේ. දරුවාගේ සිරුර හමුවූ ස්ථානය ආසන්නයේ තිබී මත්කුඩු භාවිතා කළ සුන්බුන් රැසක් ද පොලිසියට හමුවී තිබෙනවා. මේ අතර පශ්චාත් මරණ පරීක්ෂණය දඹුල්ල රෝහලේ දී සිදුකෙරුණා. දඹුල්ල රෝහලේ අධිකරණ විශේෂඥ වෛද්‍ය බී සී එස් පෙරේරා මහතා එම පරීක්ෂණයෙන් පසු තහවුරුකර තිබෙන්නේ දරුවා බරපතල ලෙස ලිංගික අපයෝජනයට ලක්කර ගෙල සිරකර ඝාතනය කර ඇති බවයි. සිද්ධිය සම්බන්ධයෙන් අංශ කිහිපයක් ඔස්සේ පරික්ෂණ ක්‍රියාත්මකයි.  දඹුල්ල නිල සුනඛ අංශය ද වැටලීම සදහා යොමුකර ඇති අතර එම සුනඛයින් සිරුර හමුවූ ස්ථානයේ සිට මීටර් අටසියයක දුර නිවසක නතරවීමත් සමග එම නිවසේ සිටි පුද්ගලයා පොලිස්භාරයට ගෙන තිබෙනවා."
    },
    {
        "content": "තම රජයක් යටතේ ජනතාවට මුල්‍ය උත්තේජකයක් ලබා දෙන බව සමගි ජනබලවේගයේ නායක සජිත් ප්‍රේමදාස මහතා පවසනවා. අංගොඩ පැවති ජන හමුවකට එක්වෙමින් ඒ මහතා මේ බව කියා සිටියා. මෙවර මහ මැතිවරණයට සමගි ජන බලවේගයෙන් කොළඹ දිස්ත්‍රික්කයට තරගවදින අපෙක්ෂකයින්ගේ ජය තහවුරු කෙරෙන ජන හමුවක් අංගොඩ මංසන්ධියේ දී පැවැත්වුණා. සමගි ජන බලවේගයේ නායක සජිත් ප්‍රේමදාස මහතාගේ ප්‍රධානත්වයෙන් පැවති ඊට අපේක්ෂක එස් එම් මරික්කාර් මහතා ඇතුළු පිරිසක් එක්ව සිටියා. \n \n මේ අතර මරදාන සුදුවැල්ල ප්‍ර දේශයේ පැවති තවත් ජන හමුවකට ද සජිත් ප්‍රේමදාස මහතා එක්වුණා. සමගි ජන බලවේගයේ ජාතික ලැයිස්තු අපේක්ෂක චමීර පෙරේරා මහතායි එය සංවිධාන කර තිබුණේ."
    },
    {
        "content": "මෙවර මහ මැතිවරණයට අදාළ සියලු ප්‍රචාරණ කටයුතු අද මධ්‍යම රාත්‍රියෙන් අවසන් වනවා. දේශපාලන පක්ෂ හා අපේක්ෂකයින් මැතිවරණ නීති ආරක්ෂා කරමින් සාධාරණ ඡන්ද විමසීමකට සහාය දිය යුතු බවයි මැතිවරණ කොමිසන් සභාව අවධාරණය කරන්නේ. අද මධ්‍යම රාත්‍රී 12.00 න් පසු මැතිවරණ ප්‍රචාරණ කටයුතු සිදු කිරීම සපුරා තහනම් වනවා. ප්‍රචාරක රැස්වීම් පැවැත්වීම , වතු හෝ නිවාස තුළ රැස්වීම් පැවැත්වීම , ඡන්ද ආයාචනා කරමින් ගෙයින් ගෙට යාම, අත්පත්‍රිකා බෙදීම ,නියෝජිත ශාඛා කාර්යාලවල ප්‍රචාරක පුවරු ප්‍රදර්ශනය හා පෝස්ටර් බැනර් ප්‍රදර්ශනය මේ අනුව තහනම් වනවා. මැතිවරණ නීති දැඩිව ක්‍රියාත්මක කිරීමටයි මැතිවරණ කොමිසන් සභාව පියවර ගෙන ඇත්තේ. අද මධ්‍යම රාත්‍රී 12.00 න් පසු ආරම්භ වන නිහඬ කාලසීමාව තුළ සියලු දේශපාලන පක්ෂ හා කණ්ඩායම් මෙන්ම අපේක්ෂකයින් නීතිවිරෝධී ක්‍රියාවලින් වැළකී නිදහස් හා සාධාරණ ඡන්ද විමසීමක් පැවැත්වීමට උපරිම සහාය ලබා දිය යුතු බවයි මැතිවරණ කොමිසම දැනුම් දෙන්නේ."
    },
    {
        "content": "සබරගමුව, බස්නාහිර සහ මධ්‍යම පළාත්වලත් ගාල්ල සහ මාතර දිස්ත්‍රික්කවලත් විටින් විට වැසි ඇතිවන බව කාලගුණ විද්‍යා දෙපාර්තමේන්තුව පවසනවා. ඇතැම් ස්ථානවලට මිලිමීටර් 100 ඉක්මවූ තද වැසි ඇතිවිය හැකියි. මධ්‍යම කඳුකරයේ බටහිර බෑවුම්වලට පැයට කිලෝමීටර් 60 ඉක්මවූ තද සුළං ද ඇති වන බවයි කාලගුණ විද්‍යා දෙපාර්තමේන්තුව සඳහන් කරන්නේ. බේරුවල සිට ගාල්ල හරහා හම්බන්තොට දක්වා වන වෙරළ ආසන්න මුහුදු ප්‍රදේශවලට මුහුදු රළ ගොඩබිමට පැමිණීමේ හැකියාවක් පවතිනවා. ඒ හේතුවෙන්  වෙරළ ආසන්නයේ සිටින ජනතාව අවධානයෙන් සිටින ලෙසයි දැනුවත් කෙරෙන්නේ."
    },
    {
        "content": "මෙවර මහ මැතිවරණයට මගීන්ගේ පහසුව සඳහා ලංකා ගමනාගමන මණ්ඩලය සහ දුම්රිය දෙපාර්තමේන්තුව ඒකාබද්ධව විශේෂ වැඩපිළිවෙලක් ක්‍රියාවට නංවා ඇති බව ලංකා ගමනාගමන මණ්ඩලයේ සභාපති කිංස්ලි රණවක  මහතා පවසනවා. අවශ්‍යතාව අනුව දුර ගමන් සේවා සඳහා තවත් බස් රථ යෙදවීමට ද අපේක්ෂා කරන බවයි ඒ මහතා වැඩිදුරටත් කියා සිටියේ."
    },
    {
        "content": "බෙලිඅත්ත දම්මුල්ල ප්‍ර දේශයේ සිදුවූ වෙඩි තැබීමකින් කාන්තාවක ජීවිතක්ෂයට පත්වුණා. මෙලෙස ජීවිතක්ෂයට පත්වුණේ දම්මුල්ල ප්‍රදේශයේ පදිංචි 53 හැවිරිදි දෙදරු මවක්. එම කාන්තාව මිදුලේ සිටියදී නාදුනන පුද්ගලයෙකු වෙඩි තබා පලාගොස් ඇති බව පොලීසිය ප්‍රකාශ කළා."
    },
    {
        "content": "මාතර දිස්ත්‍රික් හිටපු පාර්ලිමේන්ත මන්ත්‍රි නිරෝෂන් ප්‍රේමරත්න මහතා රචනා කළ මාතර මිනිහෙක් ග්‍රන්ථය දොරට වැඩීම රුහුණු විශ්වවිද්‍යාලයේ දී සිදු කෙරුණා. වසර 4 ක තම දේශපාලන ජීවිතයේ දී පාර්ලිමේන්තු සභාවාර අමතමින් නිරෝෂන් ප්‍රේමරත්න මහතා සිදුකළ හැන්සාඩ් ගතවූ කතා ඇතුළත් කර මාතර මිනිහෙක් කෘතිය රචනා කර තිබෙනවා. රුහුණ විශ්වවිද්‍යාලයේ රවින්ද්‍රනාත් තාගෝර් අනුස්මරණ ශාලාවේ පැවති උත්සවයට පැපිලියාන සුනේත්‍රා දේවි පිරිවෙනේ විහාරාධිපති පූජ්‍ය මැදගොඩ අභයතිස්ස ස්වාමීන් වහන්සේත්, හිටපු පාර්ලිමේන්තු මන්ත්‍රිවරුන් වන විමලවීර දිසානායක සහ පාලිත තෙවරප්පෙරුම යන මහත්වරුනුත් ප්‍රධාන ආරාධිතයන් ලෙස එක්වුණා. තම ජිවිතය වෙනස් කිරීමට මුල්වූ චරිත කිහිපයකට මුල්ම ග්‍රන්ථ පිරිනැමිමටයි නිරෝෂන් ප්‍රේමරත්න මහතා කටයුතු කළේ."
    },
    {
        "content": "ගතවූ පැය 24 තුළ කිසිඳු කෙරෝනා රෝගියෙකු මෙරටින් වාර්තා වී නැති බව වසංගත රෝග විද්‍යා අධ්‍යයන අංශය පවසනවා. මේ දක්වා මෙරටින් වාර්තාවී ඇති කොරෝනා රෝගීන්ගේ සංඛ්‍යාව 2,815ක්. ඒ අතරින් පුද්ගලයින් 2,439 දෙනෙකුම සම්පූර්ණ සුවය ලබා තිබෙනවා. රෝහල්වල ප්‍රතිකාර ලබන ආසාදිතයන්ගේ සංඛ්‍යාව 365 ක්. වෛද්‍ය අධීක්ෂණය යටතේ කොරෝනා සම්බන්ධයෙන් සැක සහිතව තවත් 48 දෙනෙකු රෝහල්ගතව සිටිනවා."
    },
    {
        "content": "අපරාධ කල්ලි සාමාජිකයෙකු වූ අංගොඩ ලොක්කා නමැත්තාගේ සමීපතමයෙකු වන සමන්ත කුමාර නොහොත් සෙම්බු සමන්ත අත්අඩංගුවට ගෙන තිබෙනවා. මුල්ලේරියාව පොලීසිය කළ වැටලීමකදීයි මෙම පුද්ගලයා අත්අඩංගුවට ගෙන තිබෙන්නේ.මැණික්හින්න ප්‍රදේශයේදී අත්අඩංගුවට ගත් සෙම්බු සමන්ත නමැත්තා නීති විරෝධී ලෙස ඉඩම් ගොඩකිරීම , බලහත්කාරයෙන් දේපළ පවරා ගැනීම යන සිද්ධීන් රැසකට සම්බන්ධ බවට තොරතුරු හෙළිවී තිබෙනවා"
    },
    {
        "content": "ග්‍රෑන්ඩ්පාස් පොලීසිය කළ වැටලීමකදී විදේශයක නිෂ්පාදිත ජීවඅත් බෝම්බයක් සමග පුද්ගලයෙකු අත්අඩංගුවට ගැනුණා. මොහු සම්බන්ධයෙන් කළ වැඩිදුර විමර්ශනවලදී හෙළිවී ඇත්තේ බන්ධනාගාරගතව සිටින මත්ද්‍රව්‍ය ජාවාරම්කරුවෙකු වන තෝල්කමුදලිගේ චාමර සම්පත් රොද්‍රිගෝ නමැත්තාගේ සමීපතමයෙකු බවටයි. ග්‍රෑන්ඩ්පාස් පොලීසියේදී පුද්ගලයන් 3 දෙනෙකුට තියුණු ආයුධවලින් පහර දී බරපතල තුවාල සිදු කිරීමේ සිද්ධියක් සම්බන්ධයෙන් මෙම පුද්ගලයා සැකකරුවෙකු ලෙස අවශ්‍ය කර සිටි පුද්ගලයෙකු බවයි පොලීසිය ප්‍රකාශ කළේ."
    },
    {
        "content": "කැළණි ගඟේ දිය නෑමට ගිය පාසල් සිසුන් පිරිසකගෙන් දෙදෙනෙකු අතුරුදන්ව තිබෙනවා. කිරිදිවැල රන්වල ප්‍රදේශයෙනුයි මෙම පිරිස දිය නෑමට ගොස් තිබෙන්නේ. වැලිවේරිය ප්‍රදේශයේ පාසලක සිසුන් පිරිසක් මිතුරෙකුගේ උපන්දින සාදයකට සහභාගී වීමෙන් පසුවයි දිය නෑමට ගොස් තිබෙන්නේ. එහිදී දෙදෙනෙකු අතුරුදන්ව තිබෙනවා. මෙසේ අතුරුදන්වී ඇත්තේ වයස අවුරුදු  19 ක් වූ මුදුන්ගොඩ හා නැදුන්ගමුව ප්‍රදේශයේ පදිංචිව සිටි සිසුන්  දෙදෙනෙකුයි. අතුරුදන්වූවන් සෙවීම සඳහා නාවික හමුදාවේ කිමිදුම් කණ්ඩායම් ද යොදවා සිටිනවා."
    },
    {
        "content": "ශ්‍රී ලංකා පොදුජන පෙරමුණ ඉදිරි මහ මැතිවරණයේදී විශිෂ්ඨ ජයක් හිමිකරගන්නා බව එම පෙරමුණේ නිර්මාතෘ සහ ජාතික සංවිධායක බැසිල් රාජපක්ෂ මහතා පවසනවා. කොළඹ අද පැවති මාධ්‍ය හමුවකදීයි ඒ මහතා මේ බව කියා සිටියේ."
    },
    {
        "content": "අග්‍රාමාත්‍ය මහින්ද රාජපක්‍ෂ මහතා හා වරාය වෘත්තීය සමිති නියෝජිතයන් අතර පැවති සාකච්ඡාවෙන් අනතුරුව වරාය සේවකයන් ආරම්භ කර තිබූ සත්‍යග්‍රහය හා වැඩවර්ජනය අවසන් කිරීමට තීරණය කර තිබෙනවා. අද පස්වරු එකේ සිට සත්‍යග්‍රහයෙන් හා වෘත්තීය ක්‍රියාමාර්ගයෙන් ඉවත් වන බවයි එම නියෝජිතයන් සඳහන් කළේ. \n \n අග්‍රාමාත්‍ය මහින්ද රාජපක්‍ෂ මහතා හා වරාය වෘත්තීය සමිති නියෝජිතයන් අතර පැවති සාකච්ඡා සාර්ථක වී තිබෙනවා. වරාය වැඩවර්ජනය හා සත්‍යග්‍රහය අවසන් කිරීම සම්බන්ධයෙන් තීරණයක් ගැනීමට නියමිත බවයි වරාය වෘත්තීය සමිති නියෝජිතයන් ප්‍රකාශ කළේ. වරාය වෘත්තීය සමිති නියෝජිතයන් හා අග්‍රාමාත්‍ය මහින්ද රාජපක්‍ෂ මහතා අතර හමුව අද පෙරවරුවේ පැවැත්වුණේ තංගල්ල කාල්ටන් නිවසේදීයි. වරාය වෘත්තීය සමිති 17 ක නියෝජිතයන් එම සාකච්ඡාවට සහභාගි වී සිටියා. එහිදී වරාය සේවකයන්ට බලපා ඇති ගැටලු රැසක් සම්බන්ධයෙන් අවධානය යොමු කෙරුණා. එම ගැටලුවලට අග්‍රාමාත්‍යවරයා සාධනීය පිළිතුරු ලබා දුන් බවයි වෘත්තීය සමිති නියෝජිතයන් ප්‍රකාශ කළේ. \n \n කොළඹ වරායේ නැගෙනහිර පර්යන්තයේ මෙහෙයුම් විදේශයකට ලබා දීමට විරෝධය පළ කරමින් වරාය සේවකයන් සත්‍යග්‍රහයක් ආරම්භ කළේ මීට දින කිහිපයකට පෙරයි. වරාය සේවකයන් වැඩවර්ජනයක් ද ආරම්භ කළ අතර ඒ හේතුවෙන් වරාය කටයුතු ද අඩාල වුණා. නැගෙනහිර පර්යන්තයේ කටයුතු හැකි ඉක්මණින් වරාය අධිකාරිය යටතේ පවත්වාගෙන යාමට කටයුතු කරන ලෙස සේවකයන් ඉල්ලා සිටියා. කොළඹ වරායට කන්ටේනර් රථ ඇතුලුවීමට හර්තාල් පාලම අසලින් තාවකාලිව අවහිර කිරීමට වරාය සේවකයන් ඊයේ දිනයේදී පියවර ගත්තා. ඒ සම්බන්ධයෙන් බස්නාහිර පළාත භාර ජ්‍යෙෂ්ඨ නියෝජ්‍ය පොලිස්පති දේශබන්දු තෙන්නකෝන් මහතා හා වෘත්තීය සමිති අතර සාකච්ඡාවක් පැවැත්වුණ ද එය අසාර්ථක වුණා. ඒ අනුවයි පොලීසිය අධිකරණ නියෝගයක් ලබා ගැනීමට කටයුතු කළේ. කෙසේ වෙතත් ගැටලු සම්බන්ධයෙන් අග්‍රාමාත්‍යවරයා සමඟ පැවති සාකච්ඡා සාර්ථක වීම හේතුවෙන් වරාය සේවකයන් ඉදිරියේදී සුබවාදී තිරණයක් ගනු ඇති බවයි  වරාය අධිකාරියේ සභාපති ජෙනරාල් දයා රත්නායක මහතා ප්‍රකාශ කළේ."
    },
    {
        "content": "නව පාර්ලිමේන්තුව ලබන විසිවනදා රැස්වීමට අදාළ ගැසට් නිවේදනය ඊයේ (03) මධ්‍යම රාත්‍රියේ නිකුත් කෙරුණා. ආණ්ඩුක්‍රම ව්‍යවස්ථාවෙන් සහ පාර්ලිමේන්තු මැතිවරණ පනතින් පැවරී ඇති බලතල අනුව ජනාධිපති ගෝඨාභය රාජපක්ෂ මැතිතුමා මෙම තීරණය ගෙන තිබෙනවා. ඒ අනුවයි අතිවිශේෂ ගැසට් නිවේදනය ප්‍රකාශයට පත්කෙරුණේ. මේ අනුව හෙට පැවැත්වෙන මහ මැතිවරණයෙන් පසු නව පාර්ලිමේන්තුව ලබන විසිවනදා රැස්වන බවයි ජනාධිපති මාධ්‍ය අධ්‍යක්ෂ ජනරාල් මොහාන් සමරනායක මහතා සදහන් කරන්නේ."
    },
    {
        "content": "මහ මැතිවරණයේ ඡන්ද පෙට්ටි මෙන්ම නිලධාරීන් ඡන්ද මධ්‍යස්ථාන කරා යොමු කිරීමේ කටයුතු මේ වනවිට සිදුවෙමින් පවතිනවා. ඉතා සෞඛ්‍ය ආරක්ෂිතව මෙන්ම යුහුසුලුව එම කටයුතු සිදුකෙරෙමින් පවතින බවයි ඒ ඒ දිස්ත්‍රික්කවල සිටින අපගේ නියෝජිතයින් ප්‍රකාශ කරන්නේ."
    },
    {
        "content": "නවීණ පහසුකම් සහිත වාට්ටු සංකීර්ණයක් අයි ඩී එච් රෝහල ආශි‍්‍රතව ඉදිකරන බව සෞඛ්‍ය අමාත්‍යාංශය ප‍්‍රකාශ කළා. ඕනෑම බෝවන රෝග වසංගතයකදී රෝගීන් වෙන්කර තබාගනිමින් ප‍්‍රතිකාර කිරීමයි අරමුණ. එහි මූලික සැලසුම් කඩිනමින් කි‍්‍රයාත්මක කරන බවයි සෞඛ්‍ය අමාත්‍යාංශයේ කොවිඩ් නයිටීන් හදිසි ප‍්‍රතිචාර සහ සෞඛ්‍ය පද්ධති සුදානම් කිරීමේ ව්‍යාපෘතියේ අධ්‍යක්ෂ වෛද්‍ය ජයසුන්දර බණ්ඩාර මහතා සඳහන් කළේ. කොවිඩ් ආසාදිතයන්ට ප‍්‍රතිකාර ලබාදීමේදී ද අයි ඩී එච් රෝහල පවතින පහසුකම් මනා ලෙස කළමනාකරණය කරමින් විශිෂ්ඨ සේවාවක් ලබාදුන් බවයි ජයසුන්දර බණ්ඩාර මහතා පවසන්නේ."
    },
    {
        "content": "කටාර් සිට තවත් පුද්ගලයන් 20 දෙනෙක් දිවයිනට පැමිණියා. ඒ අතර ශ්‍රී‍්‍ර ලංකා ගුවන් මඟීන් සහ විදේශිකයන් පිරිසක් ද වන බවයි අප වාර්තාකරු සඳහන් කළේ. කටුනායක ගුවන් තොටුපොළේදීම එම කණ්ඩායම PCR පරීක්ෂාව සඳහා යොමුකර තිබෙනවා. ඉන් අනතුරුව නිරෝධායන මධ්‍යස්ථාන වෙත රැගෙන යාමටයි පියවර ගෙන තිබෙන්නේ."
    },
    {
        "content": "ඉදිරි මහ මැතිවරණය සඳහා මේ වන විට අවශ්‍ය සියලු කටයුතු සූදානම් කෙරෙමින් පවතින බව තේරීම් භාර නිලධාරීන් පවසනවා. සෞඛ්‍යාරක්ෂිත ක්‍රමවේද යටතේ ඡන්ද විමසීම පැවැත්වීමට ක්‍රියාමාර්ග ගෙන තිබෙනවා."
    },
    {
        "content": "අධිකරණයේ පවතින නඩුවකට අදාළව බොරු සාක්ෂි සෑදීම සම්බන්ධයෙන් කොළඹ අපරාධ කොට්ඨාසය මගින් පොලිස් නිලධාරියෙකු අත්අඩංගුවට ගෙන තිබෙනවා. 2014 වසරේ දී හිටපු නියෝජ්‍ය පොලිස්පති වාස් ගුණවර්ධන මහතාට එරෙහිව පවතින නඩු කටයුත්තකට අදාළව ගිනිඅවි හදුන්වාදී අධිකරණ නඩු කටයුත්තක් සදහා බොරු සාක්ෂි ලබාදීම යන චෝදනාව මෙම පොලිස් නිලධාරියාට එල්ලවුණා. මෙම නඩුවේ සැකකරුවෙකු වන අපරාධ පරීක්ෂණ දෙපාර්තමේන්තුවේ හිටපු අධ්‍යක්ෂ ශානි අබේසේකර මහතා පසුගියදා අත්අඩංගුවට ගෙන අධිකරණයට ඉදිරිපත් කිරීමෙන් පසු ලබන හත් වනදා දක්වා රක්ෂිත බන්ධනාගාර ගතකර තිබෙනවා. මෙම නඩුවට අදාළවන තවත් උප පොලිස් පරීක්ෂකවරයෙකුයි කොළඹ අපරාධ කොට්ඨාසය මගින් අත්අඩංගුවට ගෙන තිබෙන්නේ. ඔහුගේ ප්‍රකාශ අපරාධ පරීක්ෂණ දෙපාර්තමේන්තුවෙන් සටහන්කර ගැනීමෙන් පසු අත්අඩංගුවට ගැනීම සිදුවූ බව පොලිස් මූලස්ථානය නිවේදනය කරනවා."
    },
    {
        "content": "කොවිඩ් නයින්ටීන් ආසාදිතයන් 2828 දෙනෙක් රට තුළින් වාර්තාවී ඇති බව වසංගත රෝග විද්‍යා අංශය සඳහන් කළා. අවසන් වරට වාර්තාවූ පස්දෙනාගෙන් හතර දෙනෙක් සවුදි අරාබියේ සිට පැමිණ නිරෝධායනය වෙමින් සිටි පුද්ගලයන්. කන්දකාඩු පුනරුත්ථාපන මධ්‍යස්ථානයේ ආශි‍්‍රතයෙකු ද හමුවී තිබෙනවා. පුද්ගලයන් 2517 දෙනෙක් සුවය ලබා නිවාස වෙත පිටත්ව ගොස් ඇති බවයි වසංගත රෝග විද්‍යා අංශය පවසන්නේ. ඒ අනුව දැනට ප‍්‍රතිකාර ලබන සංඛ්‍යාව 300 ක්."
    },
    {
        "content": "පසුගියදා අත්අඩංගුවට ගත් රුපියල් කෝටියක් වටිනා ගංජා හේන් හතරෙන් එක් ගංජා හේනක් ආයුර්වේද දෙපාර්තමේන්තුවට භාර දීමට අද පියවර ගැනුණා. විශේෂ කාර්ය බළකාය කළ වැටලීමකදීයි මෙම ගංජා හේන් සොයා ගැනුණේ. හම්බගමුව අලුත්වැව ප්‍රදේශයේ මෙම ගංජා හේන් පවත්වාගෙන ගිය සැකකරුවන් හතර දෙනෙකුද අත්අංගුවට ගැනුණා. දීර්ඝ කාලයක් තිස්සේ හේන් පවත්වාගෙන ගිය බවටයි තොරතුරු ලැබී තිබුණේ. අක්කර භාගය බැගින් වූ ඉඩම් කැබලි හතරක කෙසෙල් වගා කරන මුවාවෙන් සූක්ෂම ලෙස මෙම වගා කටයුතු සිදු කර තිබූ බවයි විශේෂ කාර්ය බළකාය සඳහන් කරන්නේ.  අඩි 10 ක් පමණ උසට වැවී තිබූ අක්කර භාගයක ගංජා හේනක් ආයුර්වේද දෙපාර්තමේන්තුවට භාර කිරිම අද සිදු කෙරුණා. සෙසු ගංජා හේන් තුන ගිනි තබා විනාශ කිරිමටයි පියවර ගැනුණේ."
    },
    {
        "content": "බස්නාහිර , සබරගමුව සහ මධ්‍යම යන පළාත්වලටත් ගාල්ල සහ මාතර යන දිස්ත්‍රික්වලටත් විටින්විට වැසි ඇතිවන බව කාලගුණ විද්‍යා දෙපාර්තමේන්තුව නිවේදනය කරනවා. සබරගමුව සහ මධ්‍යම පළාත්වලට මිලිමීටර් 50කට වඩා තරමක තද වැසි අපේක්ෂා කෙරෙනවා."
    },
    {
        "content": "බේරුවල ප්‍රදේශයේ දී ඡන්ද පත්‍රිකා මිලදී ගත් කණ්ඩායමේ සිටි දෙදෙනෙකු පොලීසිය අත්අඩංගුවට ගත්තා. ඔවුන් ලබන 18 වනදා දක්වා රක්‍ෂිත බන්ධනාගාරගත කිරීමට අධිකරණය නියෝග කළා. බේරුවල පොලිස් ස්ථානයට ලැබුණු තොරතුරකට අනුව වැටලීම සිදුකෙරුණා. මෙම කණ්ඩායම බේරුවල මොල්ලිමලේ ප්‍රදේශයේ දී නිල ඡන්ද පත්‍රිකා රුපියල් පන්දහසක මුදලකට ලබාගෙන ඇති බවයි මූලික පරික්‍ෂණවලදී හෙළිවී ඇත්තේ. අත්අඩංගුවට ගන්නා අවස්ථාවේ සැකකරුවන් සතුව තිබූ ප්‍රචාරක කාඩ්පත්, මැතිවරණ ප්‍රචාරණ පුවත් පත් පොලිස් භාරයට ගෙන අධිකරණයට ඉදිරිපත් කෙරුණා. රාජ්‍ය ඖෂධ නීතිගත සංස්ථාවේ හිටපු සභාපතිවරයෙකු වූ රූමි මොහොමඩ් මහතාගේ ජාතික හැඳුනුම්පත හා මුදල් පසුම්බිය ද එම ස්ථානයේ තිබී පොලීසිය අධිකරණයට ඉදිරිපත් කළා. පසුගිය ජනාධිපතිවරණ සමයේ තරුණයන් පැහැර ගැනීම සම්බන්ධයෙන් ආන්දෝලනාත්මක සුදු වෑන් මාධ්‍ය හමුවක් පැවැත්විමේ සිද්ධිය සම්බන්ධයෙන් ද රූමි මොහොමඩ් මහතාට චෝදනා එල්ල වී තිබෙනවා. ඡන්ද කාඩ්පත් මිලදී ගැනිම සඳහා සැකකරුවන් පැමිණි මෝටර් රථය රූමි මොහොමඩ් මහතාගේ මිතුරෙකුගේ බවයි වාර්තා වන්නේ. එසේ මිලදී ගැනීමට ලබා දුන් රුපියල් පන්දහසේ නෝට්ටු 2 ක් ද පොලීසිය අධිකරණයට ඉදිරිපත් කළා."
    },
    {
        "content": "මහනුවර ඓතිහාසික ඇසල පෙරහර මංගල්‍යයේ අවසන් රන්දෝලි මහ පෙරහැර ඊයේ (03) රාත්‍රියේ වීථි සංචාරය කෙරුණා. ජනාධිපති ගෝඨාභය රාජපක්ෂ මැතිතුමා මහනුවර ඇසළ පෙරහර නැරඹීමට ඊයේ (03) රාත්‍රියේ එක් වුණා. මහනුවර දළදා පෙරහරේ හතරවන රන්දෝලි මහ පෙරහැර ඊයේ (03) රාත්‍රියේ වීදි සංචාරය කළා. චාරිත්‍රානුකූලව පෙරහැර පැවැත්වුණද කොරෝනා වසංගතය හේතුවෙන් ජනතා සහභාගීත්වයෙන් තොරවයි පෙරහැර සංචාරය සිදු කෙරුණේ. මහනුවර ඓතිහාසික ශ්‍රී විෂ්ණු දේවාලයේ විශේෂ ආශිර්වාද පූජාවට ජනාධිපති ගෝඨාභය රාජපක්ෂ මැතිතුමා ඊයේ (03) පස්වරුවේ එක් වුණා. ශ්‍රී විෂ්ණු දේවාලයට පැමිණි ජනාධිපතිතුමා දේවාලය භාර නිලමේවරුන් විසින් පිළිගනු ලැබුවා. දේවාභරණ වැඩමවීමේ අවස්ථාවට සහභාගී වූ ජනාධිපතිතුමා දියවඩන නිලමේවරයා විසින් හස්තිරාජයා මත කරඩුව තැන්පත් කිරීමෙන් පසු පූජෝපහාර දැක්වුවා. ජනාධිපති ගෝඨාභය රාජපක්ෂ මැතිතුමා සහ අයෝමා රාජපක්ෂ මැතිනිය ඇසළ පෙරහර නැරඹීමටද එක් වුනා. මේ අතර අද (04) පෙරවරුවේ ගැටඹේ දිය කපනා ගංතොටට පැමිණ සාම්ප්‍රදායික දිය කැපීමේ චාරිත්‍රය සිදු කළා. දිය කැපීමෙන් පසු මහවැලි ගගෙන් ලබා ගත් පැන් රැගෙන පෙරහරින් පැමිණ කටුකැලේ ගණදෙවි කෝවිලේදී දේව පූජා සිදු කෙරුණා. දියවඩන නිලමේ ප්‍රදීප් නිලංග දෑල මහතා පෙරහර නිමාවට පත් සංදේශය ජනාධිපතිතුමා වෙත භාරදීමෙන් අනතුරුව මෙවර වාර්ෂික ඇසළ පෙරහර නිමාවට පත් කෙරෙනවා. මේ අතර කතරගම ඇසල පෙරහැර මංගල්‍යයේ අවසන් පෙරහැරද ඊයේ (03) රාත්‍රි වීදි සංචාරය කළා. ජනතා සහභාගීත්වයකින් තොරවයි කතරගම ඇසළ පෙරහර පැවැත්වුණේ. අද පෙරවරුවේ මැණික් ගගේ ජීවමාලි තොටුපොළේදී චාරිත්‍රානුකූලව කපු මහත්වරුන්ගේ මූලිකත්වයෙන් දිය කැපීමේ මංගල්‍යය සිදු කෙරුණා. එම කටයුතුවලින් පසු කතරගම ඇසළ පෙරහර කටයුතුද නිමාවට පත් කෙරුණා."
    },
    {
        "content": "මාතර අපරැක්ක ප්‍රදේශයේ දී සිදු වූ රිය අනතුරකින් කාන්තාවන් දෙදෙනෙකු ජීවිතක්ෂයට පත් වුණා. තවත් හත් දෙනෙකු තුවාල ලබා ඇති බවයි පොලීසිය ප්‍රකාශ කළේ. මාතර සිට යටියන දෙසට ධාවනය කළ ඇගළුම් සේවිකාවන් ප්‍රවාහනය කළ වෑන් රථයක් සහ ඊට විරුද්ධ දිශාවෙන් පැමිණි ඇගළුම් සේවිකාවන් ප්‍රවාහනය කළ තවත් පෞද්ගලික බස් රථයක් ගැටීමෙනුයි අනතුර සිදු වුණේ. වෑන් රථයේ ගමන් ගත් ඇගළුම් සේවිකාවන් පස් දෙනෙකු සහ බස් රථයේ සිටි සේවිකාවන් දෙදෙනෙකු තුවාල ලබා මාතර රෝහලට ඇතුළත් කෙරුණා. බරපතල තුවාල ලබා සිටි තිස් පස් හැවිරිදි සහ හතළිස් තුන්හැවිරිදි කාන්තාවන් දෙදෙනෙකු මෙම අනතුරින් ජීවිතක්ෂයට පත් වුණා. ඔවුන් බෙලිඅත්ත සහ පුහුල්වැල්ල ප්‍රදේශවල පදිංචිකරුවන් බවයි පොලීසිය ප්‍රකාශ කළේ. අනතුර සම්බන්ධයෙන් වෑන් රථයේ සහ බස් රථයේ රියදුරන් අත්අඩංගුවට ගෙන තිබෙනවා."
    },
    {
        "content": "මහ මැතිවරණයේ සියලු කටයුතු සෞඛ්‍ය ආරක්ෂිත ක්‍රමවේද අනුගමනය කරමින් පැවැත්වීමට මැතිවරණ කොමිසමට අවශ්‍ය මාර්ගෝපදේශ ලබාදී ඇති බැවින් කිසිවෙකුත් ඒ සම්බන්ධයෙන් බියක් ඇතිකරගත යුතු නැති බව සෞඛ්‍ය අමාත්‍යංශයේ වසංගත රෝග විද්‍යා ඒකකයේ ප්‍රධානී විශේෂඥ වෛද්‍ය සුදත් සමරවීර මහතා පවසනවා. ඡන්ද මධ්‍යස්ථාන හරහා නව්‍ය කොරෝනා වෛරසය පැතිරීම සම්පූර්ණයෙන්ම වළක්වා ඇති බවයි ඒ මහතා කියාසිටින්නේ."
    },
    {
        "content": "හෙරොයින් මත්ද්‍රව්‍ය තොග ජාවාරම් කළ බවට සැකපිට අත්අඩංගුවට ගත් පොලිස් මත්ද්‍රව්‍ය නාශක කාර්යාංශයේ සේවය කළ නිලධාරීන් 13 දෙනා ලබන 18 වනදා දක්වා රක්‍ෂිත බන්ධනාගාරගත කෙරුණා. මෙම මත්ද්‍රව්‍ය ජාවාරම සම්බන්ධයෙන් තවත් තොරතුරු රැසක් මෙම නඩු විභාගයේදී හෙළිවුණා. පැමිණිල්ල අද (04) කැද වූ අවස්ථාවේදී රිමාන්ඩ්භාරයේ පසුවන සැකකරුවන් 13 දෙනා අධිකරණයට ඉදිරිපත් කෙරුණේ නැහැ. බන්ධනාගාර අධිකාරිවරයා අධිකරණය වෙත වාර්තාවක් යොමු කරමින් සදහන් කර තිබුණේ අගුණකොළපැලැස්ස බන්ධනාගාරයේ රදවා සිටින මෙම සැකකරුවන් කොරෝනා වසංගත තත්ත්වය හේතුවෙන් අධිකරණයට ඉදිරිපත් කරන්නේ නැති බවයි. පරික්‍ෂණවල ප්‍රගතිය අධිකරණයට වාර්තා කිරීමට අපරාධ පරික්‍ෂණ දෙපාර්තමේන්තුව ක්‍රියා කළා. එම දෙපාර්තමේන්තුව වෙනුවෙන් පෙනී සිටි රජයේ නියෝජ්‍ය සොලිසිටර් ජනරාල් දිලීප පීරිස් මහතා මත්ද්‍රව්‍ය ජාවාරමට සැකකරුවන් සම්බන්ධ වී ඇති ආකාරය දැක්වෙන සාක්‍ෂි සම්පිණ්ඩනයක් අධිකරණයට ඉදිරිපත් කළා. නාවික හමුදාව අත්අඩංගුවට ගෙන පොලිස් මත්ද්‍රව්‍ය නාශක කාර්යාංශයට භාර දුන් හෙරොයින් මත්කුඩු කිලෝග්‍රෑම් 281 යි ග්‍රෑම් 500 ක් හා අයිස් මත්ද්‍රව්‍ය කිලෝග්‍රෑම් 46 යි ග්‍රෑම් 500 ක් මෙම සැකකරුවන් අවභාවිතයට ලක්කර ඇති ආකාරය මෙම සාක්‍ෂි සම්පිණ්ඩනය තුළින් පැහැදිලි කර ඇති බවයි නියෝජ්‍ය සොලිසිටර් ජනරාල්වරයා සදහන් කරන්නේ. එම මත්කුඩු ජාවාරමෙන් එක් සැකකරුවෙකු රුපියල් ලක්‍ෂ 10 සිට රුපියල් ලක්‍ෂ 17 ක් දක්වා මුදල් උපයා ඇති ආකාරය විමර්ශනවලදී හෙළිවී තිබෙනවා. මේ වන විට අත්අඩංගුවට ගෙන ඇති පොලිස් මත්ද්‍රව්‍ය නාශක කාර්යාංශයේ පොලිස් පරික්‍ෂක උදාර චතුරංග නමැත්තා භාරයේ තිබී වාහන 4 ක් අත්අඩංගුවට ගැනුණා. ඒවා රජයේ රස පරික්‍ෂකවරයා වෙත යොමුකර ඇති බවත් වාහන සම්බන්ධයෙන් රජයේ රස පරික්‍ෂකවරයාගේ නිරීක්‍ෂණ ලැබී තිබෙන බවත් රජයේ නියෝජ්‍ය සොලිසිටර් ජනරාල්වරයා දැනුම් දුන්නා. ඒ අනුව අදාළ වාහනවල රියදුරු අසුනට සමාන්තරව පිහිටි ඉදිරිපස අසුන යට ප්‍රදේශයේ මෙන්ම වාහනයේ පිටුපස ඇති අමතර රෝදය රදවන ස්ථානයේ මත්ද්‍රව්‍ය හා මෝෆින් සලකුණු දක්නට ලැබෙන බවට රස පරික්‍ෂකවරයා දැනුම් දී තිබෙනවා. මත්ද්‍රව්‍ය වැටලීම් සදහා මෙම සැකකරුවන් අදාළ වාහන භාවිත කර තිබුණේ නම් එම වාහනවල රහසිගත තැන්වල ඒවා රදවමින් රැගෙන යාමට අවශ්‍යතාවක් තිබුණේ නැති බව අවධාරණය කළ රජයේ නියෝජ්‍ය සොලිසිටර් ජනරාල්වරයා මෙය සැකකටයුතු තත්ත්වයක් බව ද පෙන්වා දුන්නා. මෙම සැකකරුවන් මත්ද්‍රව්‍ය ජාවාරම්වලට අමතරව ජාත්‍යන්තර ජාවාරම්කරුවන්ගෙන් ගිනිඅවි ද ලබාගෙන ජාවාරම් සිදුකර ඇති බව විමර්ශනවලදී අනාවරණය වී තිබෙනවා. එසේ ගෙන් වූ ගිනි අවියක් මෙම සිද්ධියට සම්බන්ධ සැකකරුවෙකු වන ලයනල් ජයරත්න නමැත්තා භාරයේ තිබී සොයාගත් බව ද දිලීප පීරිස් මහතා පැවසුවා. එම ගිනිඅවියට සමාන තවත් ගිනිඅවි 4 ක් පසුගිය සෙනසුරාදා කොළඹ අපරාධ කොට්ඨාසයේ නිලධාරීන් අත්තිඩිය ප්‍රදේශයේ වෙලක දමා තිබියදී සොයාගත් බව ද අධිකරණයට දැනුම් දුන්නා. මේ අනුව සැකකරුවන් ගෙන්වා තිබූ ගිනි අවි පාතාල ක්‍රියාකාරකම් සදහා යොදාගෙන තිබේ ද යන්න පිළිබද වැඩිදුර පරික්‍ෂණ සිදු කරන බවයි ඔහු කියාසිටියේ. විමර්ශන ආරම්භ කිරීමෙන් පසු පොලිස් මත්ද්‍රව්‍ය නාශක කාර්යාංශයේ තිබී රජයේ රස පරික්‍ෂකවරයා වෙත යොමු කළ හෙරොයින් පැකට් 23 න් 22ක්ම කපා ඉවත් කර ඇති බව රජයේ රස පරික්‍ෂකවරයාගේ නිරීක්‍ෂණයට ලක් වුණා. අත්අඩංගුවට ගෙන පොලිස් මත්ද්‍රව්‍ය නාශක කාර්යාංශය වෙත රැ‍ගෙන එන හෙරොයින් තොග එහි නඩු භාණ්ඩ කාමරයට භාර දීමට පෙර මෙම සැකකරුවන් කිසියම් ද්‍රව්‍යයක් මිශ්‍ර කිරීමක් සිදුකර ඇතැයි රජයේ නියෝජ්‍ය සොලිසිටර් ජනරාල්වරයා ප්‍රකාශ කළා. ඒ අනුව අත්අඩංගුවට ගත් හෙරොයින්වලින් කොටසක් ජාවාරම් කිරීමේ අරමුණින් පොලිස් මත්ද්‍රව්‍ය නාශක කාර්යාංශයේ මෙම පිරිස මෙලෙස අමතර ද්‍රව්‍ය මිශ්‍රකර ඇතැයි ඔහු කියාසිටියා. එම ද්‍රව්‍ය පිළිබද රස පරික්‍ෂක වාර්තාවක් කැදවීමට පියවර ගන්නැයි කොළඹ ප්‍රධාන මහේස්ත්‍රාත් ලංකා ජයරත්න මෙනවිය නියෝග කළා. මත්ද්‍රව්‍ය ජාවාරම්කරුවන් විශාල වශයෙන් මුදල් ආයෝජනය කරමින් මෙරටට මත්ද්‍රව්‍ය ගෙන්වා තිබෙනවා. ඒවා පිළිබද ඔවුන්ට ආසන්නයේ සිටින පුද්ගලයන් මෙම මත්ද්‍රව්‍ය නාශක කාර්යාංශයේ නිලධාරීන්ට තොරතුරු ලබා දී ඇති බවයි විමර්ශනවලදී හෙළිවුණේ. එසේ ඔත්තු ලබා දෙන අය සදහා මෙම පොලිස් මත්ද්‍රව්‍ය නාශක කාර්යාංශයේ සැකකරුවන් රුපියල් ලක්‍ෂ ගණනින් මුදල් ගෙවා ඇති බව විමර්ශනවලදී අනාවරණය වුණා. මේ සදහා අධිකරණය හමුවේ උදාහරණ ගෙනහැර දැක් වූ රජයේ නියෝජ්‍ය සොලිසිටර් ජනරාල්වරයා කියාසිටියේ බම්බලපිටිය ප්‍රදේශයේදී මෑතකදී රුපියල් ලක්‍ෂ 400 කට අධික වටිනාකමකින් යුත් හෙරොයින් තොග අත්අඩංගුවට ගැනීමේදී ඒ සදහා ඔත්තුව දුන් අයට රුපියල් ලක්‍ෂ 100 ක මුදලක් ගෙවා ඇති බවයි. මෙම සැකකරුවන් සන්තකයේ තිබී මත්ද්‍රව්‍ය ජාවාරමෙන් උපයා ගත් බව කියන රුපියල් ලක්‍ෂ 27 කට ආසන්න මුදලක් සොයාගෙන ඇති බැවින් ඒවා අධිකරණ භාරයේ පවතින ගිණුමක තැන්පත් කරන ලෙසට කළ ඉල්ලීමට ද මහේස්ත්‍රාත්වරිය අවසර ලබා දුන්නා. මෙම 13 දෙනාට ඇප ලබා දෙන ලෙසට විත්ති පාර්ශ්වයෙන් කළ ඉල්ලීම ද අධිකරණය ප්‍රතික්ෂේප කළා. මේ අතර හෙරොයින් මත්කුඩු ජාවාරමෙන් උපයාගත් මුදල් විශුද්ධිකරණය කළේ යැයි සැක පිට දැනට රිමාන්ඩ්භාරයේ පසුවන පොලිස් මත්ද්‍රව්‍ය නාශක කාර්යාංශයේ නිලධාරීන් සම්බන්ධයෙන් ගොනුකර ඇති තවත් පැමිණිල්ලක් කොළඹ ප්‍රධාන මහේස්ත්‍රාත් ලංකා ජයරත්න මෙනවිය ඉදිරියේ අද විභාගයට ගැනුණා. එහිදී රජයේ නියෝජ්‍ය සොලිසිටර් ජනරාල් දිලීප පීරිස් මහතා අධිකරණය හමුවේ ප්‍රකාශ කළේ පොලිස් මත්ද්‍රව්‍ය නාශක කාර්යාංශයේ නිලධාරියෙකු වන සමන් කුමාර ජයසිංහ නමැති සැකකරුගේ බැංකු ගිණුම්වලින් අවස්ථා 53 කදී රුපියල් දෙකෝටි හතළිස් එක් ලක්‍ෂ අනූපන්දහස් හයසිය අසූවක් ලබාගෙන ඇති බවයි. එමෙන්ම සැකකරුගේ සමීපතමයෙකු වන සුමේධ පීරිස් නමැත්තා සතුව තිබී රත්‍රං තොගයක් ද සොයාගෙන තිබෙනවා. එමෙන්ම ව්‍යාජ රුපියල් පන්දහසේ මුදල් නෝට්ටු 32 ක් වැඩිදුර විමර්ශනය සදහා මහ බැංකුවට යොමු කිරීමට නියෝගයක් නිකුත් කරන ලෙසට ද ඉල්ලීම් කෙරුණා."
    },
    {
        "content": "2020 මහ මැතිවරණයේ ප්‍රතිඵල ඇතුළු සියලු තොරතුරු එසැණින් ඔබ වෙත ගෙන ඒමට ස්වාධීන රූපවාහිනී මාධ්‍ය ජාලය සියලු කටයුතු සූදානම් කර තිබෙනවා. ස්වාධීන රූපවාහිනී වෝට් විස්සයි විස්ස විශේෂ මැතිවරණ විකාශය ආරම්භ කෙරෙන්නේ හෙට උදෑසන නවයටයි. එතැන් සිට මැතිවරණයේ සියලු තොරතුරු ලද සැණින් එසැනින් ඔබ වෙත සමීප කිරීමට කටයුතු කෙරෙනවා. ස්වාධීන රූපවාහිනිය, ලක්හඩ ගුවන් විදුලිය, වසන්තම් ටී වී , වසන්තම් එෆ් එම් ඔස්සේ ද ප්‍රතිඵල විකාශය ගෙන ඒමටයි කටයුතු සුදානම් කර ඇත්තේ. එමෙන්ම ස්වාධීන රූපවාහිනී මාධ්‍ය ජාලයේ ෆේස්බුක් පිටු හරහාද ප්‍රතිඵල එම මොහොතේදීම දැනගත හැකියි. එමෙන්ම  අයිටීඑන් එස් එම් එස් ඇලට් සේවාව හරහා ප්‍රතිඵල ඔබේ ජංගම දුරකතනයට ගෙන්වා ගත හැකියි. එමෙන්ම අයිටීඑන් ටී වී ඩොට් එල් කේ වෙබ් අඩවියෙන් සජීවීව ප්‍රතිඵල විකාශය නැරඹීමේ අවස්ථාව උදා කර දී තිබෙනවා. මාධ්‍ය මෙහෙයුම වෙනුවෙන් සෑම දිස්ත්‍රික්කයම සිටින විශේෂ මාධ්‍ය කණ්ඩායම් හා ප්‍රාදේශීය මාධ්‍යවේදීන් ද සම්බන්ධ කර ගැනෙනවා."
    },
    {
        "content": "වැලිකඩ බන්ධනාගාරය තුළට හොරොයින් යැවීම සඳහා යොදා ගනු ලැබූ පසුව අතුරුදන්ව සිටි බළලා සොයාගෙන තිබෙනවා. මීට දින කිහිපයකට පෙර බන්ධනාගාර බුද්ධි අංශ නිලධාරීන් මෙම බළලා සිය භාරයට ගෙන තිබුණා. ඒ හෙරොයින් ග්‍රෑම් දෙකකට ආසන්න ප්‍රමාණයක්, සිම් කාඩ්පත් දෙකක් සහ මෙමරි කාඩ් පතක් බළලාගේ ගෙළ ප්‍රදේශයේ ගැට ගසා තිබියදීයි. පසුව මෙම බළලා පොලීසියට භාර දීම තෙක් බන්ධනාගාරයේ කාමරයක රදවා සිටියා. පෙරේදා දිනයේ සිට බළලා අතුරුදන්ව ඇති බවටයි වාර්තා වුණේ. කෙසේ වෙතත් බන්ධනාගාර නිලධාරීන් මේ වන විට තහවුරු කරන්නේ එම පරිශ්‍රය ආසන්නයේ ගැවසෙමින් සිටියදී බළලා සොයා ගත් බවයි."
    },
    {
        "content": "මීගමුව බන්ධනාගාරයේ හිටපු අධිකාරිවරයෙකු වන අනුරුද්ධ සම්පායෝ ඇතුළු පුද්ගලයින් සිව්දෙනෙකු ලබන 18 වනදා දක්වා රක්ෂිත බන්ධනාගාරගත කරන ලෙස මීගමුව මහේස්ත්‍රාත් සජින්ද්‍රා ජයසූරිය මහත්මිය අද නියෝග කළා. මීගමුව බන්ධනාගාරයේ රැදවූවන්ට පහසුකම් ලබාදීමේ චෝදනාවට අදාළ නඩුව විභාග කිරීමේ අවස්ථාවේදීයි මහේස්ත්‍රාත්වරිය මෙම නියෝගය ලබා දුන්නේ. දින 11 කට අධික කාලයක් සැගව සිටි මීගමුව බන්ධනාගාරයේ හිටපු අධිකාරී අනුරුද්ධ සම්පායෝ පසුගිය දෙවනදා කුරුණෑගල දී පොලිස් භාරයට පත් වුණා. ඉන් අනතුරුව ඔහු ඊයේ දිනයේදී මීගමුව අධිකරණයට ඉදිරිපත් කෙරුණු අතර එහිදී ඔහු අද දිනය දක්වා රක්ෂිත බන්ධනාගාරගත කෙරුණා. අදාළ නඩුව අද යළි කැද වූ අවස්ථාවේදී විත්තිකරුවන් වෙනුවෙන් පෙනී සිටි නීතිඥ සචින්ත ප්‍රනාන්දු මහතා කියා සිටියේ තම සේවාදායකයාට එරෙහිව ගොනු කර ඇති චෝදනාව ඇප පනතේ දාහතරේ එක වගන්තිය යටතේ ඇප ලබාදිය හැකි චෝදනාවක් බවයි. ඒ අනුව ඕනෑම කොන්දේසියකට යටත්ව තම සේවා සේවාදායකයා වන අනුරුද්ධ සම්පායෝ මහතාට ඇප ලබාදෙන ලෙස ඔහු අධිකරණයෙන් ඉල්ලා සිටියා. කෙසේ වෙතත් නීතිපති දෙපාර්තමේන්තුව වෙනුවෙන් පෙනී සිටි අතිරේක සොලිසිටර් ජෙනරාල් දිලීප පීරිස් මහතා සදහන් කළේ මීගමුව බන්ධනාගාරයේ හිටපු අධිකාරිවරයා තමාට එරෙහිව නිකුත් කෙරුණු වරෙන්තුව නොසළකා හරිමින් දින ගණනක් සැග වී සිටි බවයි. ඔහු අදාළ දිනවලදී සිදු කළේ කුමක්ද සහ රැදී සිටියේ කොහේද යන්න පිළිබදවද කිසිදු සදහනක් නැති බව ඒ මහතා අධිකරණය හමුවේ කියා සිටියා. එමෙන්ම කුරුණෑගල දිස්ත්‍රික්කය තුළ පොලිස් ස්ථාන ගණනාවක් තිබියදී ඔහු පොලිස් භාරයට ගැනීම සදහා මීගමුව පොලීසියම පැමිණීම පිළිබදව දැඩි සැකයක් පැන නැගී ඇති බවයි දිලීප පීරිස් මහතා අධිකරණයට කරුණු දක්වමින් කියා සිටියේ. අනුරුද්ධ සම්පායෝ කුරුණෑගලදී රතු පැහැති කාර් රථයක නැගී මීගමුව පොලිස් ස්ථානය බලා පැමිණ ඇති අතර ඔහු පැමිණි වාහනය කාගේද වාහනයේ අංකය කුමක්ද සහ වාහනයේ පැමිණ ඇත්තේ කවුරුන්ද යන්න පිළිබදව කිසිදු සටහනක් අධිකරණයට දක්වා නැති බවද ඒ මහතා අධිකරණය හමුවේ කියා සිටියා. ඒ සම්බන්ධයෙන් මීගමුව මූලස්ථාන පොලිස් පරීක්ෂකවරයා අධිකරණයට කැදවා කරුණු විමසන ලෙසද ඔහු මහේස්ත්‍රාත්වරියගෙන් ඉල්ලා සිටියා. විත්ති පාර්ශ්වය විසින් අනුරුද්ධ සම්පායෝට ඇප ලබා දෙන ලෙස කළ ඉල්ලීමට තමන් දැඩි විරෝධය පළ කරන බවයි දිලීප පීරිස් මහතා අධිකරණයේදී සදහන් කළේ. ඒ අනුව මීගමුව මහේස්ත්‍රාත් සජින්ද්‍රා ජයසූරිය මහත්මිය සිය නියෝගය ලබා දෙමින් සදහන් කළේ අනුරුද්ධ සම්පායෝ යනු සාමාන්‍ය පුද්ගලයින්ට වඩා නීතිය පිළිබද දැනුමක් ඇති පුද්ගලයෙකු බවයි. එවන් පුද්ගලයෙකු නීතිය දැන දැනත් නීතිය කඩ කිරීම විශාල වරදක් බව මහේස්ත්‍රාත්වරිය පෙන්වා දුන්නා. ඒ අනුව අනුරුද්ධ සම්පායෝ ඇතුළු පුද්ගලයින් සිව් දෙනා ලබන 18 වනදා දක්වා රක්ෂිත බන්ධනාගාරගත කිරීමටයි මහේස්ත්‍රාත්වරිය නියෝග කළේ. එමෙන්ම අධිකරණයට රැගෙන එන පිරිමි සැකකරුවන් රදවා තැබීම සදහා වෙනමම සිරමැදිරියක් තිබෙන අතර මෙම නඩුවට අදාළ සැකකරුවන් රදවා තිබුණේ කාන්තාවන් රදවන සිරමැදිරියේ වීමද කාගේත් අවධානයට ලක් වුණා."
    },
    {
        "content": "තවත් කොරෝනා ආසාදිතයන් 07 දෙනෙකු සම්පූර්ණ සුවය ලබා රෝහලෙන් පිටත්ව ගොස් තිබෙනවා. ඒ අනුව මේ වන විට සුවය ලැබූ කොරෝනා රෝගීන්ගේ සංඛ්‍යාව 2524දක්වා ඉහළ ගියා."
    },
    {
        "content": "එළඹෙන මැතිවරණයේ ආරක්ෂාව සදහා නිලධාරීන් 82,091දෙනෙකු යොදවා ඇති බව පොලිස් දෙපාර්තමේන්තුව පවසනවා. අද පැවති විශේෂ මාධ්‍ය හමුවකදීයි පොලිස් මැතිවරණ කොට්ඨාසය භාර අධ්‍යක්ෂ ජ්‍යෙෂ්ඨ පොලිස් අධිකාරී අශෝක ධර්මසේන මහතා මේ බව සදහන් කළේ. මෙවර මැතිවරණයට අදාළව පොලිස් නිලධාරීන් හැටඑක්දහස් හැත්තෑඅට දෙනෙක්, විශේෂ කාර්ය බලකායේ නිලධාරීන් තුන්දහස් එක්සිය හතලිස් පස්දෙනෙක්, බුද්ධි අංශ නිලධාරීන් දෙදහස් තුන්සිය හැටඅට දෙනෙක් යොදවා තිබෙනවා. එමෙන්ම විශේෂ කාර්යාංශ නිලධාරීන් 1,926 ක් සහ සිවිල් ආරක්ෂක නිලධාරීන් දසදහස් හත්සිය පනස් දෙනෙකු ඇතුළු සමස්ත නිලධාරීන් අසූදෙදහස් අනූඑක් දෙනෙක් මෙවර මැතිවරණ කටයුතු සදහා එක්කර ඇති බවයි පොලිස් මැතිවරණ කොට්ඨාස භාර අධ්‍යක්ෂ ජ්‍යෙෂ්ඨ පොලිස් අධිකාරී අශෝක ධර්මසේන මහතා සදහන් කළේ."
    },
    {
        "content": "මෙරට කොරෝනා අසාදිතයින් සංඛ්‍යාව 2834ක් දක්වා ඉහළගොස් තිබෙනවා."
    },
    {
        "content": "තලංගම පොලීසිය කොස්වත්ත හීනටිකුඹුර ප්‍රදේශයේ ඊයේ රාත්‍රියේ සිදු කළ වැටලීමකින් රුපියල් ලක්ෂ 3 කට ආසන්න වටිනාකමින් යුතු මත්ද්‍රව්‍ය සොයාගෙන තිබෙනවා. මෙම වැටලීමේදී හෙරොයින් ග්‍රෑම් දහයයි මිලිග්‍රෑම් පනහක් අයිස් මත්ද්‍රව්‍ය ග්‍රෑම් තිහක් පොලිස් භාරයට ගැනුණා. ඊට අමතරව මුදලින් රුපියල් විසිදහසක්, ජංගම දුරකතන හතරක්, මත්ද්‍රව්‍ය කිරීම සඳහා භාවිත කරන ඉලෙට්‍රොනික තරාදි දෙකක් ඇතුළු උපකරණ අත්අඩංගුවට ගත් බවයි පොලීසිය පැවසුවේ සැකකරුවන් දෙදෙනෙකු ද පොලිස් භාරයට පත්වුණා. ඔවුන් කඩුවෙල මහේස්ත්‍රාත් අධිකරණයට ඉදිරිපත් කර රැඳවුම් නියෝග ලබා ගැනීමට නියමිතයි. තලංගම දූෂණ මර්දන අංශය වැටලීම සිදු කළා."
    },
    {
        "content": "කාත්තන්කුඩියේදී ආගමික වතාවත්වල යෙදී සිටි ඉස්ලාම් බැතිමතුන් 147 දෙනෙකු කොටි ත්‍රස්තයින්ගේ ම්ලේච්ඡ ප්‍රහාරයකින් ජීවිතක්‍ෂයට පත්වූ ඛේදවාචකය සිදුවී අදට වසර 30ක් සපිරෙනවා. 1990 අගෝස්තු 03 වන සිකුරාදා දිනය උදාවූයේ කාත්තන්කුඩි ප්‍රදේශයේ ජනතාවට නව බලාපොරොත්තු රැසක්ද එක් කරමින්.  වේලාව රාත්‍රී 7:30 පමණ වන විට අල්හුසේනියා හා මීරාජුම්මා පල්ලි වෙත එක් රැස් වූ දහස් ගණන් ඉස්ලාම් බැතුමතුන් දවසේ අවසාන යාඥාව ඇරඹුවා.  අල්ලා දෙවියන්ට යාඥා කරමින් භක්තියෙන් හදවත පුරවාගෙන සිටි මෙම පිරිස තවත් නිමේෂයකින් සිදුවන මහා විනාශය පිළිබඳ කිසිවක් දැන සිටියේ නැහැ. පල්ලියේ විදුලිය එක්වරම විසන්ධි වූ අතර ඒ සමගින්ම කඩා වැදුණු කොටි ත්‍රස්තයින්ගේ හිත් පිත් නැති ගිනි අවිවලින් නිකුත් වූ වෙඩි උණ්ඩ සිය ගණනින් බැතිමතුන්ගේ සිරුරු පසාරුකරගෙන ගියේ පල්ලි භූමියම ලේ විලක් බවට පත් කරමින්.  මර ලතෝනි හඩ මුළු ප්‍රදේශයම කම්පාවට පත් වෙද්දී පල්ලිය තුළට බෝම්බ තුනක්ද පතිතවුණා.  එම ම්ලේච්ඡ ප්‍රහාරයෙන් බැතිමතුන් 147 දෙනකු ජීවිතක්‍ෂයට පත් වූ අතර තවත් 110ක පිරිසක් බරපතල තුවාල ලැබුවා.  එම ඝාතනයට 30 වසරක් සපිරෙන අද දිනයේ එම පල්ලි භූමියට එක්වූ කාත්තන්කුඩි ජනතාව මියගිය පිරිස් සිහිපත් කරමින් විශේෂ යාඥාවක නිරත වුණා. ඒ සෞඛ්‍ය මාර්ගෝපදේශ ද අනුගමනය කරමිනුයි. මෙම ම්ලේච්ඡ ප්‍රහාරයට විරෝධය දක්වමින් සුදු සහ කළු කොඩිද එල්ලා තිබුණා."
    },
    {
        "content": "එක්සත් ජාතික පක්ෂය කිසිවෙකුටත් විනාශ කළ නොහැකි බව එහි නායක රනිල් වික්‍රමසිංහ මහතා පවසනවා. මහ මැතිවරණය වෙනුවෙන්  එක්සත් ජාතික පක්ෂය සංවිධාන කළ අවසන් රැළියට එක්වෙමිනුයි රනිල් වික්‍රමසිංහ මහතා මේ බව සඳහන් කළේ. මෙරට ජනතාවට තුන්වේල කන්න දීමට හැක්කේ එක්සත් ජාතික පක්ෂ ආණ්ඩුවකට පමණක් බවද ඔහු කියා සිටියා. අපේක්ෂක ෆයිරුස් හාජියාර් මහතා රැළිය සංවිධාන කළා."
    },
    {
        "content": "අගෝස්තු 05 වනදාට සෞඛ්‍ය ආරක්ෂිතම ස්ථානය ඡන්ද පොළ බැවින් සියලුදෙනාම ඡන්දය භාවිත කරන්නැයි පැෆරල් සංවිධානය ඡන්ද දායකයන්ගෙන් ඉල්ලා සිටිනවා.  අද පැවති මාධ්‍ය හමුවකදී එහි විධායක අධ්‍යක්ෂ  රෝහණ හෙට්ටිආරච්චි මහතා මෙම ඉල්ලීම සිදු කළා."
    },
    {
        "content": "මහ මැතිවරණය සඳහා තම වටිනා ඡන්දය ලබා දී පුරවැසි යුතුකම ඉටු කරන ලෙස අගරදගුරු අතිඋතුම් මැල්කම් කාදිනල් රංජිත් හිමිපාණන් සමස්ත ඡන්ද දායකයන්ගෙන් ඉල්ලා සිටිනවා. ඡන්දය භාවිත කිරීමේ වැදගත්කම පිළිබඳ ජනතාවට විශේෂ පණිවුඩයක් ලබා දෙමිනුයි උන්වහන්සේ මෙම ඉල්ලීම සිදු කරන්නේ."
    },
    {
        "content": "එක්සත් ජාතික පක්‍ෂයෙන් මෙවර මහ මැතිවරණයට තරග වදින ටයිටස් පෙරේරා මහතාගේ මැතිවරණ කාර්යාලයට එල්ල වූ මැර ප්‍රහාරයකින් ඒ මහතාගේ බිරිඳ ඇතුලු තවත් දෙදෙනෙකු තුවාල ලබා තිබෙනවා. ටයිටස් පෙරේරා මහතා එක්සත් ජාතික පක්‍ෂයෙන් තරග වදින්නේ කොළඹ දිස්ත්‍රික්කය සඳහායි. කිරුළපන පිහිටි ඒ මහතාගේ මැතිවරණ කාර්යාලයට අද අලුයම 1 ට පමණයි මෙම මැර ප්‍රහාරය එල්ල වුණේ. ඉන් තුවාල ලැබූ ඒ මහතාගේ බිරිඳ හා ආධාරකරුවෙකු කොළඹ ජාතික රෝහලට ඇතුළත් කර සිටිනවා. සමගි ජන බලවේගයෙන් කොළඹ දිස්ත්‍රික්කයට තරග වදින අපේක්‍ෂකයෙකු මෙම ප්‍රහාරය සිදු කළ බවට සැක  කරන බවයි ටයිටස් පෙරේරා මහතා පවසන්නේ. මේ අතර තුවාල ලැබූවන්ගේ සුවදුක් විමසීමට එක්සත් ජාතික පක්‍ෂයේ නායක රනිල් වික්‍රමසිංහ මහතා ද ශ්‍රී ජයවර්ධනපුර රෝහලට පැමිණ සිටියා."
    },
    {
        "content": "මැදිරිගිරිය සිරිමාවෝ බණ්ඩාරනායක ප්‍රාථමික විද්‍යාලයට ජංගම පුස්තකාලයක් පරිත්‍යාග කිරීම ජනාධිපති ගෝඨාභය රාජපක්ෂ මැතිතුමා අතින් අද සිදු කෙරුණා. ඒ ජනාධිපති කාර්යාලයේදීයි. පසුගිය ජූලි 05 වනදා ජනාධිපතිතුමා මැදිරිගිරියේ කළ සංචාරයේදී මෙම විදුහලේ තුන වසරේ විනුරි දහම්සා දියණිය පාසලට පුස්තකාලයක් ලබා දෙන ලෙස ඉල්ලා සිටියා. ජනාධිපතිතුමාගේ දැනුම් දීම අනුව ලංගම සභාපති කිංස්ලි රණවක මහතා ඊට මැදිහත් වුණා. ඒ අනුව මහරගම ඩිපෝව සඳහා වෙන්දේසි කිරීමට තිබූ තට්ටුදෙකේ පැරණි බස් රථයක්  අලුත්වැඩියා කොට පුස්තකාලයකට ගැලපෙන අයුරින් සකස් කෙරුණා. එම පුස්තකාලයට අවශ්‍ය පොත් සපයා ගැනීමට ව්‍යාපාරික දිලිත් ජයවීර මහතා සහ මහරගම ඩිපෝවේ කාර්ය මණ්ඩලය අනුග්‍රහය දැක්වුවා. අද එම ජංගම පුස්තකාලය පරිත්‍යාග කිරීමේ අවස්ථාවට  විදුහල්පති චමින්ද ප්‍රියශාන්ත මහතා සහ  විනුරි දහම්සා දියණිය ද එක්ව සිටියා."
    },
    {
        "content": "අන්තර්ජාතික සම්බන්ධීකරණ මධ්‍යස්ථාන ලෙස සංවර්ධනය කිරීමට අපේක්‍ෂිත සිව් මහා වාණිජ නගර අතරට හම්බන්තොට දිස්ත්‍රික්කය එක් කරන බව ජනාධිපති ගෝඨාභය රාජපක්‍ෂ මැතිතුමා පවසනවා. ශ්‍රී ලංකා පොදුජන පෙරමුණෙන් මහ මැතිවරණයට තරග වදින අපේක්‍ෂකයන්ගේ ජය තහවුරු කිරීම සඳහා හම්බන්තොට දිස්ත්‍රික්කයේ චාරිකාවක නිරත වෙමින් ජනාධිපතිතුමා මෙම අදහස් පළ කළා. ජනාධිපති ගෝඨාභය රාජපක්‍ෂ මැතිතුමා පළමුව සහභාගි වුණේ තිස්සමහාරාම බස් නැවතුම්පොළ අසල පැවති ජන හමුවටයි. අමාත්‍ය චමල් රාජපක්‍ෂ මහතා එම ජන හමුව සංවිධාන කර තිබුණා. ඊට සහභාගි වූ ජනාධිපතිතුමා මහත් හරසරින් පිළිගත් ජනතාව තම ගැටලු ද ඉදිරිපත් කළා. කොළඹ , යාපනය හා ත්‍රිකුණාමලය සිව් මහා වාණිජ නගර අතරට එක් කෙරෙන සිසු දිස්ත්‍රික්කයි. සිව් මහා නගරවල වරාය හා ගුවන්තොටුපොළ කේන්ද්‍ර කර සී හැඩය ගන්නා ආර්ථික කොරිඩෝව නිර්මාණය කර ජාත්‍යන්තර වෙළෙඳපොළ සමඟ තරග කරන රටක් ගොඩනගන බවයි ජනාධිපතිතුමා ප්‍රකාශ කළේ. ලුණුගම්වෙහෙර බස් නැවතුම්පොළ භූමියේ පැවති ජන හමුවට ජනාධිපතිතුමා සහභාගි වූයේ ඉන් පසුවයි. අපේක්‍ෂක හර්ෂ උදය කුමාර ජයවීර මහතා මෙම ජන හමුව සංවිධාන කළා. පානීය ජල ගැටලුවට හා වන අලි තර්ජනයට විසදුම් ලෙස විධිමත් හා ක්‍රමවත් වැඩපිළිවෙළක් සකස් කරන බවයි ජනාධිපතිතුමා ප්‍රකාශ කළේ. ජනාධිපතිතුමා ගෙන යන වැඩපිළිවෙළ සාර්ථක කර ගැනීමට මහා සංඝරත්නය ආශිර්වාදය පළ කළා. හම්බන්තොට මහනාගපුර සහ ලුණුගම්වෙහෙර මහා විද්‍යාලවල අඩුපාඩු කෙරෙහි ද ජනාධිපතිතුමාගේ අවධානය යොමු වුණා. ගම්මාන කිහිපයකට බස් රථයක් ලබා ගැනීම ඇතුලු ඉල්ලීම් කිහිපයක් ජනතාව ජනාධිපතිතුමා වෙත ඉදිරිපත් කළා. පස් හැවිරිදි පී ජී පසගි දැරිය කොවිඩ් අරමුදල සදහා මුදල් කැටයක් පරිත්‍යාග කළා. අග්‍රාමාත්‍ය මහින්ද රාජපක්‍ෂ , අමාත්‍ය චමල් රාජපක්‍ෂ යන මහත්වරුන් හා අපේක්‍ෂකයන් වන නාමල් රාජපක්‍ෂ හා අජිත් රාජපක්‍ෂ යන මහත්වරුන් ද මෙම අවස්ථාවට එක්ව සිටියා. අමාත්‍ය චමල් රාජපක්‍ෂ මහතා සංවිධාන කළ සූරියවැව නගරයේ පොදු වෙළෙඳපොළ අසල පැවති ජන හමුවට ද ජනාධිපති ගෝඨාභය රාජපක්‍ෂ මැතිතුමා එක්වුණා. මත්උවදුර තුරන් කර දෙන ලෙසයි ජනතාව මෙහිදි ජනාධිපතිතුමාගෙන් ඉල්ලා සිටියේ. රිදී ගම මහා විද්‍යාලයට ගොඩනැගිල්ලක් ඉදිකර දෙන ලෙස ප්‍රදේශවාසීන් කළ ඉල්ලීම කෙරෙහි ද ජනාධිපතිතුමාගේ අවධානය යොමුවුණා. කුඩා දියණියක කෝවිඩ් අරමුදල සඳහා මුදල් කැටයක් පරිත්‍යාග කළා. හම්බන්තොට වෙරළ උද්‍යානයේ පැවති ජන හමුවට සහභාගි වූ ජනාධිපතිතුමා රැස්ව සිටි ජනතාව සමඟ අදහස් හුවමාරු කර ගත්තා. අපේක්‍ෂක උපුල් සංජීව ගලප්පත්ති මහතායි එම ජන හමුව සංවිධාන කළේ. අපේක්‍ෂක අජිත් රාජපක්‍ෂ මහතා සංවිධාන කළ ජනහමුවට සහභාගි වූ ජනාධිපතිතුමාට ජනතාවගෙන් හිමිවුණේ උණුසුම් ප්‍රතිචාරයක්. අම්බලන්තොට ප්‍රාදේශීය සභා ක්‍රීඩාංගනයේදීයි එම ජන හමුව පැවැත්වුණේ. හුංගම බස් නැවතුම්පොළ අසල පැවති ජන හමුවට ජනාධිපතිතුමා සහභාගි වුණේ ඉන් පසුවයි. අමාත්‍ය මහින්ද අමරවීර මහතා ජන හමුව සංවිධාන කළා. අපේක්‍ෂක ඩී වී චානක මහතා සංවිධාන කළ ජන හමුවට ද ජනාධිපති ගෝඨාභය රාජපක්‍ෂ මැතිතුමා එක්වුණා. රන්න සංස්කෘතික මධ්‍යස්ථාන භූමියේදීයි ජන හමුව පැවැත්වුණේ. වීරකැටිය පොළ භූමියේ සංවිධාන කළ ජන හමුවට ද ජනාධිපතිතුමා සහභාගි වුණා. අපේක්‍ෂක ජයන්ත වන්නිආරච්චි මහතායි මෙම ජන හමුව සංවිධාන කළේ. ඊට සහභාගි වී සිටි ජනතාව මහත් හරසරින් ජනාධිපතිතුමා පිළිගත්තා."
    },
    {
        "content": "කටකතා වලට රැවටී ඡන්ද අයිතිය නැති කර නොගන්නා ලෙස අග්‍රාමාත්‍ය මහින්ද රාජපක්ෂ මහතා ජනතාවගෙන් ඉල්ලා සිටිනවා. ශ්‍රී ලංකා පොදුජන පෙරමුණෙන් ඉදිරි මහ මැතිවරණයට තරගවදින අපේක්ෂකයන්ගේ ජය තහවුරු කිරීම සඳහා සූරියවැව සතිපොළ භූමියේ පැවති ජන හමුවකට එක්වෙමිනුයි අග්‍රාමාත්‍යවරයා මේ බව සඳහන් කළේ. මහ මැතිවරණයේ අවසන් ප්‍රචාරක දිනය වූ අද හම්බන්තොට දිස්ත්‍රික්කය පුරා අග්‍රාමාත්‍යවරයාගේ ප්‍රධානත්වයෙන් ජන හමු ගණනාවක් සංවිධාන  කර තිබුණා. \n \n අම්බලන්තොට නගරයේ පැවති ජන හමුවකට ද අග්‍රාමාත්‍යවරයා සහභාගී වුණා. ශ්‍රී ලංකා පොදුජන පෙරමුණෙන් ඉදිරි මහ මැතිවරණයට ඉදිරිපත් වී සිටින අපේක්ෂකයන්ගේ ජය තහවුරු කිරීම සඳහා ජනතා නියෝජිතයන් හා ආධාරකරුවන් රැසක් මෙම අවස්ථාවට එක්වා සිටියා. හම්බන්තොට දිස්ත්‍රික්කය තුළ තම රජය ක්‍රියාත්මක කළ දැවැන්ත සංවර්ධන ව්‍යාපෘති පසුගිය වසර 05 ක කාලය තුළ ආපසු හැරවූ බවයි අග්‍රාමාත්‍යවරයා පෙන්වා දුන්නේ."
    },
    {
        "content": "2025 වසර වන විට රටේ නිවාස ගැටලුව තම රජයක් යටතේ අවසන් කරන බව සමගි ජනබලවේගයේ නායක සජිත් ප්‍රේමදාස මහතා පවසනවා. කොළඹ අලුත්කඩේ ප්‍රදේශයේ පැවති සමගි ජනබලවේගයේ අවසන් රැළියට එක්වෙමිනුයි සජිත් ප්‍රේමදාස මහතා මේ බව කියා සිටියේ. මහ මැතිවරණයෙන් ජය ගැනීමෙන් පසු පොරොන්දු වූ සියලු සහන ජනතාවට ලබා දෙන බවද ඒ මහතා සඳහන් කළා. සමගි ජනබලවේගයේ ආධාරකරුවන් විශාල සංඛ්‍යාවක් අවසන් රැළියට එක්ව සිටියා. හිටපු පාර්ලිමේන්තු මන්ත්‍රී මුජිබර් රහුමාන් මහතායි ජනහමුව සංවිධාන කළේ. සජිත් ප්‍රේමදාස මහතා ජනහමුව අවසානයේදී සංගීත කණ්ඩායම සමග ගිටාර් වාදනයකද නිරත වුණා."
    },
    {
        "content": "තරුණ පරපුරට දේශපාලනය පිළිබඳ විශ්වාසයක් නැති බව එක්සත් ජාතික පක්ෂ නායක රනිල් වික්‍රමසිංහ මහතා පවසනවා. මීගොඩ පැවති ජන හමුවකට එක්වෙමින් වික්‍රමසිංහ මහතා මේ බව කියාසිටියා. එක්සත් ජාතික පක්ෂ නායක රනිල් වික්‍රමසිංහ මහතා සහභාගි වූ ජන රැළියක් මීගොඩ ආර්ථික මධ්‍යස්ථානය අසළදී පැවැත්වුණා. අපේක්ෂක දයා ගමගේ මහතායි එය සංවිධානකර තිබුණේ. අපේක්ෂක බිනර ජයවර්ධන මහතා ඇතුළු පිරිසක් ඊට එක්ව සිටියා. \n \n රනිල් වික්‍රමසිංහ මහතා රැස්ව සිටි ජනතාව අතරට ගොස් ඔවුන් සමඟ කතාබහක ද නිරත වුණා. මේ අතර ගාල්ලේදී ද එක්සත් ජාතික පක්ෂ නායක රනිල් වික්‍රමසිංහ මහතාගේ ප්‍රධානත්වයෙන් තරුණ හමුවක් පැවැත්වුණා. අපේක්ෂක වජිර අබේවර්ධන සහ සමන් රත්නප්‍රිය යන මහත්වරුන් ද මෙම අවස්ථාවට එක්ව සිටියා."
    },
    {
        "content": "මෙරට කොරෝනා ආසාදිතයින් සංඛ්‍යාව 2,817ක් දක්වා ඉහළ ගොස් තිබෙනවා."
    },
    {
        "content": "රනිල් හෝ සජිත් පාර්ශ්වයට රට ගැන කිසිඳු ඉදිරි දැක්මක් නැති බව ජාතික ජන බලවේගයේ නායක අනුර කුමාර දිසානායක මහතා පවසනවා. ජාතික ජන බලවේගය කොළඹ පැවැත්වූ මාධ්‍ය හමුවකට සහභාගි වෙමින් ඒ මහතා මෙම අදහස් පළකළා."
    },
    {
        "content": "හැකියාවෙන් පරිපූර්ණ තරුණ පිරිසට නිරායාසයෙන්ම ඉදිරියට යාමේ අවස්ථාව සමගි තරුණ බලවේගය තුළින් ලැබෙන බව සමගි ජන බලවේගයේ නායක සජිත් ප්‍රේමදාස මහතා පවසනවා. සමගි ජන බලවේගයේ තරුණ ව්‍යාපාරය වන සමගි තරුණ බලවේගය සංවිධාන කළ රැස්වීමකට සහභාගිවෙමින් සජිත් ප්‍රේමදාස මහතා මෙම අදහස් පළකළා. කොළඹදී පැවති රැස්වීමට සමගි තරුණ බලවේගයේ සභාපති මයන්ත දිසානායක මහතා ඇතුළු පිරිසක් එක්ව සිටියා. \n \n මේ අතර සමගි ජන බලවේගයෙන් මහ මැතිවරණයට ඉදිරිපත්වන අපේක්ෂකයින්ට සහාය පළකරමින් දැඩිගමුව,රනාල  ප්‍රදේශයේ පැවති ජන හමුවකට ද සජිත් ප්‍රේමදාස මහතා සහභාගි වුණා. අපේක්ෂක සුජීව සේනසිංහ මහතායි එම ජන හමුව සංවිධාන කළේ."
    },
    {
        "content": "යහපාලන ආණ්ඩුව තුළ කිසිදු ප්‍රජාතන්ත්‍රවාදයක් ක්‍රියාත්මක නොවූ බව හිටපු පාර්ලිමේන්තු මන්ත්‍රී පාඨලී චම්පික රණවක මහතා පවසනවා. ඒ මහතා මෙම අදහස් පළ කළේ සමගි ජන බලවේගය කොළඹදී පැවැත්වූ මාධ්‍ය හමුවකට සහභාගි වෙමින්. එක්සත් ජාතික පක්‍ෂ ක්‍රියාකලාපය සම්බන්ධයෙන් හිටපු පාර්ලිමේන්තු මන්ත්‍රී හිරුණිකා ප්‍රේමචන්ද්‍ර මහත්මිය ද මෙහිදී අදහස් පළ කළා."
    },
    {
        "content": "ඊයේ හඳුනා ගත් කොරෝනා ආසාදිතයින් අට දෙනාගෙන් එක් අයෙකු කන්දකාඩු පුනරුත්ථාපන මධ්‍යස්ථානයේ කාර්ය මණ්ඩල සාමාජිකයෙකුගේ සමීපතමයෙක්. ඒ සමඟ කන්දකාඩු පොකුරේ ආසාදිතයින් සංඛ්‍යාව 601 දක්වා ඉහළ ගියා. මේ වන විට මෙරටින් හඳුනා ගත් කොරෝනා සමස්ත ආසාදිතයින් සංඛ්‍යාව 2,823ක්. 298 දෙනෙකු තවදුරටත් ප්‍රතිකාර ලබමින් සිටිනවා. වෛද්‍ය අධීක්ෂණය යටතේ 45 දෙනෙකු පසුවනවා. සුවය ලැබූ සංඛ්‍යාව 2,514ක්."
    },
    {
        "content": "ප්‍රථම ධර්ම සංඝායනාව පැවැත්වීම ඇතුළු ශාසන ඉතිහාසයේ වැදගත් සිදුවීම් රැසක් සනිටුහන් වූ නිකිණි පුර පසළොස්වක පොහොය අදයි. කෙසේ වෙතත් කොරෝනා වසංගතය හමුවේ මෙම පොහොය දිනයේදී ද ආගමික වතාවත් සිදු කෙරෙන්නේ සෞඛ්‍ය මාර්ගෝපදේශ පිළිපදිමිනුයි. සම්බුද්ධ පරිනිර්වාණයෙන් පසු බුදදහම සම්බන්ධයෙන් එල්ල වූ විනය විරෝධී ආකල්ප නැතිකරමින් ශාසන චිරස්ථිතිය සඳහා ප්‍රථම ධර්ම සංගායනාව අද වැනි නිකිණි පුර පසළොස්වක පොහෝ දිනක පැවැත්වුණා. විනයකර්ම සිදුකර වස් එළඹීමට නොහැකි වූ භික්ෂූන්ට පසුවස් එළඹීම සඳහා බුදුන් වහන්සේ අනුදැන වදාළේ ද අද වැනිම වූ නිකිණිපුර පසළොස්වක පොහෝ දිනක වීම විශේෂත්වයක්. ප්‍රථම ධර්ම සංගායනාවට පෙර ධර්ම භාණ්ඩාගාරික ආනන්ද තෙරුන් වහන්සේ රහත් භාවයට පත්වූයේ ද අද වැනි නිකිණි පුර පසළොස්වක පොහොය දිනකයි. බුදුරජාණන් වහන්සේ බුද්ධත්වය ලබා පළමුව උරුවෙල් දනව්වේ සේනානිගමට වැඩම කරවීමද අද වැනි නිකිනි පුන් පොහෝ දිනක සිදු වූ බව ශාසන ඉතිහාසයේ සඳහන්. උන් වහන්සේගේ ලලාට ධාතුව තැන්පත් කර සේරුවාවිල මංගල චෛත්‍යයේ ඉදිකිරීම් ආරම්භ කිරීම ද මෙම උතුම් පොහෝ දිනයේ සිදු වූ බව ඉතිහාසයේ  සඳහන්වනවා. ස්වාධීන රූපවාහිනිය සෑම පෝදාකම ගෙන එනු ලබන සවනක් රැස් සජීව වැඩසටහන මෙවර විකාශය කෙරෙන්නේ කොළඹ 07 සමස්තලංකා බෞද්ධ මහා සම්මේලනයේ සිටයි. සවනක් රැස් වැඩසටහනේ උදෑසන ධර්ම දේශනාව පැවැත්වූයේ පූජ්‍ය රත්නපුරයේ නන්ද ස්වාමීන් වහන්සේයි. ධර්ම සාකච්ඡා, භාවනා ඇතුළු ආගමික වැඩසටහන් රැසක් දවස පුරා මෙම ස්ථානයේදී පැවැත්වීමට නියමිතයි. මේ අතර ලක්හඩ ශාසනාලෝක වැඩසටහන ද වැඩසටහන පැවැත්වෙන්නේ ද බෞද්ධ මහා සම්මේලනයේ සිටයි. සාමනේර භික්ෂූන් වහන්සේ වෙනුවෙන් ධර්ම ග්‍රන්ථ කට්ටල පූජා කිරීම සහ උන්වහන්සේගේ දෙමව්පියන්ට උපහාර දැක්වීම ද මෙහිදී සිදුකෙරුණා."
    },
    {
        "content": "ආණ්ඩුක්‍රම ව්‍යවස්ථා සභාව අද රැස්වෙනවා. ඒ එහි සභාපති හිටපු කතානායක කරූ ජයසූරිය මහතාගේ ප්‍රධානත්වයෙන්. ආණ්ඩුක්‍රම ව්‍යවස්ථා සභාව අද රැස්වන්නේ කතානායක නිල නිවසේදීයි. අග්‍රාමාත්‍ය මහින්ද රාජපක්ෂ , හිටපු විපක්ෂ නායක සජිත් ප්‍රේමදාස යන මහත්වරුන් ප්‍රමුඛ  ව්‍යවස්ථාදායක සභාවේ සාමාජිකයන් ඊට එක්වීමට නියමිතියි. මානව හිමිකම් කොමිසම සහ රාජ්‍ය සේවා කොමිසමේ අඩුපාඩු හා හානි පුර්ණය පිළිබඳ කාර්යාලයේ පුරප්පාඩු සම්පූර්ණ කිරීම සම්බන්ධයෙන් මෙහිදී අවධාන යොමු වනු ඇති බවයි ආණ්ඩුක්‍රම ව්‍යවස්ථා සභාවේ මහලේකම් සහ පාර්ලිමේන්තුවේ මහලේකම් ධම්මික දසනායක මහතා පවසන්නේ. මුදල් කොමිසම, සීමා නීර්ණ කොමිසම , විගණන සේවා කොමිසම හා ජාතික ප්‍රසම්පාදන කොමිසම ඉදිරිපත් කර ඇති කාර්තු ප්‍රගති වාර්තා කෙරෙහිද මෙහිදී අවධානය යොමු කෙරෙන බවයි දසනායක මහතා තවදුරටත් සඳහන් කළේ."
    },
    {
        "content": "මෙරට කොරෝනා ආසාදිතයින් සංඛ්‍යාව 2,824ක් දක්වා ඉහළ ගොස් තිබෙනවා."
    },
    {
        "content": "ඉදිරි රජය යටතේ මෙරට සියලු ජනතාවට පානීය ජල පහසුකම් ලබා දීම සඳහා කටයුතු කරන බව අග්‍රාමාත්‍ය මහින්ද රාජපක්ෂ මහතා පවසනවා. මාතර පාලටුවාව ප්‍රදේශයේ පැවති ජන හමුවක් අමතමිනුයි අග්‍රාමාත්‍යවරයා මේ බව සඳහන් කළේ. මහින්ද රාජපක්ෂ මහතා සහ ගෝඨාභය රාජපක්ෂ මහතා උපතලැබූ පාලටුවාව පිහිටි නිවස ඉදිරිපිටදී මෙම ජන හමුව පැවැත්වුණා. ජනාධිපතිවරුන් දෙදෙනෙකු උපත ලැබූ නිවසක් වීම මෙම ස්ථානයේ විශේෂත්වයයි. සිය පාලන කාලය තුලදී නිර්මාණය කළ දක්ෂිණ අධිවේගී මාර්ගය නිසා මාතර ජනතාවට පැයක පමණ කාලයකින් කොළඹට ළගා වීමේ අවස්ථාව හිමිවූ බව අග්‍රාමාත්‍යවරයා සිහිපත් කළා.  අපේක්ෂක නිපුන රණවක  මහතා ඇතුළු දේශපාලන නියෝජිතයන් කිහිප දෙනෙකු මෙම අවස්තාවට එක්ව සිටියා."
    },
    {
        "content": "දේශපාලනඥයන් සහ ඔවුන්ගේ ඥාති හිතමිත්‍රාදීන් පෝෂණය වන ක්‍රමය අවසන් කළ යුතු බව ජාතික ජනබලවේගයේ නායක හිටපු පාර්ලිමේන්තු මන්ත්‍රී අනුර කුමාර දිසානායක මහතා පවසනවා. ඉදිරි මහ මැතිවරණය වෙනුවෙන් ජාතික ජනබලවේගය සංවිධාන කළ අවසන් ජනහමුවට එක්වෙමිනුයි අනුර කුමාර දිසානායක මහතා මේ බව කියා සිටියේ. ඒ මාළිගාවත්ත ප්‍රදේශයේදී. ජනතා ඡන්දයෙන් පත් වී තමන්ටම සේවය කර ගන්නා තත්ත්වයකට දේශපාලනඥයා දැන් පත්ව ඇති බවද ඔහු සඳහන් කළා. ජාතික ජනබලවේගයේ ආධාරකරුවන් සහ දේශපාලන නියෝජිතයන් රැසක් මෙම අවස්ථාවට එක්ව සිටියා."
    },
    {
        "content": "ඉදිරි පැය 36 තුළ දිවයිනේ පළාත් කිහිපයකට වැසි ඇතිවිය හැකි බව කාලගුණ විද්‍යා දෙපාර්තමේන්තුව පවසනවා. ඇතැම් ප්‍රදේශවල මුහුදු රළ ඉහළ යා හැකි බැවින් වෙරළාසන්න ජනතාව අවධානයෙන් සිටිය යුතු බවයි එම දෙපාර්තමේන්තුව අවධාරණය කරන්නේ."
    },
    {
        "content": "කැළණි ගගේ දිය නෑමට ගොස් අතුරුදන් වූ පාසල් සිසුන් දෙදෙනාගේ සිරුරු සොයා ගනිද්දී මහවැලි ගඟේ දියනෑමට ගිය තවත් දෙදෙනෙකු අනතුරට මුහුණ පෑ පුවතක් අපට වාර්තා වුණා. කුරුණෑගල සිට මහියංගනය බලා විනෝද චාරිකාවක් පැමිණි කණ්ඩායමක 18 හැවිරිදි තරුණයෙකු සහ තරුණියක මහවැලි ගඟේ දියනෑමට ගොස් අනතුරට මුහුණ පෑවා. මහියංගන පොලිසිය සහ අවට පිරිස් එක්ව ඔවුන් දෙදෙනා බේරාගෙන මහියංගන මූලික රෝහලට ඇතුළත් කළා. එහිදී තරුණිය මියගිය අතර තරුණයා දැඩි සත්කාර ඒකකයට ඇතුළත් කෙරුණා. සිද්ධිය වූ ස්ථානය මිනිස් ජීවිත 30 කට වැඩි ප්‍රමාණයක් බිලිගත් දියනෑමට නුසුදුසු  ස්ථානයක් බවයි ප්‍රදේශවාසීන් පවසන්නේ. මේ අතර කිරිදිවැල රන්වල ප්‍රදේශයේ දී කැලණිගගේ දිය නෑමට ගොස් ඊයේ අතුරුදන්වූ  සිසුන්ගේ සිරුරු මේ වන විට සොයාගෙන තිබෙනවා. මෙසේ අතුරුදන්වී ඇත්තේ වයස අවුරුදු  19 ක් වූ මුදුන්ගොඩ හා නැදුන්ගමුව ප්‍රදේශයේ පදිංචිව සිටි සිසුන් දෙදෙනෙකුයි. උපන්දින සාදයකට සහභාගී වීමෙන් අනතුරුව මොවුන් කැලණි ගගේ දිය නෑමට ගොස් සිටියදීයි අනතුරට මුහුණ පෑවේ."
    },
    {
        "content": "මත්ද්‍රව්‍ය ප්‍රවාහනය කිරීම සඳහා යොදාගත් පූසෙකු පැනයාම සම්බන්ධයෙන් විශාල කතාබහක් ඇතිවුණා. මේ පිළිබඳ කොළඹ දී අද පැවති මාධ්‍ය හමුවකදී මාධ්‍යවේදීන් පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී ජාලිය සේනාරත්න මහතාගෙන් විමසීමක් කළා. එහිදී ඔහු සඳහන් කළේ පූසා සම්බන්ධයෙන් කටයුතු කළ යුත්තේ බන්ධනාගාර දෙපාර්තමේන්තුව බවයි. \n \n මේ සම්බන්ධයෙන් අප බන්ධනාගාර දෙපාර්තමේන්තුවෙන් ද විමසීමක් කළා. ඔවුන් සඳහන් කළේ පූසා නිදැල්ලේ සිටි අතර එම සත්වයාගේ ඡායාරූප ද ලබා ගත් බවයි. කෙසේ වෙතත් මේ වනවිට එම පූසා සොයා ගැනීමට නොහැකි බවයි බන්ධනාගාර නිලධාරීන් ප්‍රකාශ කළේ."
    },
    {
        "content": "පසුගිය මැතිවරණය සමඟ සසදා බැලීමේදී මෙවර මහ මැතිවරණයේ ප්‍රචණ්ඩ ක්‍රියාවල අඩුවක් පෙන්නුම් කරන බව මැතිවරණ ප්‍රචණ්ඩ ක්‍රියා නිරීක්ෂණ මධ්‍යස්ථානයේ ජාතික සම්බන්ධීකාරක මංජුල ගජනායක මහතා පවසනවා. කොළඹ අද පැවති මාධ්‍ය හමුවකදීයි ඔහු මේ බව සඳහන් කළේ."
    },
    {
        "content": "අංගොඩ ලොක්කා නැමති අපරාධ කල්ලි සාමාජිකයා නම වෙනස් කර සිටින බවට හෝ ඉන්දියාවේදී මියගිය බවට හෝ නිශ්චිත තොරතුරු වාර්තා වී නොමැති බව පොලීසිය පවසනවා. පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී ජාලිය සේනාරත්න මහතා අද පැවති මාධ්‍ය හමුවේදී ප්‍රකාශ කළේ ඔහු අත්අඩංගුවට ගැනීම සඳහා අවශ්‍ය කටයුතු රාජ්‍ය තාන්ත්‍රික මට්ටමින් සිදු කෙරෙන බවයි."
    },
    {
        "content": "අත්අඩංගුවට පත් මීගමුව බන්ධනාගාරයේ හිටපු අධිකාරී අනුරුද්ධ සම්පායෝ හෙට දිනය දක්වා රක්ෂිත බන්ධනාගාරගත කෙරුණා. ඒ මීගමුව මහේස්ත්‍රාත් අධිකරණයට අද ඉදිරිපත් කෙරුණු අවස්ථාවේදීයි. ඊයේ මීගමුව ප්‍රධාන මූලස්ථාන පොලිස් පරීක්ෂක ඇතුළු කණ්ඩායමක් සැකකරු අත්අඩංගුවට ගෙන අපරාධ පරීක්ෂණ දෙපාර්තමේන්තුවට භාර දීමට කටයුතු කළා. අපරාධ පරීක්ෂණ දෙපාර්තමේන්තුව ඔහුගෙන් ප්‍රකාශ සටහන් කර ගැනීමට කටයුතු කළ අතර අනතුරුව මීගමුව මහේස්ත්‍රාත් අධිකරණය හමුවට අද ඉදිරිපත් කෙරුණා. මාධ්‍යයට අදහස් දක්වමින් අනුරුද්ධ සම්පායෝගේ නීතීඥවරයා සඳහන් කළේ ඔහු අත්අඩංගුවට ගැනීමට යොදාගත් වරෙන්තුව නිත්‍යානුකූල නොවන බවයි. \n \n කුරුණෑගල ශාන්ත ආනා විද්‍යාලය අසළදී උපක්‍රමශීලී ක්‍රමවේදයක් භාවිත කරමින් සැකකරු අත්අඩංගුවට ගැනීමට මීගමුව මූලස්ථාන පොලිස් පරීක්ෂක වරයා ඇතුළු කණ්ඩායමකට හැකිවූ බවයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී ජාලිය සේනාරත්න මහතා සඳහන් කළේ. \n \n වරෙන්තුවක් නිකුත් වී තිබියදීත් අනුරුද්ධ සම්පායෝ අත්අඩංගුවට නොගැනීම සම්බන්ධයෙන් පොලිස් දෙපාර්තමේන්තුව නීතිපති දෙපාර්තමේන්තුවේ දැඩි ලෙස විවේචනයට ලක්වී තිබුණා. මීගමුව බන්ධනාගාරය තුළ පසුගියදා සිදුකළ මෙහෙයුමකදී සංවිධානාත්මක අපරාධකරුවෙකු වන ලලිත් ප්‍රසන්න පින්තෝ නමැති සිරකරුවාගේ කුටියේ තිබී , ශීතකරණයක්, ආහාර පාන, සැපපහසු ඇදක් , නවීන පන්නයේ විදුලි පංකාවක්  මෙන්ම ඉලොට්‍රොනික තරාදියක් ද සොයා ගැනීම සම්බන්ධයෙනුයි සම්පායෝ සහ තවත් නිලධාරීන් කිහිප දෙනෙකුට එරෙහිව චෝදනා එල්ල වූයේ. කෙසේ වෙතත් සිරකරුවෙකුට අවශ්‍ය නොවන ඉලෙට්‍රොනික තරාදි වැනි උපකරණ බන්ධනාගාරය තුළ තිබීම සම්බන්ධයෙන් දැඩි සැකයත් මතුවූ අතර බන්ධනාගාර තුළ සිදුකෙරන මත්ද්‍රව්‍ය ජාවාරම් සඳහා මෙම තරාදි යොදා ගන්නට ඇතැයි ද සැකයක් මතුවුණා. ඒ අනුව අනුරුද්ධ සම්පායෝ තනතුරෙන් ඉවත් කිරීමට ද කටයුතු කෙරුණා. සිද්ධියට අදාළව 4 දෙනෙකු අත්අඩංගුවට ගෙන අධිකරණය වෙත ඉදිරිපත් කරන ලෙස මහේස්ත්‍රාත්වරයා නියෝග කළා. වරෙන්තු ලැබූ බන්ධනාගාර නිලධාරීන් තුන්දෙනෙකු මීට පෙර අපරාධ පරීක්ෂණ දෙපාර්තමේන්තුවට සහ අධිකරණයට භාරවී තිබෙනවා. ඒ අනුව ඔවුන් රක්ෂිත බන්ධනාගාර ගත කිරීමටයි අධිකරණය නියෝග කළේ."
    },
    {
        "content": "මැතිවරණයේදී 80%කට ආසන්න පිරිසක් ඡන්දය භාවිත කරනු ඇති බවට තමන් විශ්වාස කරන බව මැතිවරණ කොමිසන් සභාවේ සභාපති මහින්ද දේශප්‍රිය මහතා පවසනවා. එමෙන්ම මැතිවරණයට අදාළ ඡන්ද පෙට්ටි ප්‍රවාහනය හෙට උදෑසන අටේ සිට සිදු කෙරෙනවා. රජයේ ප්‍රවෘත්ති දෙපාර්තමේන්තුවේ අද පැවති මාධ්‍ය හමුවට එක්වෙමින් සභාපතිවරයා මේ බව කියා සිටියා."
    },
    {
        "content": "මෙරට කොරෝනා ආසාදිතවී සුවය ලැබූ සංඛ්‍යාව 2,514ක් දක්වා ඉහළ ගොස් තිබෙනවා."
    },
    {
        "content": "කොළඹ අපරාධ කොට්ඨාසය ගල්කිස්ස ප්‍රදේශයේ කළ මෙහෙයුමකදී පාකිස්ථානයේ නිෂ්පාදිත නවීන වර්ගයේ පිස්තෝල හතරක් සහ මැගසීන් අටක් සොයා ගෙන තිබෙනවා. අත්තිඩිය ඉදිගහදෙණිය පාර වගුරුබිමක තිබියදීයි  මේවා සොයා ගැනුණේ. පිස්තෝල සහ මැගසින් රෙදිවලින් ආවරණය කර සඟවා තිබියදී පොලීසිය සොයා ගත්තා. පොලිස් සුනඛයින් යොදා අවට ප්‍රදේශයේ සෝදිසි මෙහෙයුමක්ද සිදු කෙරුණා. පසුගියදා අත්අඩංගුවට ගත් පොලිස් මත්ද්‍රව්‍ය නාශක අංශයේ පොලිස් පරික්ෂකවරයෙකු සතුව මෙම ගිනි අවියට සමාන ගිනි අවියක් තිබී අත්අඩංගුවට ගත් බවයි වාර්තා වුණේ. එහිදී සිදුකළ පරික්ෂණවලදී හෙළිවුනේ එවැනිම තවත් ගිනි අවි 4 ක් මත්ද්‍රව්‍ය ජාවාරම්කරුවෙකු වන බඩෝවිට ලොකූ නොහොත් රාජිත නමැත්තා ළග  තිබූ බවටයි. බස්නාහිර පළාත් භාර ජ්‍යෙෂ්ඨ නියේජ්‍ය පොලිස්පති දේශබන්දු තෙන්නකෝන් මහතාගේ උපදෙස් මත මෙම මෙහෙයුම සිදු කෙරුණා."
    },
    {
        "content": "කොරෝනා පාලනය කිරීම සඳහා රජය ගෙන ඇති වැඩපිළිවෙල අගය කරන බව ලංකා හාම්පුතුන්ගේ සම්මේලනයේ අධ්‍යක්ෂ ජෙනරාල් කණිෂ්ක වීරසිංහ මහතා පවසනවා. කොරෝනා  සම්බන්ධයෙන් එම සම්මේලනය සිදුකළ සමීක්ෂණ වාර්තාවක තොරතුරු ද ඒ මහතා ඉදිරිපත් කළා."
    },
    {
        "content": "කෝවිඩ් වසංගතය හේතුවෙන් සම්බාහන මධ්‍යස්ථාන පවත්වාගෙන යාමට අවසර ලබා නොදී තිබියදී ප්‍රදේශ කිහිපයක පවත්වාගෙන ගිය සම්බාහන මධ්‍යස්ථාන කිහිපයක් පොලීසිය වැටලීමට ලක් කළා. එහිදී සැකකරුවන් 20 කට වැඩි සංඛ්‍යාවක් පොලීසිය අත්අඩංගුවට ගත්තා. කොම්පඤ්ඤවීදිය , තලංගම හා මීගමුව පොලිස් වසම්වල පවත්වාගෙන ගිය මධ්‍යස්ථානයි මෙසේ වැටලීමට ලක් කළේ. උසස් පොලිස් නිලධාරීන්ගේ නම් ව්‍යාජ ලෙස භාවිත කරමිනුයි මේවා පවත්වාගෙන ගොස් තිබෙන්නේ."
    },
    {
        "content": "මීගමුව බන්ධනාගාරයේ රැඳවියන්ට පහසුකම් ලබා දීමේ චෝදනාව මත වරෙන්තු ලබා සිටි  මීගමු බන්ධනාගාරයේ හිටපු අධිකාරී අනුරුද්ධ සම්පායෝ අද අත්අඩංගුවට ගැනුනා. වරෙන්තුව නිකුත් කර දින 11 කට පසුවයි අද කුරුණෑගල ප්‍රදේශයේදී ඔහු අත්අඩංගුවට ගැනුණේ. වරෙන්තුවක් නිකුත්වී තිබියදීත් අනුරුද්ධ සම්පායෝ අත්අඩංගුවට නොගැනීම සම්බන්ධයෙන් පොලිස් දෙපාර්තමේන්තුව නීතිපති දෙපාර්තමේන්තුවේ දැඩි ලෙස විවේචනයට ලක්වී තිබුණා. මීගමුව බන්ධනාගාරය තුළ පසුගියදා සිදුකළ මෙහෙයුමකදී සංවිධානාත්මක අපරාධකරුවෙකු වන ලලිත් ප්‍රසන්න පින්තෝ නමැති සිරකරුවාගේ කුටියේ තිබී  ශීතකරණයක්, ආහාර පාන, සැපපහසු ඇදක් , නවීන පන්නයේ විදුලි පංකාවක්  මෙන්ම ඉලොට්‍රොනික තරාදියක් ද සොයා ගැනුණා. කෙසේ වෙතත් සිරකරුවෙකුට අවශ්‍ය නොවන ඉලෙට්‍රොනික තරාදි වැනි උපකරණ බන්ධනාගාරය තුළ තිබීම සම්බන්ධයෙන් දැඩි සැකයත් මතුවූ අතර බන්ධනාගාර තුළ සිදුකෙරන මත්ද්‍රව්‍ය ජාවාරම් සඳහා මෙම තරාදි යොදා ගන්නට ඇතැයි ද සැකයක් මතුවුණා. ඒ අනුව අදාළ බන්ධනාගාරයේ එවකට අධිකාරීවරයා ලෙස කටයුතු අනුරුද්ධ සම්පායෝ වෙත සිද්ධිය සම්බන්ධයෙන් චෝදනා එල්ලවූ අතර ඔහු එම තනතුරෙන් ඉවත් කිරීමට ද කටයුතු කෙරුණා. මේ සම්බන්ධයෙන් නීතිපති දෙපාර්තමේන්තුව මඟින් අධිකරණයට කරුණු වාර්තා කෙරුණු අතර එහිදී අනුරුද්ධ සම්පායෝ අත්අඩංගුවට ගැනීම සඳහා පසුගිය 22 වනදා වරෙන්තුවක් නිකුත් කෙරුනේ ඉන් අනතුරුවයි. ඒ අනුව අනුරුද්ධ සම්පායෝ ඇතුළු 4 දෙනෙකු අත්අඩංගුවට ගෙන අධිකරණය වෙත ඉදිරිපත් කරන ලෙස මහේස්ත්‍රාත්වරයා නියෝග කළා. වරෙන්තු ලැබූ බන්ධනාගාර නිලධාරීන් තුන්දෙනෙකු මීට පෙර අපරාධ පරීක්ෂණ දෙපාර්තමේන්තුවට සහ අධිකරණයට භාරවී තිබෙනවා. ඒ අනුව ඔවුන් රක්ෂිත බන්ධනාගාර ගත කිරීමටයි අධිකරණය නියෝග කළේ. කෙසේවෙතත් අනුරුද්ධ සම්පායෝ අත්අඩංගුවට ගැනීමට  නොහැකිව දින ගණනක් පොලිසියෙන් සැඟව සිටියා. කෙසේ වෙතත් දින 11 කාලයක් සැගව සිටි අනුරුද්ධ සම්පායෝ කුරුණෑගල නගරයේ දී අද පොලිස් අත්අඩංගුවට පත්වුණා. අත්අඩංගුවට ගත් අනුරුද්ධ සම්පායෝ තවමත් කුරුණෑගල පොලිස් මූළස්ථානයේ රඳවාගෙන සිටින අතර ඔහු ප්‍රශ්න කිරීමෙන් අනතුරුව කොළඹ අපරාධ පරීක්ෂණ දෙපාර්තමේන්තුවට රැගෙන යාමට නියමිතයි."
    },
    {
        "content": "අභිරහස් ලෙස මියගිය වන අලියෙකුගේ සිරුරක් ගලේවෙල දඩුබැදිරුප්ප ප්‍රදේශයේදී හමුවී තිබෙනවා. ‍වයස අවුරුදු 35 ක් පමණ වන පිරිමි වන අලියෙකුගේ සිරුරකුයි මෙලෙස හමුවී ඇත්තේ. එම සත්වයා වෙඩි තබා ඝාතනය කර ඇති බවටයි වනජීවි නිලධාරීන් විශ්වාස කරන්නේ. කෙසේ වෙතත් අලියාගේ මරණය පිළිබඳ නිශ්චිත ප්‍රකාශයක් සිදුකිරීම සඳහා පශ්චාත් මරණ පරීක්ෂණයක් සිදුකිරීමට නියමිතයි."
    },
    {
        "content": "ගාල්ල දෙමට ප්‍රදේශයේ අලුතින් ආරම්භ කළ අවන්හලක පැවැත්වූ ෆේස්බුක් සාදයක් වටලා තිබෙනවා. දකුණු පළාත් සුරාබදු විශේෂ මෙහෙයුම් ඒකකයි එම වැටලීම සිදුකර ඇත්තේ. සාදය සඳහා හතලිස් දෙනෙකු පමණ සහභාගී වී සිටි බව අප වාර්තාකරු  සඳහන්. කළා. රුපියල් 2000 ක ප්‍රවේශ පත්‍රයක් යටතේ මෙම සාදයට ඇතුළු වීමේ අවස්ථාව ලබා දී තිබුණා. මේ අතර හැටන් නගරයේ සවිකර තිබූ දැන්වීම් පුවරුවක් ත්‍රීරෝද රථයක් මතට කඩා වැටී තිබෙනවා. පැවති අයහපත් කාලගුණයත් සමඟ මෙම දැන්වීම් පුවරුව කඩා වැටී ඇත්තේ ප්‍රධාන මාර්ගය අභියස ගාල් කර තිබූ ත්‍රීරෝද රථයක් මතටයි. එම රථය තුළ අනතුර සිදුවන අවස්ථාවේදී කිසිවෙකුත් නොසිටි බවයි අප වාර්තාකරුවන් පැවසුවේ."
    },
    {
        "content": "ඡන්දය ප්‍රකාශ කිරීමේ පුරවැසි අයිතිය මග නොහැර භාවිත කරන ලෙස මැතිවරණ කොමිසමේ සභාපති මහින්ද දේශප්‍රිය මහතා ජනතාවගෙන් ඉල්ලා සිටිනවා. වැඩ කළ හැකි පිරිසක් පාර්ලිමේන්තුවට තෝරා පත් කිරීම ජනතාවගේ වගකීම බවයි ඒ මහතා පෙන්වා දෙන්නේ. ස්වාධීන රූපවාහිනිය සමග කළ විශේෂ සම්මුඛ සාකච්ඡාවකදී ඒ මහතා මෙම අදහස් පළකළා."
    },
    {
        "content": "බොරලැස්ගමුව දූෂණ මර්දන ඒකකය සිදුකළ වැටලීමකදී හෙරොයින් කිලෝග්‍රෑම් එකකට වැඩි ප්‍රමාණයක් සමඟ සැකකරුවෙකු සහ සැකකාරිය අත්අඩංගුවට ගෙන තිබෙනවා. අද පෙරවරුවේයි වැටලීම සිදුකෙරුණේ. පොලීසියට ලද තොරතුරකට අනුව බෙල්ලන්විල විහාරය අසලදී මෙම අත්අඩංගුවට ගැනීම සිදුකෙරුණා."
    },
    {
        "content": "මහනුවර ඓතිහාසික ඇසල මංගල්‍යයේ  අවසන් රන්දෝලි පෙරහැර අදයි. මහනුවර ඓතිහාසික ඇසල මංගල්‍යයේ අවසන් රන්දෝලි මහා පෙරහැර ආරම්භ කිරීමට නියමිතව තිබෙන්නේ රාත්‍රී 7.14 ටයි.  දකුණු දිශාභිමුඛව පෙරහැර පිටත්ව දළදාවීදිය යටිනුවර වීදිය, කන්දේ වීදිය , ඩීඑස් සේනානායක වීදිය  ඔස්සේ රජ වීදියෙන් ඉහළට පැමිණ ගෙවැදීමට නියමිතයි. ඊයේ රාත්‍රියේ  හතරව රන්දෝලි මහ පෙරහැර වීදි සංචාරය කළා. චාරිත්‍රානුකූලව පෙරහැර පැවැත්වුණද කොරෝනා වසංගතය හේතුවෙන් ජනතා සහභාගීත්වයෙන් තොරවයි පෙරහැර සංචාරය සිදු කෙරෙන්නේ. මහනුවර ඓතිහාසික අවසන් රන්දෝලි පෙරහැර ස්වාධීන රූපවාහිනිය ඔස්සේ අද රාත්‍රී 9.30 සිට නැරඹිය හැකියි."
    },
    {
        "content": "ඊයේ පෙරවරු 6.00 සිට මේ දක්වා බස්නාහිර පළාත තුළ මත්ද්‍රව්‍ය වැටලීම් 316 ක් සිදුකර තිබෙනවා. එහිදී සැකකරුවන් 319 දෙනෙකු අත්අඩංගුවට ගත් බවයි බස්නාහිර පළාත භාර ජ්‍යෙෂ්ඨ නියෝජ්‍ය පොලිස්පති කාර්යාලය සඳහන් කරන්නේ. මෙම මෙහෙයුම් තුළින් හෙරොයින් මත්කුඩු කිලෝග්‍රෑම් 1 යි, ග්‍රෑම් නවසිය දහතුනයි,මිලිග්‍රෑම් තුන්සිය හැට දෙකක් අත්අඩංගුවට ගෙන තිබෙනවා."
    },
    {
        "content": "කතරගම ඇසල පෙරහැර මංගල්‍යයේ අවසන් පෙරහැර ද අද රාත්‍රි වීදි සංචාරය කිරීමට ද කටයුතු යොදා තිබෙනවා. චාරිත්‍රානුකූලව සියලු අංගෝපාංගවලින් සමන්විතව පෙරහැර පැවැත්වීමට කටයුතු යොදා ඇති බවයි සංවිධායකයින් පවසන්නේ. මෙවර ද කතරගම පෙරහැර මංගල්‍යයේ විශේෂ ස්ථානයක් වැදි ජනයා වෙත හිමිවෙනවා. ඒ වල්ලිඅම්මා දේවිය හැදී වැඩි ඇත්තේ වැදි ජනයා සමඟ බවට පවතින විශ්වාසය හේතුවෙනුයි. වැදි ජනයාද පෙරහැරට පඩුරු පාක්කුඩම් ලබාදීම සාම්ප්‍රදායිකව සිදු කෙරෙනවා."
    },
    {
        "content": "අද දිනයේද විදේශ රටවල් කිහිපයක සිට ශ්‍රී ලාංකිකයන් මෙරටට පැමිණීමට නියමිත බවයි කෝවිඩ් 19 පැතිරවීමේ ජාතික ක්‍රියාන්විත මධ්‍යස්ථානය පවසන්නේ. ඒ දෝහා, චෙන්නායි සහ ජපානයේ සිටයි. ඔවුන් සියලු දෙනා නිරෝධායන මධ්‍යස්ථාන වෙත යොමු කිරීමට නියමිතයි. යුද හමුදාව මඟින් පවත්වාගෙන යන නිරෝධායන මධ්‍යස්ථාන තුළින් අද දිනයේදී ද පුද්ගලයින් 55 දෙනෙකු පිටත්ව යාමට නියමිතයි. ඒ සමඟ නිරෝධායන කටයුතු අවසන් කළ සමස්ත සංඛ්‍යාව 29,121ක්. මධ්‍යස්ථාන තිස්තුනක් තුළ පුද්ගලයින් 2294 දෙනෙකු තවදුරටත් නිරෝධායනය වෙමින් සිටිනවා. ඊයේ දිනයේදී PCR පරීක්ෂණ 1,210ක් සිදු කළා. ඒ සමඟ PCR පරීක්ෂණ  162090ක් මේ දක්වා සිදු කර තිබෙනවා."
    },
    {
        "content": "ඉන්දියාවට ලබා දී ඇති තෙල් ටැංකි නැවත රජයට ලබා ගැනීම සඳහා අවශ්‍ය කටයුතු මේ වන විට සිදුකර ඇති බව අමාත්‍ය මහින්ද අමරවීර මහතා පවසනවා. මෙය රටවල් දෙකක් අතර ගැටලුවක් බැවින් එය සාකච්ඡා මාර්ගයෙන් සුහදව විසදා ගත යුතු බවයි අමාත්‍යවරයා සූරියවැව ප්‍රදේශයේ දී මාධ්‍ය හමුවේ ප්‍රකාශ කළේ."
    },
    {
        "content": "මැතිවරණ කටයුතුවලට අදාළව කොවිඩ් 19 පාලනය සඳහා උපරිමයෙන් කැපවන බව මහජන සෞඛ්‍ය පරික්ෂකවරුන් පවසනවා."
    },
    {
        "content": "මෙවර මහ මැතිවරණය සදහා තම ආයතනයෙන් නිරීක්ෂකයන් 5000 ක් පමණ යෙදවීමට කටයුතු යොදා ඇති බව පැෆ්රල් සංවිධානය පවසනවා."
    },
    {
        "content": "කොරෝනා ආසාදිත මවකට මෙරටදී සිදු කළ ප්‍රථම සිසේරියන් සැත්කමින් බිහි වූ දරුවාත් අදාළ මවත් යහපත් සෞඛ්‍ය තත්ත්වයෙන් පසුවන බව මුල්ලේරියාව මූලික රෝහලේ වෛද්‍ය අධ්‍යක්ෂවරයා පවසනවා."
    },
    {
        "content": "අග්‍රාමාත්‍ය මහින්ද රාජපක්ෂ මහතා දළදා සමිදුන් වැඳපුදා ගත්තා. මහනුවර ඓතිහාසික ශ්‍රී දළදා මාළිගය වෙත පැමිණි අග්‍රාමාත්‍ය මහින්ද රාජපක්ෂ මහතා දළදා සමිදුන් වැඳ පුදාගෙන ආශිර්වාද ලබා ගත්තා. දියවඩන නිලමේ නිලංග දෑල මහතා ද මෙම අවස්ථාවට එක් වුණා."
    },
    {
        "content": "ඉදිරි මහ මැතිවරණය සඳහා මේ වන විට අවශ්‍ය සියලු කටයුතු සූදානම් කෙරෙමින් තිබෙන බව තේරීම් භාර නිලධාරීන් පවසනවා. සෞඛ්‍යාරක්ෂිත ක්‍රමවේද යටතේ මහ මැතිවරණ ඡන්ද විමසීම පැවැත්වීමට ක්‍රියාමාර්ග ගෙන තිබෙනවා."
    },
    {
        "content": "ලෙබනනයේ බේරූට් නගරයේ සිදු වූ පිපිරීමෙන් ශ්‍රී ලාංකිකයන් කිසිවෙකුටත් ජීවිත හානියක් සිදුව ඇති බවට මෙතෙක් වාර්තා වී නැති බව එරට ශ්‍රී ලංකා තානාපති කාර්යාලය නිවේදනය කරනවා. මෙතෙක් වාර්තා වී ඇති තොරතුරු අනුව එක් ශ්‍රී ලාංකිකයෙක් තුවාල ලබා ඇති බව එරට ශ්‍රී ලංකා තානාපති ශානි කරුණාරත්න මහත්මිය ස්වාධීන රූපවාහිනි ප්‍රවෘත්ති අංශයට අදහස් දක්වමින් කියා සිටියා. පිපිරීමෙන් තානාපති කාර්යාලයටද සුළු හානි සිදුව තිබෙනවා. පිපිරීමෙන් පුද්ගලයින් හැත්තෑ අට දෙනෙකු ජීවිතක්ෂයට පත්ව හාරදහසකට අධික පිරිසක් තුවාල ලබා ඇති බවයි විදෙස් මාධ්‍ය වාර්තා සඳහන් කරන්නේ. ඇමෝනියම් නයිට්ට්‍රේට් ටොන් තුන්දහසකට ආසන්න ප්‍රමාණයක් වසර හයක් පුරා අනාරක්ෂිතව ගබඩා කර තැබීම හේතුවෙනුයි මෙම පිපිරීම සිදුව ඇත්තේ. එරට ජනාධිපති මිචෙල් අවුන් සති දෙකක හදිසි තත්ත්වයක් ද ප්‍රකාශයට පත් කර තිබෙනවා. ලෙබනනයේ අග්‍රාමාත්‍ය කාර්යාලයටද පිපිරීමෙන් හානි සිදුව තිබෙනවා. පිපිරිම සිදුවන අවස්ථාවේ බේරූට් නගරයම ගිගුම් කා ගිය බවයි සිද්ධිය ඇසින් දුටවන් සඳහන් කරන්නේ."
    },
    {
        "content": "ඊයේ ස්වාධීන රූපවාහිනී හත්වෙනි පැය වැඩසටහනට එක්වූ මහින්ද දේශප්‍රිය මහතා, මැතිවරණ සමයේ ස්වාධීන රූපවාහිනියේ මාධ්‍ය භාවිතය සම්බන්ධයෙන් සිය ප්‍රසාදය පළකළා."
    },
    {
        "content": "ඡන්දය සලකුණු කළ අයුරු ඡායාරූප ගත කළ තරුණයෙකු පොලීසිය අත්අඩංගුවට ගෙන තිබෙනවා. නාවලපිටිය ඉඹුල්පිටිය ප්‍රදේශයේ පදිංචි තරුණයෙකු මෙසේ ඡන්දය සලකුණු කළ අයුරු ඡායාරූප ගතකර තිබුණේ නාවලපිටිය මධ්‍ය මහා විද්‍යාලයේ ශාලා අංක 51 පිහිටුවා තිබූ ඡන්ද මධ්‍යස්ථානයේදීයි. ජංගම දුරකථනයෙන් ඡායාරූප ගත කරන අයුරු දුටු ශාලාධිපතිවරයා සැකකරු හා ජංගම දුරකථනය අත්අඩංගුවට ගෙන පොලීසිය වෙත භාර දී තිබෙනවා. සැකකරු අධිකරණයට ඉදිරිපත් කිරීමටයි නාවලපිටිය පොලීසිය කටයුතු යොදා ඇත්තේ."
    },
    {
        "content": "පාර්ලිමේන්තු මහ මැතිවරණයේ ඡන්දය ප්‍රකාශ කිරීම අද පස්වරු 5.00 අවසන් වනවා. සෑම දිස්ත්‍රික්කයකම පාහේ ඡන්ද දායකයින් දැඩි උද්යෝගයකින් යුතුව ඡන්දය ප්‍රකාශ කිරීමට එක්ව සිටින අතර එම කටයුතු සාමකාමීව සිදුවෙමින් පවතින බවයි තේරීම්භාර නිලධාරීන් පවසන්නේ."
    },
    {
        "content": "නිරෝධායන නීති කඩකර ඡන්දය ප්‍රකාශ කිරීම හේතුවෙන් ලංකාපුර ප්‍රාදේශීය සභාවේ සභාපතිවරයා ඇතුළු 7 දෙනෙකු නිරෝධායනයට යොමු කිරීමට සෞඛ්‍ය අංශ කටයුතු කළා. පොළොන්නරුව ලංකාපුර ප්‍රාදේශීය සභාවේ සභාපති සුසන්ත ප්‍රියබණ්ඩාර විජේකෝන් මහතා හා ඔහුගේ පවුලේ සාමාජිකයින් ස්වයං නිරෝධායනයට ලක්කර සිටියදී ඡන්දය ප්‍රකාශ කිරීමට ගොස් ඇති බව හෙළිවුණා. ඒ අනුව පොලිසිය හා මහජන සෞඛ්‍ය පරික්ෂකවරුන් පැමිණ සභාපතිවරයා ඔහුගේ බිරිද හා දරුවන් දෙදෙනා මෙන්ම තවත් පුද්ගලයින් 3 දෙනෙකු පුනානි නිරෝධායන මධ්‍යස්ථානය වෙත යොමු කිරීමට පියවර ගත්තා."
    },
    {
        "content": "කොවිඩ් – 19 පැතිරයාම වැළැක්වීම සඳහා අනුගමනය කළ යුතු ක්‍රියාමාර්ග සම්බන්ධ ඕනෑම රටක සිට ලෙබනන් රාජ්‍යයට පැමිණෙන ශ්‍රමිකයින් සම්බන්ධයෙන් නව රෙගුලාසි එරට ආරක්ෂක ක්ෂේත්‍රාධිකරණ මහලේකම් කාර්යාලය විසින් නිවේදනය කර ඇතැයි විදේශ රැකියා නියුක්ති කාර්යාංශය පවසයි. ඒ අනුව, 2020.07.13 න් පසු ලෙබනනයට පැමිණෙන මගීන්ට PCR පරීක්ෂණ වාර්තාවක් තිබිය යුතු අතර ඔහු හෝ ඇය ලෙබනන් බලධාරීන් විසින් නම් කරන ලද හෝටලයක නැවති සිටිය යුතු වේ. ඒ සඳහා හෝටල් ගාස්තු ශ්‍රමිකයා විසින් ගෙවිය යුතුය. එබැවින්, PCR පරීක්ෂණය සඳහා ගෙවීමට හා පැය 24 ක් හෝටලයක රැදී සිටීමට ප්‍රමාණවත් මුදලක් ශ්‍රමිකයා සතුව තිබිය යුතු බව දන්වා සිටියි. PCR පරීක්ෂණය ධනාත්මක නම්, වෛද්‍ය ප්‍රතිකාර ලබා දෙනු ලබන අතර, ඒ සඳහා ද ශ්‍රමිකයා විසින් ගෙවීම් සිදු කළ යුතු බවත් ද වැඩිදුරටත් දන්වා සිටියි."
    },
    {
        "content": "පෙර රජ දවසේ පටන් පැවත එන ආදිවාසී ජනතාව දළදා සමිදුන්ට මීපැණි පූජා කිරීමේ චාරිත්‍රය මෙවර ද සිදුකෙරුණා. රටට සෞභාග්‍යය උදාවේවායි යන අපේක්‍ෂාවෙන් යුතුවයි මීපැණි පූජාව සිදු කෙරෙන්නේ. මෙවර මීපැණි පූජාවට එක්ව සිටියේ ආදිවාසීන් 12 දෙනෙකු පමණයි. බදුල්ල දිස්ත්‍රික් ලේකම් දමයන්ති පරණගම මහත්මිය ද ඊට එක්වුණා. මෙම පූජාවෙන් අනතුරුව මාධ්‍ය වෙත අදහස් දැක්වූ ආදිවාසී නායක ඌරුවරිගේ වන්නියලැත්තන් ප්‍රකාශ කළේ ඉදිරියේදී පිරිසිදු මීපැණි සොයා ගැනීමත් ගැටලුවක් විය හැකි බවයි."
    },
    {
        "content": "ඇවන්ට්ගාඩ් නඩුවට අදාළ සාක්‍ෂි විභාගය සැප්තැම්බර් 2 වනදා ආරම්භ කිරීමට කොළඹ ත්‍රිපුද්ගල මහාධිකරණ විනිසුරු මඩුල්ල දින නියම කළා. බේරුවල මුහුදු තීරයේදී ඇවන්ට්ගාඩ් නෞකාව තුළ පතරොම් හා ගිනිඅවි පැවතීම හේතුවෙන් ඇවන්ට්ගාඩ් සමාගමේ සභාපති නිශ්ශංක සේනාධිපති ඇතුලු විත්තිකරුවන් 8 දෙනෙකුට එරෙහිව නීතිපතිවරයා මෙම නඩුව ගොනුකර තිබෙනවා. ධම්මික ගනේපොල,  ආදිත්‍ය පටබැදිගේ,  මංජුල තිලකරත්න යන මහත්වරුන්ගෙන් සමන්විත ත්‍රිපුද්ගල මහාධිකරණ විනිසුරු මඩුල්ලක් හමුවේ මෙම නඩුව අද (30) කැදවා තිබුණා. එහිදී නීතිපතිවරයා වෙනුවෙන් පෙනී සිටි රජයේ ජ්‍යෙෂ්ඨ නීතිඥ ජනක බණ්ඩාර මහතා කියාසිටියේ නඩුවේ සාක්‍ෂියක් වශයෙන් ඇති දුරකථනයක් නාවික හමුදා භාරයේ පවතින බවයි. එය අධිකරණය හමුවට ඉදිරිපත් කරන ලෙසට නියෝගයක් නිකුත් කරන්නැයි රජයේ නීතිඥවරයා අධිකරණයෙන් ඉල්ලා සිටියා. පසුගිය යහපාලන රජය සමයේ චෝදනා 19 ක් යටතේ නීතිපතිවරයා මෙම නඩුව ගොනුකර තිබෙනවා."
    },
    {
        "content": "නිල ජන්ද දැන්වීම් පත‍්‍රිකා අද (30) සිට තැපැල් කාර්යාලවලින් ලබාගත හැකි බව තැපැල් දෙපාර්තමේන්තුව ප‍්‍රකාශ කළා. එය බෙදා හැරීමේ කටයුතු පසුගිය දිනවලදී ආරම්භවුණා. කෙසේවෙතත් ජන්ද දැන්වීම් පති‍්‍රකා නොලැබුණු පුද්ගලයන්ට රජයේ නිවාඩු දිනවලදී හැර අනෙකුත් දිනවලදී තැපැල් කාර්යාලවලින් ඒවා ලබාගත හැකි බවයි නියෝජ්‍ය තැපැල්පති රාජිත රණසිංහ මහතා සදහන් කළේ. මැතිවරණයේ ආරක්ෂාව වෙනුවෙන් පොලිසිය විශේෂ වැඩපිලිවෙලක් ආරම්භ කළා. ලබන තුන් වනදා වන විට හැට පන්දහසක පිරිසක් ඒ සඳහා යොදවන බවයි ජේ්‍යෂ්ඨ නියෝජ්‍ය පොලිස්පති පි‍්‍රයන්ත වීරසූරිය මහතා පවසන්නේ."
    },
    {
        "content": "සොරාගත් භාන්ඩ තොගයක් සමඟ සැකකරුවන් 4 දෙනෙකු අත්අඩංගුවට ගැනීමට නුගේගොඩ කොට්ඨාස අපරාධ විමර්ශන අංශය සමත් වුණා. මෙම අපරාධ කොට්ඨාසයට අයත් ප්‍රදේශයේ මත්ද්‍රව්‍යයට ඇබ්බැහි වූවන් සොරාගත් භාණ්ඩ මෙසේ අත්අඩංගුවට ගෙන තිබෙනවා. ඇඹුල්දෙණිය ප්‍රදේශයේ දී හෙරොයින් මත්කුඩු මිලිග්‍රෑම් 550 ක් සමඟ සැකකරුවෙකු ද අත්අඩංගුවට ගැනුනා. ඔහුගෙන් කළ ප්‍රශ්න කිරීම් වලදී ප්‍රදේශයේ සිදුවූ සොරකම් හා නීතිවිරෝධී ක්‍රියා රැසක් පිළිබද හෙළි කර ගෙන තිබෙනවා. ඒ අනුවයි මෙම ක්‍රියාවන්ට සම්බන්ධ තවත් සැකකරුවන් තුන් දෙනෙකු අත්අඩංගුවට ගෙන ඇත්තේ."
    },
    {
        "content": "මීගමුව බන්ධනාගාරයේ හිටපු ප්‍රධාන ජේලර්වරුන් දෙදෙනා ලබන මස 4 වනදා දක්වා රක්ෂිත බන්ධනාගාරගත කිරීමට අධිකරණය නියෝග කළා. අත්අඩංගුවට ගැනීමට වරෙන්තු නිකුත්කර තිබූ මීගමුව බන්ධනාගාරයේ හිටපු ප්‍රධාන ජේලර්වරුන් වන සරත් බණ්ඩාර හා නිශාන්ත සේනාරත්න යන දෙදෙනා මීගමුව මහේස්ත්‍රාත් අධිකරණයට අද (28) භාරවුණා. රැදවියන්ට විශේෂ පහසුකම් සැළසූ බවටයි ඔවුන්ට චෝදනා එල්ලවී ඇත්තේ. මෙම ප්‍රධාන ජේලර්වරුන් දෙදෙනා මෙන්ම මීගමුව බන්ධනාගාරයේ හිටපු අධිකාරී අනුරුද්ධ සම්පායෝ හා ජේලර් කාලිංග කලුඅග්ගල යන සිව්දෙනා අත්අඩංගුවට ගැනීමට මීගමුව මහේස්ත්‍රාත් අධිකරණය පසුගිය 22 වනදා වරෙන්තු නිකුත් කළා. හිටපු ජේලර්වරයෙකු වන කාලිංග කලුඅග්ගල පසුගිය 24 වනදා අපරාධ පරීක්ෂණ දෙපාර්තමේන්තුවට භාරවුණා. අධිකරණයට ඉදිරිපත් කළ ඔහු රක්ෂිත බන්ධනාගාර ගත කිරීමටයි අධිකරණය නියෝග කළේ."
    },
    {
        "content": "මහවැලි සී කලාපයේ වගා බිම්වලින් සාර්ථක අස්වැන්නක් ලැබෙමින් පවතිනවා. කොරෝනා වසංගතයත් සමගයි ගොවීන් වැඩි වශයෙන් වගා කටයුතු සඳහා යොමු වුණේ. යල කන්නයට නිසි කලට ජලය ලැබීමත් සමඟ ඇදිරිනීතිය ක්‍රියාත්මක වූ පසුබිමක ගොවීන් වගා කටයුතු සදහා යොමු කිරීමට මහවැලි නිලධාරීන් කටයුතු කළා. ඒ අනුව මහවැලි සී කලාපයේ හෙක්ටයාර විසිතුන්දහසක වී වගා කෙරුණු අතර අතිරේක බෝග වගා කෙරෙන බිම් ප්‍රමාණය හෙක්ටාර දහසක්. එම වගාවන්ගෙන් සාර්ථක අස්වැන්නක් ලැබෙමින් පවතින බව නේවාසික ව්‍යාපාර කළමනාකරු ජී ජී නොයෙල් ජයසිරි මහතා ප්‍රකාශ කළා. ජනාධිපතිතුමාගේ මගපෙන්වීම මත පොහොර සහනාධාරය හා අනෙකුත් පහසුකම් ලැබීමෙන් තමන්ට ඉහළ ආදායමක් ලබා ගැනීමට ඉඩ කඩ සැලසුනු බව ගොවීන් පවසනවා."
    },
    {
        "content": "තමන් ඇතුළු කණ්ඩායම රණවිරුවන් ආරක්ෂා කිරීමට කැපවෙද්දී රාජ්‍ය නොවන සංවිධාන සමඟ එක්වී යහපාලන රජය රණවිරුවන් පීඩාවට පත්කළ බව අග්‍රාමාත්‍ය මහින්ද රාජපක්ෂ මහතා පවසනවා. කුලියාපිටිය ප්‍රදේශයේ පැවති ජන හමුවකට එක්වෙමින් අග්‍රාමාත්‍ය මහින්ද රාජපක්ෂ මහතා මේ බව කියාසිටියා. සමන්ප්‍රිය හේරත් මහතායි ජන හමුව සංවිධාන කළේ. ශ්‍රී ලංකා පොදුජන පෙරමුණෙන් කුරුණෑගල දිස්ත්‍රික්කයට තරගකරන අපේක්ෂකයින්ගේ ජය තහවුරු කිරීම සඳහා මෙම ජන හමුව පැවැත්වුණා. භීෂණකාරී යුගයේ ජනතාව මුහුණදුන් තත්ත්වය පිළිබඳව ද අග්‍රාමාත්‍යවරයා මෙහිදී සිහිපත් කළා."
    },
    {
        "content": "කොස්ගොඩ තාරක නමැති සංවිධානාත්මක අපරාධකල්ලි සාමාජිකයාට අයත් මුදල් ප්‍රවාහනයට සම්බන්ධ වූ බන්ධනාගාර නිලධාරියෙකු අත්අඩංගුවට ගෙන තිබෙනවා. කොස්ගොඩ තාරක මත්ද්‍රව්‍ය අලෙවියෙන් උපයාගත් මුදල් මෙලෙස ප්‍රවාහන කර ඇති බවයි පොලීසිය පවසන්නේ. කොළඹ රිමාන්ඩ් බන්ධනාගාරයේ බන්ධනාගාර සැරයන්වරයෙකු වන  මහනම්බුවලාගේ තිමිර සුලෝචන දයානන්ද නමැති පුද්ගලයායි පොලිසිය මගින් මෙලෙස අත්අඩංගුවට ගෙන තිබෙන්නේ.  ඒ අත්අඩංගුවට පත් සැකකරුවෙකුගෙන් ලද තොරතුරකට අනුවයි. බස්නාහිර පළාත භාර ජ්‍යෙෂ්ඨ නියෝජ්‍ය පොලිස්පති දේශබන්දු තෙන්නකෝන් මහතාගේ අධීක්ෂණය යටතේ ක්‍රියාත්මක නිලධාරීන් කණ්ඩායමක් වැටලීම සිදුකළා. අදාළ සැකකරු මේ වන විට පෑලියගොඩ පොලිස් ස්ථානයේ රදවා ඇති බවයි පොලිසිය සදහන් කලේ. කොස්ගොඩ තාරක නමැති අපරාධකල්ලි සාමාජිකයා මත්ද්‍රව්‍ය ජාවාරමෙන් උපයාගත් මුදල් ප්‍රවාහනය කිරීම සඳහා ආරක්ෂාව සහ රැකවරණය ලබා දීමේ චෝදනාව මතයි මෙම අත්අඩංගුවට ගැනීම සිදුකර ඇත්තේ."
    },
    {
        "content": "හම්බන්තොට ප්‍රාදේශීය සභා පරිශ්‍රයේ තිබි හමුවූ ජීව අත්බෝම්බයක් නිශ්ක්‍රීය කෙරුණා. වසර දෙකකට පමණ පෙර එය වළදමා තිබූ බවයි හෙළිවී ඇත්තේ. හම්බන්තොට පොලිස් විශේෂ කාර්ය සාධක බලකායේ නිලධාරීන් ජීව අත්බෝම්බය නිශ්ක්‍රිය කළා. යුද හමුදාව භාවිත කළ අත්බෝම්බයක් බවයි පරීක්ෂණවලදී අනාවරණය වුණේ. ප්‍රාදේශීය සභා පරිශ්‍රයේ පවත්වාගෙන ගිය  වගා භූමියේ සේවයේ නියුතුව සිටි සේවකයෙකු බෝම්බය දැක ප්‍රාදේශීය සභාවේ සභාපතිවරයා දැනුවත් කර තිබෙනවා. පසුව මේ පිළිබඳ අම්බලන්තොට පොලිසිය වෙත දැනුම් දී ඇති බවයි අප වාර්තාකරුවන් සඳහන් කළේ. හම්බන්තොට මහේස්ත්‍රාත් අධිකරණය වෙත කරුණු වාර්තා කිරීමෙන් පසු නියෝගයක් ගෙන බෝම්බය නිශ්ක්‍රිය කළ බව අම්බලන්තොට පොලිසිය පැවැසුවා."
    },
    {
        "content": "හිටපු පාර්ලිමේන්තු මන්ත්‍රී රවී කරුණානායක මහතා අපරාධ පරික්ෂණ දෙපාර්තමේන්තුව වෙත අද කැඳවා තිබුණා. මේ අතර හිටපු මන්ත්‍රී උදය ගම්මන්පිල මහතා ද පැමිණිල්ලක් ඉදිරිපත් කිරීම සදහා එම දෙපාර්තමේන්තුවට පැමිණියා. රවි කරුණානායක මහතාට අද දිනයේ දී අපරාධ පරික්ෂණ දෙපාර්තමේන්තුව හමුවේ පෙනී සිටින ලෙස කොටුව මහේස්ත්‍රාත් අධිකරණය ද පසුගියදා නියෝග කළා. මහ බැංකු බැදුම්කර සිද්ධියේ දෙවන සැකකරු වන රවී කරුණානායක මහතාට විමර්ශනවලට සහාය වන ලෙස අධිකරණය දන්වා තිබුණා. එහෙත් පොලිසිය දැනුම් දුන් දින ගණනාවකදීම, මැතිවරණය හේතුවක් කර ගනිමින් ඔහු පැමිණියේ නැති බව අතිරේක සොලිසිටර් ජනරාල් හරිප්‍රියා ජයසුන්දර මහත්මිය එදින පෙන්වා දුන්නා. එහිදී අධිකරණය නියෝග කළේ ඔහුට අද දින අපරාධ පරික්ෂණ දෙපාර්තමේන්තුව හමුවේ පෙනී සිටින ලෙසයි. ඒ අනුවයි ඔහු අද දින එම දෙපර්තමේන්තුවට පැමිණියේ. මාධ්‍ය මග හරමින් විකල්ප මාර්ගයකින් අපරාධ පරික්‍ෂණ දෙපාර්තමේන්තුවට පැමිණි රවී කරුණානායක මහතා ඒ අයුරින්ම පිටව ගොස් තිබුණා. මේ අතර හිටපු පාර්ලිමේන්තු මන්ත්‍රී උදය ගම්මන්පිල මහතා ද අපරාධ පරික්‍ෂණ දෙපාර්තමේන්තුවට අද පැමිණියා. ඒ සිය දේශපාලන කටයුතුවලට සයිබර් ප්‍රහාරයක් එල්ල කිරීම පිළිබද පැමිණිලි කිරීම සදහායි."
    },
    {
        "content": "අපරාධ පරික්ෂණ දෙපාර්තමේන්තුව මගින් තමන් අත්අඩංගුවට ගැනීම වළක්වාලමින් තහනම් නියෝගයක් නිකුත් කරන ලෙස ඉල්ලා හිටපු අමාත්‍ය රිෂාඩ් බදියුදීන් මහතා මූලික අයිතිවාසිකම් පෙත්සමක් පසුගියදා ඉදිරිපත් කළා. ඒ පිළිබද සලකා බැලීම ලබන මස හත්වනදා තෙක් කල් තැබීමට ශ්‍රේෂ්ඨාධිකරණය අද නියෝග කළා. ඒ පෙත්සම සලකා බැලීම සඳහා කැඳවූ අවස්ථාවේදී එක් විනිසුරුවරයෙකු ඉවත් වීම හේතුවෙනුයි. රිෂාඩ් බදියුදීන් මහතා ඉදිරිපත්කළ පෙත්සම ප්‍රියන්ත ජයවර්ධන එල්ටීබී දෙහිදෙණිය සහ යසන්ත කෝදාගොඩ යන මහත්වරුන්ගෙන් සමන්විත ත්‍රිපුද්ගල ශ්‍රේෂ්ඨාධිකරණ විනිසුරු මඩුල්ලක් ඉදිරියේ අද කැඳවනු ලැබුවා. එහිදී විනිසුරු ප්‍රියන්ත ජයවර්ධන මහතා විවෘත අධිකරණයේ සඳහන් කළේ පෞද්ගලික හේතුවක් මත තමා මෙම පෙත්සම සලකා බැලීමෙන් ඉවත්වන බවයි. ඒ අනුව පෙත්සම සලකා බැලීම වෙනත් විනිසුරු මඩුල්ලක් ඉදිරියේ ලබන මස 7 වනදා කැඳවීමට නියම කෙරුණා. පෙත්සම්කාර හිටපු අමාත්‍ය රිෂාඩ් බදියුදීන් මහතා කියා සිටින්නේ පාස්කු ඉරුදින සිනමන් ග්‍රෑන්ඩ් හෝටලය තුළ මරාගෙන මැරෙන ප්‍රහාරයක් එල්ලකර මිය ගිය ඉන්සාෆ් අහමඩ් නමැත්තාට අයත් සමාගමකට කාර්මික සංවර්ධන මණ්ඩලය වෙතින් තඹ මෙට්‍රික් ටොන් 500 ක් ලබා දීමේ සිද්ධියකට අදාළව අපරාධ පරික්ෂණ දෙපාර්තමේන්තුව තමා අත්අඩංගුවට ගැනීමට සූදානම් වන බවයි. සිද්ධිය සම්බන්ධයෙන් තමන්ගේ කිසිදු සම්බන්ධයක් නොමැති බව පවසන බදියුදීන් මහතා ප්‍රහාරය පිළිබඳ සොයා බැලූ පාර්ලිමේන්තු තේරීම් කාරක සභාව මගින් නිකුත් කළ වාර්තාවේ තමන්ට එරෙහි කිසිදු චෝදනාවක් ඉදිරිපත් කර නොමැති බවද ප්‍රකාශ කළා. මේ තුළින් සිය මූලික අයිතිවාසිකම් උල්ලංඝනය වීමට අත්‍යාසන්න බවට තීන්දුවක් ලබා දෙන ලෙසත් ඒ වෙනුවෙන් රුපියල් කෝටි 5 ක වන්දියක් වගඋත්තරකරුවන්ගෙන් අයකර දෙන නියෝගයක් නිකුත් කරන ලෙසත් බදියුදීන් මහතා සිය පෙත්සමෙන් ඉල්ලා තිබෙනවා."
    },
    {
        "content": "එක්සත් ජාතික පක්‍ෂ දෙකක් නැති බවත් ඇත්තේ එක පක්‍ෂයක් බවත් එම පක්‍ෂයේ නායක රනිල් වික්‍රමසිංහ මහතා පවසනවා. අවිස්සාවේල්ල ප්‍රදේශයේදී ජන හමුවක් පැවැත්වුණේ එක්සත් ජාතික පක්‍ෂ නායක රනිල් වික්‍රමසිංහ මහතාගේ ප්‍රධානත්වයෙන්. එම පක්‍ෂයෙන් කොළඹ දිස්ත්‍රික්කයට තරග වදින අපේක්‍ෂකයන් කිහිප දෙනෙකු හා පාක්‍ෂිකයන් මෙම ජන හමුවට එක්ව සිටියා."
    },
    {
        "content": "ලෝක හිස සහ ගෙළ ආශ්‍රිත පිළිකා දිනය අදට යෙදී තිබෙනවා.  යන්න මෙවර තේමාවයි. මේ වෙනුවෙන් විශේෂ වැඩසටහනක් සෞඛ්‍ය ප්‍රවර්ධන කාර්යාංශයේදී ද පැවැත්වුණා."
    },
    {
        "content": "තමන් සදාකාලිකවම ජනතාවට සේවය කරන අයෙකු බවත් තම සේවය අහිමි වේ යැයි කිසිවිටෙකත් නොසිතන ලෙසත් සමඟි ජලබලවේගයේ නායක සජිත් ප්‍රේමදාස මහතා පවසනවා. තිස්සමහාරාම ප්‍රදේශයේ පැවති ජනහමුවකදීයි සජිත් ප්‍රේමදාස මහතා මෙම අදහස් පළ කළේ. සමඟි ජනබලවේගයේ අපේක්ෂකයින් කිහිප දෙනෙකු ඇතුළු පිරිසක් මෙම අවස්ථාවට එක්ව සිටියා."
    },
    {
        "content": "හෙරොයින් සහ මත්පෙති සමඟ සැකකරුවන් දෙදෙනෙකු කොළඹ ප්‍රධාන පෙළේ හෝටලයක් අසලදී පොලීසිය අත්අඩංගුවට ගෙන තිබෙනවා. කොටුව පොලීසියකට ලැබුණු තොරතුරකට අනුව කළ වැටලීමකදී අත්අඩංගුවට ගත් සැකකරුවන් ළඟ තිබී හෙරොයින් ග්‍රෑම් දෙකයි මිලිග්‍රෑම් 400 ක් සහ මත්පෙති පන්දහස් හයසීයක් පොලීසිය සොයාගත්තා. අවුරුදු 20 / 29 වයස්වල පසුවන මෙම සැකකරුවන් වත්තල සහ අංගොඩ ප්‍රදේශවල පදිංචිකරුවන් බවයි පොලීසිය ප්‍රකාශ කළේ. සැකකරුවන් කොටුව මහේස්ත්‍රාත් අධිකරණයට අද ඉදිරිපත් කිරීමට නියමිතයි."
    },
    {
        "content": "මෙරට කොරෝනා ආසාදිතවී සුවය ලැබූ සංඛ්‍යාව 2,121ක් දක්වා ඉහළ ගොස් තිබෙනවා."
    },
    {
        "content": "රුවන්වැල්ල, ඉඹුලාගල ප්‍රදේශයේ නිවසක පවත්වා ගෙන ගිය ගිනි අවි නිෂ්පාදන කම්හලක් වැටලීමට පොලිස් සංවිධානාත්මක අපරාධ විමර්ෂන අංශය සමත් වී තිබෙනවා. ගිනි අවි නිෂ්පාදන කම්හල වටලන අවස්ථාවේ එහි සිටි සැකකරුවෙකු සමග ගිනි අවි රැසක් අත්අඩංගුවට ගෙන ගැනුණා. මෙම ආයුධ නිෂ්පාදන කම්හලෙන් ගිනි අවි නිපදවා දිවයිනේ විවිධ ප්‍රදේශවලට අපරාධ සදහා ප්‍රවාහනය කර ඇති බවයි මුලික විමර්ශන වලින් හෙළිවී තිබෙන්නේ. ගිනි අවි නිෂ්පාදන කම්හල සම්බන්ධයෙන් වැඩිදුර විමර්ෂණ ක්‍රියාත්මකයි."
    },
    {
        "content": "ඓතිහාසික රුහුණු  කතරගම මහා දේවාලයේ ඇසල පෙරහැර මංගල්‍යයේ පස්වන දින පෙරහැර අද (25) රාත්‍රියේ වීථි සංචාරය කිරීමට නියමිතයි. සෞඛ්‍ය අංශවල උපදෙස් පරිදි මෙවර පෙරහැර ජන සහභාගීත්වයකින් තොරව පැවැත්වීමට කටයුතු යොදා තිබෙනවා. අත්‍යවශ්‍ය රාජකාරි මණ්ඩලය,  තේවා මණ්ඩලය සහ කපු මහතුන් පමණක් සහභාගි කරවීමටයි කටයුතු යොදා ඇත්තේ. චිරාගත සම්ප්‍රදායන්ට මුල්තැන දෙමින් පෙරහැර මංගල්‍යය පැවැත්වෙනවා. පෙරහැර පැවැත්වෙන කාලසීමාව තුළ දේවාලය සහ කිරිවෙහෙර වැදපුදා ගැනීමට ජනතාවට පනවා තිබූ සීමාව ලිහිල් කිරීමට කටයුතු කර තිබෙනවා. ඒ අනුව අලුයම 4 සිට මධ්‍යයන 12 දක්වා සෞඛ්‍ය ආරක්ෂිත උපදෙස් අනුව කිරිවෙහෙර සහ දේවාලය වැදපුදා ගැනීමට ජනතාවට ඉඩ සැළසෙනු ඇති."
    },
    {
        "content": "ළමා පරපුරේ අයිතිවාසිකම් වෙනුවෙන් රටතුළ පරිවර්තනයක් ඇති කරන බව ජනතා විමුක්ති පෙරමුණේ නායක අනුර කුමාර දිසානායක මහතා පවසනවා. කැස්බෑවේ පැවති ජන හමුවකට එක්වෙමින් ඒ මහතා මේ බව කියාසිටියා."
    },
    {
        "content": "ඊයේ දිනයේ IDH රෝහලෙන් පලාගොස් යළි සොයා ගැනුණු ආසාදිතයා ගමන්ගත් මාර්ගය පිළිබඳව තොරතුරු තවමත් අනාවරණය වී නොමැති බව පොලිස් මාධ්‍ය ප්‍රකාශකවරයා අද මිරිහාන ජ්‍යෙෂ්ඨ පොලිස් අධීකාරී කාර්යාලයේ පැවති මාධ්‍ය හමුවේදී පවසා සිටියා. ඔහු විසින් ලබා දුන් තොරතුරු අසත්‍ය බව තහවුරු කරගෙන ඇති බවත් වෙනත් තාක්ෂණික ක්‍රම ඔස්සේ ඒ පිළිබඳව හඳුනා ගැනීමට කටයුතු කරමින් සිටින බවත් පොලිස් මාධ්‍ය ප්‍රකාශකවරයා සදහන් කළා. ” ඔහු පාපැදියක් නිවසකින් සොරාගෙන ගිය බවට වාර්තා වනවා. ඒ වගේම ඔහු රෝහලෙන් පැන යන අවස්ථාවේදී ඇඳ සිටි ඇඳුම් මාරුකර එක්තරා නිවසකින් ඇදුම් සොරකම් කරගෙන ඇඳගෙන ගිය බවක් වාර්තා වෙලා තිබෙනවා. මේ සම්බන්ධයෙන් තවදුරටත් විමර්ශනය කරනවා. දැනට ඔහු ගමන් කළ බවට අනාවරණය වී ඇති සියලු ස්ථාන සෞඛ්‍ය අංශ වල ගකීමෙන් යුතුව විෂබීජහරණය කර, එම ස්ථාන සෞඛ්‍ය ආරක්ෂිත බවට තහවුරු කර තිබෙනවා. එම ආසාදිතයා ගමන් ගත් මාර්ගය පිළිබඳ මාධ්‍යවේදීන් ඇසූ ප්‍රශ්ණ වලට පිළිතුරු දෙමින් පොලිස් මාධ්‍යප්‍රකාශක වරයා මෙසේ සදහන් කළා. “මේ පිළිබඳව පැහැදිලි තොර තාම අනාවරණය වී නැහැ. ඒ පිළිබඳව විමර්ශනය කරනවා. ඔහු විසින් ඉදිරිපත් කරන තියෙන තොරතුරු අසත්‍ය බව තහවුරු වෙලා තිබෙනවා. ඒ අනුව වෙනත් තාක්ෂණික ක්‍රම ඔස්සේ ඒ පිළිබඳව හඳුනා ගැනීමට කටයුතු කරමින් සිටිනවා. දැනට අනාවරණය වෙලා තිබෙන තොරතුරු අනුව ඔහු පිටකොටුව ප්‍රදේශයේ වැඩි වේලාවක් ගත කරල නැහැ. සුළු වෙලාවක් තමයි ගත කරල තියෙන්නෙ.  9.30(am) ට පමණ ජාතික රෝහල ආසන්නයේ දී හඳුනාගෙන තිබෙන්නේ. ඒ අනුව එම ප්‍රදේශය තුළ මෙම රෝගය පැතිරීමේ අවදානමක් දැනට හඳුනාගෙන නැහැ.”"
    },
    {
        "content": "කොරෝනා ආසාදිතයින් ප්‍රතිකාර ලබන රෝහල්වල ආරක්ෂාව තර කිරීමට යුද හමුදාව සහ පොලීසිය එක්ව විශේෂ වැඩපිළිවෙලක් ආරම්භ කර තිබෙනවා. පොලිස් මාධ්‍ය ප්‍රකාශක, ජ්‍යෙෂ්ඨ පොලිස් අධිකාරී ජාලිය සේනාරත්න මහතා කියා සිටියේ කොරෝනා ආසාදිතව IDH රෝහලේ ප්‍රතිකාර ලැබූ පුද්ගලයෙකු ඊයේ ඉන් පළා යාමේ සිද්ධියත් සමඟ මෙම පියවර ගෙන ඇති බවයි. අද මිරිහාන ජ්‍යෙෂ්ඨ පොලිස් අධීකාරී කාර්යාලයේ පැවති මාධ්‍ය හමුවේදී ඒ මහතා මේ බව පවසා සිටියා. “දැනට බොහෝ රෝහල්වල පෞද්ගලික ආරක්ෂක නිලධාරීන් මාර්ගයෙන් තමයි රෝහල් ආරක්ෂා කරල තියෙන්නෙ. ඊට අමතරව එම රෝහල් වලට එම ආරක්ෂක නිලධාරීන් සමඟ සම්බන්ධීකරනය වෙමින්කටයුතු කිරීම සඳහා ශ්‍රී ලංකා පොලිසිය සහ යුද හමුදාවේ ආරක්ෂාව ලබාදී තිබෙනවා. ඒ අනුව අයි ඩී එච් රෝහලේ ආරක්ෂක නිලධාරීන් ඒකාබද්ධව ශ්‍රි ලංකා පොලිසිය සහ හමුදාව ඒකාබද්ධ ව නිලධාරීන් 39 දෙනෙකුගේ පමණ ආරක්ෂාව යොදවා තිබෙනවා. ඊට අමතරව වැලිකන්ද රෝහලේ යුද හමුදා නිලධාරීන් සහ පොලිස් නිළධාරීන් ඇතුළුව නිලධාරීන් 48 පමණ ආරක්ෂාවක් යොදවා තිබෙනවා. මුල්ලේරියාව මූලික රෝහලේ ආරක්ෂක නිලධාරීන් සමග ඒකාබද්ධ පොලිස් නිලධාරීන් ආරක්ෂාව යොදවා තිබෙනවා. මීගමුව රෝහලේ පොලිස් නිලධාරීන්ට අමතරව ගුවන් හමුදා නිලධාරීන් ආරක්ෂාව සඳහා යොදවා තිබෙනවා.”"
    },
    {
        "content": "නිරෝධායන කටයුතු අවසන් කළ පුද්ගලයින් තුන්සිය පනස් එක් දෙනෙකු අද (25) නිරෝධායන මධ්‍යස්ථානවල සිට නිවෙස් වෙත පිටව ගොස් තිබෙනවා ඒ අනුව, නිපුන බූස්ස නිරෝධායන මධ්‍යස්ථානය තුළින් පුද්ගලයින් විසි පස් දෙනෙකු (25), ආයුර්වේද රාජගිරිය නිරෝධායන මධ්‍යස්ථානය තුලින් එක් පුද්ගලයෙකු පුද්ගලයෙකු (01), පූනානි නිරෝධායන මධ්‍යස්ථානය තුලින් පුද්ගලයින් තුන්සිය පස් දෙනෙකු ද (305), දියගම නිරෝධායන මධ්‍යස්ථානය තුලින් පුද්ගලයින් විසි දෙනෙකු (20) වශයෙන් වේ. එසේම, අද (25) දිනය වනවිට පුද්ගලයින් 25,826 දෙනෙකු නිරෝධායන ක්‍රියාවලිය අවසන් කර තම නිවෙස් වෙත පිටව ගොස් ඇත. අද (25) දිනය වනවිට ත්‍රිවිධ හමුදාව මගින් පාලනය කරනු ලබන නිරෝධායන මධ්‍යස්ථාන 44 ක් තුළ පුද්ගලයින් 4,606 දෙනෙකු නිරෝධායනය වෙමින් සිටියි."
    },
    {
        "content": "මෙරටින් හමුවූ සමස්ත නව්‍ය කොරෝනා රෝගීන්ගේ සංඛ්‍යාව 2768ක් දක්වා ඉහළ ගියා. ඒ අද තවත් ආසාදිතයින් 4 දෙනෙකු හඳුනා ගැනීමත් සමගයි."
    },
    {
        "content": "සමගි ජන බලවේගය මෙරට උසාවිවලට නොව ජාත්‍යන්තර උසාවිවලට ගියද ඔවුන්ට අත්වන්නේ පරාජය බව එක්සත් ජාතික පක්ෂ නායක රනිල් වික්‍රමසිංහ මහතා පවසනවා. එක්සත් ජාතික පක්ෂය නියෝජනය කරමින් ඉදිරි මහ මැතිවරණයට තරගකරන අපේක්ෂකයින්ගේ ජය තහවුරු කිරීම සදහා ඌව පරණගම අඹගස්දෝව ප්‍රදේශයේ සංවිධානකර තිබූ ජන හමුවකට එක්වෙමිනුයි රනිල් වික්‍රමසිංහ මහතා මේ බව කියාසිටියේ. බදුල්ල දිස්ත්‍රික් අපේක්ෂක උපාලි සමරවීර මහතා ජන හමුව සංවිධානකර තිබුණා."
    },
    {
        "content": "ටවර්හෝල් රගහල පදනම ඉදිරිපත් කරන ප්‍රේක්ෂා රංග කලා මහෝත්සවය ඊයේ (24) ආරම්භ වුණා. මරදාන එල්ෆින්ස්ටන් හා ටවර් රංග ශාලාවන්හිදී ලබන 30 වනදා දක්වා එය පැවැත්වෙනවා. කොරෝනා වසංගතයත් සමග නාට්‍ය කලාවෙන් දුරස් වූ ප්‍රේක්ෂකයින්,  නාට්‍යවේදීන් සහ රංගන ශිල්පීන් නැවත වේදිකාව කෙරෙහි ආකර්ශනය කරගැනීමේ අරමුණ ඇතිවයි ප්‍රේක්ෂා රංග කලා මහෝත්සවය පැවැත්වෙන්නේ. ප්‍රවීණ නාට්‍යවේදීන් රැසකගේ විශිෂ්ට වේදිකා නාට්‍ය 14 ක් මේ යටතේ වේදිකාගත කෙරෙනවා. ටවර්හෝල් රගහල පදනමේ සභාපති අග්‍රාමාත්‍ය මහින්ද රාජපක්ෂ මහතාගේ උපදෙස් පරිදි එය සංවිධාන කෙරුණා. ප්‍රේක්ෂා රංග කලා මහෝත්සවයේ සමාරම්භ උත්සවය එල්ෆින්ස්ටන් සහ ටවර් රංග ශාලාවන්හිදී පැවැත්වුණු අතර ටවර් හෝල් රගහල පදනමේ අධ්‍යක්ෂ ජනරාල් නීතීඥ ඩග්ලස් සිරිවර්ධන,  ස්වාධීන රූපවාහිනී මාධ්‍ය ජාලයේ සභාපති සුදත් රෝහණ යන මහතුන් ඇතුළු කලාකරුවන් රැසක් ඊට එක්වුණා."
    },
    {
        "content": "මත්කුඩු ජාවාරමක් සම්බන්ධයෙන් චෝදනා ලැබ පළාගොස් සිටි සුරාබදු පරික්ෂකවරයෙකු පුත්තලම පොලිසිය මගින් අත්අඩංගුවට ගනු ලැබුවා. ඔහු පැය 72 ක කාලයක් රදවා තබාගෙන ප්‍රශ්න කිරීමට අධිකරණය පොලිසියට අවසර ලබා දුන්නා. අයිස් මත්කුඩු ග්‍රෑම් 125 ක් ලබාදීමට කටයුතු කළ අවස්ථාවේ පෙරේදා අලුයම සුරාබදු නියාමකවරයෙකු ඇතුළු පිරිසක් අත්අඩංගුවට ගැනීමට පුත්තලම කොට්ඨාස දූෂණ මර්දන ඒකකය සමත්වුණා. එම අවස්ථාවේ මත්කුඩු රැගෙන ආ බව කියන සුරාබදු නිලධාරියා ඔහු පැමිණි නවින පන්නයේ මෝටර් රථයෙන් පළාගියා. මේ සම්බන්ධයෙන් පරික්ෂණ පැවැත්වූ පුත්තලම පොලිසිය අදාළ නිලධාරියා මෝටර් රථය සමග ඊයේ (24) රාත්‍රියේ අත්අඩංගුවට ගනු ලැබුවා. ඔහු කඩුගන්නාව ප්‍රදේශයේ පදිංචිකරුවෙකු වන අතර පුත්තලම සුරාබදු කාර්යාලයේ සේවය සදහා පැමිණ ඇත්තේ පසුගිය ජනවාරි මාසයේයි. සැකකරු රදවා තබාගෙන ප්‍රශ්න කිරීමට පුත්තලම අතිරේක දිසා විනිසුරු හා මහේස්ත්‍රාත් ලහිරු එන් සිල්වා මහතා නියෝග කළා."
    },
    {
        "content": "මෙරටින් වාර්තා වූ මුළු කොරෝනා රෝගීන්ගේ සංඛ්‍යාව 2770 ක් දක්වා ඉහළ ගොස් තිබෙනවා. ඔවුන් අතරින් 2,103 දෙනෙකුම පූර්ණ සුවය ලබා තිබීම විශේෂත්වයක්. වෛද්‍ය අධීක්ෂණය යටතේ රෝහල්වල කොරෝනා සම්බන්ධයෙන් සැක සහිතව තවත් පුද්ගලයන් 84 දෙනෙකු සිටිනවා. කොරෝනා ආසාදනය වූ 656 දෙනෙකු ද රෝහල්වල ප්‍රතිකාර ලබන බවයි සෞඛ්‍ය අමාත්‍යාංශය නිවේදනය කරන්නේ. ඊයේ දිනය තුළදී රෝගීන් හය දෙනෙකු හමුවුණා. ඒ සියලු දෙනා විදේශයන්හි සිට පැමිණ මෙරට නිරෝධායනය වෙමින් සිටි පිරිස්. එක්සත් අරාබි එමීර් රාජ්‍යයේ සිට පැමිණි පුද්ගලයෙකු බෙලරුස් හි සිට පැමිණි අයෙකු සහ චෙන්නායි සිට පැමිණි 4 දෙනෙකු කොරෝනා ආසාදිතයන් බව ඊයේ තහවුරු වුණා. මේ අතර අද අලුයම 1.40 ට පමණ දෝහා කටාර් සිට තවත් ගුවන් මගීන් 9 දෙනෙකු දිවයිනට පැමිණියා. ඔවුන් කටුනායක බන්ඩාරනායක ජාත්‍යන්තර ගුවන්තොටුපොලේදී PCR පරීක්ෂණවලට ලක්කිරීමෙන් පසු නිරෝධායනය කිරීමටයි කටයුතු කෙරුණේ."
    },
    {
        "content": "කැස්බෑව විකල්ප මාර්ගය ප්‍රදේශයේ යතුරුපැදි තරඟ පවත්වන බවට පොලීසියට ලැබුණු තොරතුරකට අනුව ඊයේ රාත්‍රියේ වැටලීමක් සිදුකර තිබෙනවා. එහිදී තරග පැවැත්වූ පුද්ගලයින් 39 දෙනෙකු හා යතුරුපැදි 24 ක් අත්අඩංගුවට ගත් බව පොලීසිය ප්‍රකාශ කළා."
    },
    {
        "content": "එක්සත් ජාතික පක්ෂය සහ ඔවුන්ගෙන් බෙදුනු කණ්ඩායමේ අපේක්ෂකයින්ගේ බලාපොරොත්තුව වී ඇත්තේ මහ මැතිවරණයෙන් පසු පැත්ත මාරුකර ඇමතිකම් ලබාගැනීම බව ජනතා විමුක්ති පෙරමුණේ ප්‍රධාන ලේකම් ටිල්වින් සිල්වා මහතා පවසනවා. ගාල්ල අලුත්වල ප්‍රදේශයේ පැවති ජන හමුවකදී ටිල්වින් සිල්වා මහතා මෙම අදහස් පළකළා."
    },
    {
        "content": "බෙලිඅත්ත ප්‍රදේශයේ ජනතාව වෙනුවෙන් කැපවී කටයුතු කිරීමටත් එම ප්‍රදේශයට දැවැන්ත සංවර්ධනයක් ගෙන ඒමටත් සමගි ජන බලවේගය ක්‍රියාකරන බව එහි නායක සජිත් ප්‍රේමදාස මහතා පවසනවා. සමගි ජනබලවේගයෙන් මහ මැතිවරණයට ඉදිරිපත්වන අපේක්ෂකයන්ට සහාය පළකරමින් බෙලිඅත්ත ප්‍රාදේශීය සභා ක්‍රීඩාංගනයේ පැවැති ජන හමුවේදී සජිත් ප්‍රේමදාස මහතා මේ බව ප්‍රකාශ කළා. සමගි ජනබලවේගයේ බෙලිඅත්ත ප්‍රධාන සංවිධානයක නිහාල් වෙදආරච්චි මහතා මෙම ජන හමුව සංවිධාන කර තිබුනා."
    },
    {
        "content": "රටේ සෑම දිස්ත්‍රික්කයකම සෑම මාසයකදීම අහඹු ලෙස PCR පරීක්ෂණ සිදු කිරීමට සෞඛ්‍ය අංශ තීරණය කර තිබෙනවා. ඒ ඒ දිස්ත්‍රික්කවල ජනගහනයට අනුපාත වන ලෙසයි පරීක්ෂණ පැවැත්වෙන්නේ. \n \n විදෙස් ගත ශ්‍රී ලාංකිකයන් මෙරටට ගෙන්වා ගැනීමේ වැඩපිලිවෙල ඉදිරි සතියේ සිට ක්‍රියාත්මක කරන බව යුද හමුදාපති ලුතිනන් ජෙනරාල් ශවේන්ද්‍ර සිල්වා මහතා පවසනවා. අද අලුයම 1.40 ට පමණ දෝහා කටාර් සිට තවත් ගුවන් මගීන් 9 දෙනෙකු දිවයිනට පැමිණියා. ඔවුන් කටුනායක බන්ඩාරනායක ජාත්‍යන්තර ගුවන්තොටුපොලේදී PCR පරීක්ෂණවලට ලක්කිරීමෙන් පසු නිරෝධායනය කිරීමටයි කටයුතු කෙරුණේ."
    },
    {
        "content": "දේශීය අල ගොවියාගේ නිෂ්පාදන සඳහා වැඩි මිලක් ලැබෙන පරිදි සහන ලබාදීමට කටයුතු කරන බව ශ්‍රී ලංකා පොදුජන පෙරමුණේ නායක අග්‍රාමාත්‍ය මහින්ද රාජපක්ෂ මහතා පවසනවා. කොරෝනා වසංගතය හමුවේ තාවකාලිකව අත්හිටවූ භාණ්ඩ අපනයනය කටයුතු කඩිනමින් ආරම්භ කිරීම කෙරෙහි රජයේ අවධානය යොමුව ඇති බවද අග්‍රාමාත්‍යවරයා කියාසිටියා. බදුල්ල ප්‍රදේශයේ පැවති ජන හමුවලට එක්වෙමින්  අග්‍රාමාත්‍යවරයා මෙම අදහස් පළකළා. ශ්‍රී ලංකා පොදුජන පෙරමුණෙන් මහ මැතිවරණයට ඉදිරිපත්වන අපේක්ෂකයින්ගේ ජය තහවුරු කිරීම සඳහා වැලිමඩ වංගියකුඹුර ප්‍රදේශයේ දී ජන හමුවක් පැවැත්වුණා. බදුල්ල දිස්ත්‍රික්කයෙන් තරගවදින අපේක්ෂකයින් ඇතුළු විශාල පිරිසක් එම ජනහමුවට එක්ව සිටියා. දේශීය අල ගොවියා නගාසිටුවීම සඳහා දේශීය වෙළෙඳපොළ තවදුරටත් පුළුල් කිරීමේ වැඩ පිළිවෙළ ආරම්භ කර ඇති බවයි අග්‍රාමාත්‍යවරයා ප්‍රකාශ කළේ."
    },
    {
        "content": "හබරණ පොළොන්නරුව ප්‍රධාන මාර්ගයේ මින්නේරිය ජාතික වනෝද්‍යානය අසළ දී වන අලින්ට ආහාර ලබාදීම හේතුවෙන් වන අලින් වැඩි වශයෙන් මාර්ගයට පැමිණීමත් සමඟ අවදානමක් මතුව තිබෙනවා. මින්නේරිය ජාතික වනෝද්‍යානයේ සිටින වන අලින් හබරණ පොළොන්නරුව ප්‍රධාන මාර්ගය අසලට පැමිණීමට පුරුදුව සිටින්නේ ජනතාව එම සත්ත්වයින්ට ආහාර ලබාදීම හේතුවෙන්. මේ දිනවල වැඩි වශයෙන් වන අලින් මාර්ගය ආසන්නයට පැමිණෙන ආකාරය දැකගත හැකියි. ඒ හේතුවෙන් විවිධ අනතුරුවලට මුහුණදීමට ද ජනතාවට සිදුව තිබෙනවා. එමෙන්ම එම මාර්ගයේ ගමන් කරන පිරිස් ද දැඩි අපහසුතාවන්ට පත්වනවා."
    },
    {
        "content": "ඇතුගල්පුර නමින් ප්‍රකට කුරුණෑගලට ආවේණික වූ කෘෂිකර්මාන්තයේ උන්නතිය උදෙසා දිස්ත්‍රික්කයේ සියලු වැව් හා වාරිමාර්ග ප්‍රතිසංස්කරණය කරන බව ජනාධිපති ගෝඨාභය රාජපක්‍ෂ මැතිතුමා පවසනවා. කුරුණෑගල දිස්ත්‍රික්කයේ ප්‍රදේශ කිහිපයක පැවති ජන හමුවලට සහභාගි වෙමින් ජනාධිපතිතුමා මේ බව ප්‍රකාශ කළා. ශ්‍රී ලංකාවේ සිව්වන රාජධානිය වන කුරුණෑගල දිස්ත්‍රික්කයේ සශ්‍රීකත්වය මත පදනම් වූ පූර්ණ සංවර්ධනයක් සඳහා වන අග්‍රාමාත්‍ය මහින්ද රාජපක්ෂ මහතාගේ සැළැස්මට ද ජනාධිපතිතුමා සිය පූර්ණ සහාය පළකළා. කුරුණෑගල හිරියාල මැල්සිරිපුර නගර මධ්‍යයේ පැවති ජන හමුවට ජනාධිපතිතුමා සහභාගි වුණා. අපේක්‍ෂක යූ කේ සුමිත් මහතායි ජන හමුව සංවිධාන කර තිබුණේ. හිරියාල සංවර්ධන ඉදිරි දැක්ම ජනාධිපතිතුමා වෙත පිරිනැමීම ද මෙහිදී සිදුකෙරුණා. නාමල්අංග විද්‍යාලයේ ක්‍රීඩාංගනයත් යා කරමින් ගුවන් පාලමක් ඉදිකරන ලෙස කළ ඉල්ලීම පිළිබඳ ජනාධිපතිතුමාගේ අවධානය යොමුවුණා. හිරියාල ආයුර්වේද රෝහලක් ඉදිකරන ලෙස කළ ඉල්ලීමට ප්‍රතිචාර දැක්වූ ජනාධිපතිතුමා ඒ පිළිබඳ අධ්‍යයනය කර වාර්තා  කරන ලෙස නිලධාරීන්ට දැනුම් දුන්නා. කුරුණෑගල සත්‍යවාදී පිටියේ පැවති ජන හමුවට ජනාධිපති ගෝඨාභය රාජපක්‍ෂ මැතිතුමා එක්වුණා. අපේක්‍ෂක ජයරත්න හේරත් මහතා සංවිධාන කර තිබූ ජන හමුවට විශාල පිරිසක් එක්ව සිටියා. කුරුණෑගල නගරයට අංග සම්පූර්ණ ගෘහස්ථ දැල් පන්දු ක්‍රීඩාංගනයක අවශ්‍යතාව මෙහිදී ජනාධිපතිතුමා වෙත පෙන්වා දුන්නා. මෙම අවස්ථාවට එක්ව සිටි ලොව උසම දැල් පන්දු ක්‍රීඩිකාව වන ශ්‍රී ලංකා කණ්ඩායමේ හිටපු නායිකා තර්ජිනී ශිවලිංගම් මෙනවිය සමග ද ජනාධිපතිතුමා සුහද කතාබහක නිරත වුණා. ප්‍රදේශයේ පානීය ජල ගැටලු ද ජනාධිපතිතුමා වෙත ඉදිරිපත් කෙරුණා. උපාධිධාරී රැකියා පත්වීම් මැතිවරණයෙන් පසු සිදු කරන බවයි ජනාධිපතිතුමා කියාසිටියේ. අමාත්‍ය ජොන්ස්ටන් ප්‍රනාන්දු මහතා ද එම අවස්ථාවට එක්ව සිටියා."
    },
    {
        "content": "මෙවර මහ මැතිවරණයේ කොළඹ දිස්ත්‍රික්කයේ පමණක් තැපැල් ඡන්දය ප්‍රකාශ කිරීම 95%ක් දක්වා ඉහළ අගයක් ගත් බවයි කොළඹ දිස්ත්‍රික් ලේකම් ප්‍රදීප් යසරත්න මහතා පවසනවා. තැපැල් ඡන්ද ප්‍රකාශ කිරීමේ දී කිසිඳු අක්‍රමිකතාවක් සිදු නොවීම ද විශේෂත්වයක් බවයි ඒ මහතා සඳහන් කළේ."
    },
    {
        "content": "වගකීමක් භාර දිය හැකි ශක්තිමත් නායකයින් මෙවර පාර්ලිමේන්තුවට තෝරා පත්කරන ලෙස ශ්‍රී ලංකා පොදුජන පෙරමුණේ නායක අග්‍රාමාත්‍ය මහින්ද රාජපක්‍ෂ මහතා පවසනවා. එය ජනතා වගකීම බවයි නුවරඑළිය ප්‍රදේශයේ පැවති ජන හමු කිහිපයකට එක්වෙමින් අග්‍රාමාත්‍යවරයා පෙන්වා දුන්නේ. නුවරඑළිය රාගල පැවති ජන හමුවට සහභාගිවීමට පෙර අග්‍රාමාත්‍ය මහින්ද රාජපක්ෂ මහතා ශ්‍රී සාරිපුත්තාරාම රේවත පිරිවෙන වෙත ගොස් පරිවේනාධිපති පූජ්‍ය පිටිගල වජිර ස්වාමීන් වහන්සේ බැහැදුටුවා. අනතුරුව රාගල ශ්‍රී කදිරවේලායුදම් ස්වාමි දේවාලයට ගිය අග්‍රාමාත්‍යවරයා හින්දු ආගමික වතාවත්වලට සහභාගි වුණා. ශ්‍රී ලංකා පොදුජන පෙරමුණෙන් මහ මැතිවරණයට තරග වදින අපේක්‍ෂයන්ගේ ජය තහවුරු කිරීම සඳහා නුවරඑළිය රාගල ප්‍රදේශයේ පැවති ජන හමුවට අග්‍රාමාත්‍යවරයා එක්වූයේ ඉන් අනතුරුවයි. හිටපු අමාත්‍ය සීබී රත්නායක මහතා ඇතුළු පිරිසක් එම ජන හමුවට සහභාගි වුණා. විරැකියාවෙන් පෙළෙන තරුණ තරුණියන් සඳහා රැකියා අවස්ථා බිහිකිරීම නුදුරේදීම පිහිටුවන පොදුජන පෙරමුණු ආණ්ඩුවේ වගකීම බවයි අග්‍රාමාත්‍යවරයා පෙන්වා දුන්නේ. \n \n මේ අතර නුවරඑළිය සිනෙසිටා ශාලාවේ පැවති ශ්‍රී ලංකා පොදුජන පෙරමුණු ජන හමුවට ද අග්‍රාමාත්‍යවරයා සහභාගි වුණා. පොදුජන පෙරමුණේ සභාපති මහාචාර්ය ජී එල් පීරිස් සහ ජීවන් තොන්ඩමන් යන මහත්වරුන් ඇතුළු පිරිසක් එම අවස්ථාවට එක්වුණා. කාබනික පොහොර නිෂ්පාදනය සඳහා ගොවිජනතාව යොමුකරවන වැඩපිළිවෙළක් සකස් කරන බවයි අග්‍රාමාත්‍යවරයා එහිදී කියාසිටියේ. \n \n නුවරඑළියේ පැවති තරුණ සමුළුවට ද අග්‍රාමාත්‍ය මහින්ද රාජපක්ෂ මහතා සහභාගි වුණා. එහිදී අග්‍රාමාත්‍යවරයා කියාසිටියේ ජාති ආගම් කුල බේදයකින් තොරව ශ්‍රී ලංකා පොදුජන පෙරමුණ වටා තරුණ පිරිස් එක්ව සිටින බවයි. තරුණයන් වෙනුවෙන් වැඩිම වැඩකොටසක් කළ ආණ්ඩුවක් ලෙස තමන් බලයට ආ සෑම අවස්ථාවකදීම රැකියා ප්‍රශ්නයට විසදුම් ලබාදුන් බවයි අග්‍රාමාත්‍යවරයා පෙන්වා දුන්නේ. හිටපු අමාත්‍ය එස් බී දිසානායක මහතා ඇතුළු පිරිසක් ද එම අවස්ථාවට එක්වුණා."
    },
    {
        "content": "සිරිකොතට පැමිණිය හැක්කේ පක්ෂ සාමාජිකයින්ට පමණක් බව එක්සත් ජාතික පක්ෂ නායක රනිල් වික්‍රමසිංහ මහතා පවසනවා. අනුන්ට අයත් ස්ථානවලට පැමිණ තමන්ගේ යැයි කියාගන්නා පුද්ගලයින් ගැන විශ්වාසය තැබිය නොහැකි බවයි අවිස්සාවේල්ලේ පැවති ජන හමුවකදී ඒ මහතා පෙන්වා දුන්නේ. මහ මැතිවරණය සඳහා එක්සත් ජාතික පක්ෂයෙන් ඉදිරිපත්වන අපේක්ෂකයින්ට සහාය පළකරමින් මෙම ජන හමුව පැවැත්වුණේ අවිස්සාවේල්ල කන්නන්තොට ප්‍රදේශයේ දීයි."
    },
    {
        "content": "කොළඹ ප්‍රධාන පෙළේ හෝටලයක් අසලදී සොයා ගත් හෙරොයින් සහ මත්පෙති තොගය මෙරටට එවා ඇත්තේ විදේශයක සිටින මත්ද්‍රව්‍ය ජාවාරම්කරුවෙකු බවට හෙළිවී ඇති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී ජාලිය සේනාරත්න මහතා පවසනවා. මත්ද්‍රව්‍ය ප්‍රවාහනය සඳහා යොදා ගන්නා නවතම ක්‍රමය කුරියර් සේවාව බවට තහවුරු කරගෙන ඇති බවයි පොලිස් මූලස්ථානයේ පැවති මාධ්‍ය හමුවේදී ඒ මහතා කියාසිටියේ. කොටුව පොලීසියට ලැබුණු තොරතුරකට අනුව කළ වැටලීමේදී හෙරොයින් හා මත්පෙති පන්දහස් හයසියයක ප්‍රමාණයක් පොලීසිය සොයා ගත්තේ අද උදෑසනයි. බන්ධනාගාරගතව සිටින මත්ද්‍රව්‍ය ජාවාරම්කරුවෙකු මෙම සිද්ධියට සම්බන්ධ බවට හෙළිකරගෙන ඇති බවයි පොලිස් මාධ්‍ය ප්‍රකාශකවරයා කියාසිටියේ. \n \n මේ අතර සංවිධානාත්මක අපරාධ කල්ලි සාමාජිකයෙකු වන මාකදුරේ මධුෂ් නමැත්තාගේ  සමීපතමයෙකු කෙසෙල්වත්ත බේරේපාර ප්‍රදේශයේදී පොලීසිය අත්අඩංගුවට ගත්තා. ගමගේ තරංග කුමාර නොහොත් කොට තරංග නමැති මෙම පුද්ගලයා ළග තිබී හෙරොයින් ග්‍රෑම් 5 යි මිලිග්‍රෑම් 230 ක් ද සොයා ගත්තා. අත්අඩංගුවට ගත් සැකකරු වයස අවුරුදු 32 ක් වන කොළඹ 12 ප්‍රදේශයේ පදිංචිකරුවෙක්. මෙම පුද්ගලයා අපරාධ රැසකට සම්බන්ධ බවටයි පොලීසිය හෙළිකරගෙන තිබෙන්නේ"
    },
    {
        "content": "වතුපිටිවල දිස්ත්‍රික් මූලික රෝහලේ වෛද්‍යවරයෙකු බවට ප්‍රකාශ කරමින් ව්‍යාජ ලෙස පෙනී සිටි පුද්ගලයෙකු නිට්ටඹුව පොලීසිය අත්අඩංගුවට ගත්තා. වතුපිටිවල රෝහලේ ගැබිණි වාට්ටුවට මෙම පුද්ගලයා වෙද නලාවක් සහිතව ඇතුලු වීමට උත්සාහ දැරූ අවස්ථාවේ ඔහු ගැන සැක සිතී ප්‍රශ්න කර තිබෙනවා. එහිදී ඔහුට පිළිතුරු ලබා දීම අපහසු වී ඇති අතර පසුව රෝහල් පොලිස් ඒකකයට භාර දීමට කටයුතු කෙරුණා. නිට්ටඹුව පොලීසිය මඟින් අත්අඩංගුවට ගත් මෙම පුද්ගලයා ඉන්දීය ජාතිකයෙකු බවත් මොහු වෛද්‍යවරයෙකු බවට සනාථ කළ හැකි කිසිඳු තොරතුරක් ඔහු සතුව නැති බවත් පොලීසිය පවසනවා. ඔහු ළඟ තිබූ සියලු උපකරණ සියල්ල ව්‍යාජ ඒවා බවටයි හෙළිව තිබෙන්නේ."
    },
    {
        "content": "මෙරට කොරෝනා ආසාදිතයින්ගේ සංඛ්‍යාව 2,777ක් දක්වා ඉහළ ගොස් තිබෙනවා. නව්‍ය කොරෝනා ආසාදිත රෝගීන් තුන්දෙනෙකු අද හමුවුණා. ඒ කන්දකාඩු පුනරුත්ථාපන මධ්‍යස්ථානයේ ආසාදිතයකුගේ නිරෝධායනයට ලක්වෙමින් සිටි ආශ්‍රිතයින් තුන්දෙනෙකුයි. ඒ අනුව මෙරටින් වාර්තා වන සමස්ත කොරෝනා රෝගීන්ගේ සංඛ්‍යාව 2,773 දක්වා ඉහළ ගියා. මේ අතර IDH රෝහලෙන් පැනගොස් පොලිස් අත්අඩංගුවට ගත් කොරෝනා රෝගියා කන්දකාඩු පුනරුත්ථාපන මධ්‍යස්ථානයේ පිහිටි රෝහල වෙත රැගෙන යාමට අවශ්‍ය පියවර ගෙන ඇති බවද යුද හමුදාපති ලුතිනන් ජෙනරාල් ශවේන්ද්‍ර සිල්වා මහතා පවසනවා."
    },
    {
        "content": "මෙරට සියලුම පොලිස් ස්ථානවල ගබඩා කර ඇති නඩු වලට අදාළ ලේඛණ පිළිබඳ පරීක්ෂාවක් සිදුකරන බව පොලිස් මාධ්‍ය ප්‍රකාශ ජ්‍යෙෂ්ඨ පොලිස් අධිකාරී ජාලිය සේනාරත්න මහතා පවසනවා."
    },
    {
        "content": "ශ්‍රී ලංකාවේ ප්‍රථම ළමා අක්මා බද්ධ සැත්කම උතුරු කොළඹ ශික්ෂණ රෝහලේ දී ඉතා සාර්ථක ලෙස සිදු කෙරුණා. විශේෂඥ වෛද්‍යවරුන් කණ්ඩායමකගේ සක්‍රීය දායකත්වය ඇතිවයි මෙම අක්මා සැත්කම සිදු කෙරුණේ. ජීවි දායකයෙකුගේ අක්මාවක කොටසක් යොදා ගනිමින් වයස අවුරුදු 9ක කුඩා දැරියකට මෙම අක්මා සැත්කම සිදුකර තිබෙනවා. ඇය සිරෝසීස් රෝගයෙන් පීඩාවිඳිමින් සිටි දැරියක බවයි වෛද්‍යවරුන් පවසන්නේ. විශේෂඥ ශෛල්‍ය වෛද්‍ය මහාචාර්ය රොහාන් සිරිවර්ධන මහතා ප්‍රමුඛ ශල්‍ය වෛද්‍ය කණ්ඩායමක් සැත්කම සාර්ථක ලෙස සිදුකළා. කුඩා දරුවෙකු සඳහා මෙවැනි අක්මා බද්ධ කිරීමේ සැත්කමක් මෙරටදී සිදු කෙරුණේ පළමුවරටයි. දුර්ලභ රෝගී තත්ත්වයකින් පසුවූ කිෂානු නමැති යාපනය ප්‍රදේශයේ දුෂ්කර ගම්මානයක උපතලද මෙම දැරිය සුවය ලැබීමෙන් පසු තමන්ට අලුත් ජීවිතයක් ලබා දීම ගැන සියලු දෙනාට ස්තුති කළා. ඇය වෙනුවෙන් අක්මා දායාදය සිදුකර තිබුණේ 38 හැවිරිදි ඇගේ මවයි. පැය 12කට වැඩි කාලයක් ගතවූ සංකීර්ණ ශල්‍ය කර්මයකින් පසු දරුවාගේ ජීවිතය බේරාගැනීමට විශේෂඥ වෛද්‍ය කණ්ඩායම සමත්වුණා. විදේශ රටක මෙම සැත්කම සිදුකළේ නම් රුපියල් මිලියන 10 කට වැඩි මුදලක් වැය වනවා."
    },
    {
        "content": "නාඋල ප්‍රදේශයේදී පොලිස් අණ නොතකා ධාවනය කළ වෑන් රථයක් සමඟ සැකකරුවන් 4 දෙනෙකු පොලීසිය අත්අඩංගුවට ගත්තා. නාඋල පොලිස් වසමේ අපරාධ නිවාරණ රාජකාරිවල නිරතව සිටි පොලිස් නිලධාරීන් මෙම වෑන් රථය නතර කිරීමට සංඥා නිකුත් කළ ද ඔවුන් එය නොතකා ධාවනය කර තිබෙනවා. වෑන් රථය පසුපස හඹා ගිය පොලිස් නිලධාරීන් සැකකරුවන් 4 දෙනා අත්අඩංගුවට ගත් අතර වෑන් රථය ද පොලිස් භාරයට ගත්තා. මේ අතර සමස්ත දිවයිනම ආවරණය වන පරිදි පසුගිය දින දෙක තුළ පොලීසිය කළ විශේෂ වැටලීමකදී හෙරොයින් ළග තබා ගැනීමේ චෝදනාව මත සැකකරුවන් 239 දෙනෙකු අතඅඩංගුවට ගෙන තිබෙනවා. වරෙන්තුකරුවන් 209 දෙනෙකු අත්අඩංගුවට ගත් බවයි පොලිස් මූලස්ථානය නිවේදනය කරන්නේ."
    },
    {
        "content": "රෙජිස්ටාර් ජනරාල් දෙපාර්තමේන්තුව සඳහා සේවා ව්‍යවස්ථාවක් ලබාදෙන්නැයි වෘත්තීය සමිතිවලින් ඉල්ලීමක්. ඒ සඳහා ජනාධිපති ගෝඨාභය රාජපක්ෂ මැතිතුමා වෙත තම ඉල්ලීම් ඉදිරිපත් කරන බව පසුගියදා පැවති මාධ්‍ය හමුවකදී එම දෙපාර්තමේන්තුවේ වෘත්තීය සමිති නියෝජිතයින් කියා සිටියා."
    },
    {
        "content": "රජයේ සියලු පාසල්වල 11 / 12 හා 13 ශ්‍රේණි අද ආරම්භ වුණා. පෙර සුදානම් කළ පරිදි එම කටයුතු සිදු කරන ලෙසයි අධ්‍යාපන අමාත්‍යාංශය විදුහල්පතිවරුන් වෙත දැනුම්දී දුන්නේ. කොවිඩ් 19 වෛරස ව්‍යාප්තිය හමුවේ පාසල් විවෘත කෙරෙන දින මෙන්ම පාසල් පැවැත්වෙන ශ්‍රේණි සහ විභාග පැවැත්වෙන දින සංශෝධනය කිරීමට පියවර ගැනුණා. ඒ අනුව අද දින 11 / 12 හා 13 ශ්‍රේණි සඳහා පෙරවරු 7.30 සිට පස්වරු 3.30 දක්වා පාසල් පැවැත්වෙනු ඇති. සෙසු ශ්‍රේණි සඳහා පාසල් ආරම්භ වන්නේ ලබන මස 10 වනදායි. සිසුන් පාසල් වෙත ගෙන්වා ගැනීමේදී සෞඛ්‍ය අංශ ලබා දී ඇති මාර්ගෝපදේශ හා අධ්‍යාපන අමාත්‍යාංශයේ විශේෂ උපදෙස්වලට අනුව කටයුතු කිරීම හා පාසල් පවත්වාගෙන යාම අත්‍යවශ්‍ය වනවා. මහ මැතිවරණයට අදාළව පාසල් සූදානම් කිරීම හා ඒ සම්බන්ධයෙන් වූ දැනුවත් කිරීම් සඳහා මැතිවරණ කටයුතුවලට යොදා ගන්නා සියලු පාසල්වල විදුහල්පතිවරුන් හා නියෝජ්‍ය විදුහල්පතිවරුන් 28 / 29 / 30 හා 31 යන දිනවල පාසලේ රැඳී සිටිය යුතු බවයි අධ්‍යාපන අමාත්‍යාංශය අවධාරණය කරන්නේ. එම කාල සීමාව තුළ අධ්‍යයන කටයුතුවලට බාධාවක් නොවන අයුරින් සහකාර කොමසාරිස්වරුන් සමඟ සාකච්ඡා කර මැතිවරණ කටයුතු සඳහා පාසල් තුළ පහසුකම් සැලසීමට පියවර ගත යුතු වනවා."
    },
    {
        "content": "වැඩ තහනමට ලක්ව සිටින අධිකරණයෙන් වරෙන්තු නිකුත් කර තිබූ මීගමුව බන්ධනාගාරයේ හිටපු ජේලර්වරයෙකු අපරාධ පරික්‍ෂණ දෙපාර්තමේන්තුවට ඊයේ (24) භාරවුණා. කාලිංග කලුඅග්ගල නමැති මෙම නිලධාරියා මීගමුව වැඩබලන මහේස්ත්‍රාත් කරුණාජීව ගමගේ මහතා වෙත ඉදිරිපත් කෙරුණු අතර සැකකරු ලබන 29 වනදා දක්වා රක්ෂිත බන්ධනාගාර ගත කිරීමටයි අධිකරණය නියෝග කළේ. ඔහු බූස්ස බන්ධනාගාරයට රැගෙන යාමට නියමිත බව බන්ධනාගාර දෙපාර්තමේන්තුව පවසයි. මීගමු බන්ධනාගාරයේ සිදුවූ දූෂණ ක්‍රියා සම්බන්ධයෙන් ක්‍රියාත්මක විමර්ශනවලට අදාළව මීගමුව හිටපු බන්ධනාගාර අධිකාරී අනුරුද්ධ සම්පායෝ සහ ජේලර්වරුන් තුන් දෙනෙකු අත්අඩංගුවට ගන්නා ලෙස මීගමුව අධිකරණය පසුගියදා වරෙන්තු නිකුත් කළා."
    },
    {
        "content": "රටක් පාලනය කිරීම සදහා නිර්මාණශීලී චින්තනයක් තිබිය යුතු බව සමගි ජන බලවේගයේ නායක සජිත් ප්‍රේමදාස මහතා පවසනවා. මහනුවර සෙංකඩගල ප්‍රදේශයේ පැවති ජන හමුවකට එක්වෙමිනුයි සජිත් ප්‍රේමදාස මහතා මේ බව කියාසිටියේ. ලක්ෂ්මන් කිරිඇල්ල මහතා ඇතුළු සමගි ජන බලවේගයෙන් ඉදිරි මහ මැතිවරණයට ඉදිරිපත්වී සිටින අපේක්ෂකයින් කිහිප දෙනෙකු මෙම අවස්ථාවට එක්ව සිටියා."
    },
    {
        "content": "මෙරට එළවළු ගොවීන්ට සාධාරණ මිලක් ලබා දීම සඳහා රජයක් ලෙස ගත හැකි සියලු ක්‍රියාමාර්ග ගන්නා බව ශ්‍රී ලංකා පොදුජන පෙරමුණේ නායක අග්‍රාමාත්‍ය මහින්ද රාජපක්‍ෂ මහතා පවසනවා. බදුල්ල හාලිඇල ප්‍රදේශයේ පැවති ජන හමුවක් අමතමිනුයි අග්‍රාමාත්‍යවරයා මේ බව සදහන් කළේ. එළවළු ගොවීන්ට වනඅලින්ගෙන් සිදුවන බාධා කඩිනමින් විසදීමට කටයුතු කරන බව ද අග්‍රාමාත්‍යවරයා මෙහිදී කියාසිටියා. මෙරට අර්තාපල් නිෂ්පාදනයෙන් සියයට 70 ක් පමණ බදුල්ල දිස්ත්‍රික්කයේ සිදුවන බැවින් අර්තාපල් ගොවීන් වෙනුවෙන් නව තාක්‍ෂණ ක්‍රමවේද යටතේ වැඩි අස්වැන්නක් ලබා දීමේ ක්‍රම හදුන්වා දෙන බව ද මහින්ද රාජපක්‍ෂ මහතා පැවසුවා. මෙවර මහ මැතිවරණයට ශ්‍රී ලංකා පොදුජන පෙරමුණ යටතේ බදුල්ල දිස්ත්‍රික්කයෙන් තරග වදින උදිත ලොකුබණ්ඩාර,  සෙන්දිල් තොන්ඩමන් යන මහත්වරුන් ඇතුලු අපේක්‍ෂකයන් පිරිසක් මෙම අවස්ථාවට එක්ව සිටියා. මේ අතර බදුල්ල ගලඋඩකන්දේ ගෙදර ප්‍රදේශයේදී පැවති ජනහමුවකට ද අග්‍රාමාත්‍ය මහින්ද රාජපක්‍ෂ මහතා එක්වුණා. දේශීය සහල් විදේශ වෙළෙදපොළට හදුන්වා දීම සදහා කඩිනම් වැඩපිළිවෙළක් ක්‍රියාත්මක කරන බවයි අග්‍රාමාත්‍යවරයා එහිදී කියාසිටියේ. 2015 දී තම රජය පරාජය වන විට මත්තල ගුවන්තොටුපොළ වීවලින් පිරවීමට තරම් රට ස්වයංපෝෂිත වී තිබූ බව ද රාජපක්‍ෂ මහතා මෙහිදී සිහිපත් කළා."
    },
    {
        "content": "මින් පෙර සොයාගෙන නොතිබූ මත්ද්‍රව්‍ය සැපයුම් ජාලයක තොරතුරු අද (25) හෙළි කර ගත හැකිවූ බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී ජාලිය සේනාරත්න මහතා කියා සිටියා. ඒ මිරිහාන කොට්ඨාස දූෂණ මර්දන අංශය සිදුකළ වැටලීමකින් අනතුරුවයි."
    },
    {
        "content": "කොරෝනා හේතුවෙන් නිරෝධායනය වන්නන් සදහා ඡන්දය භාවිත කිරීමට ලබා දී තිබූ අගෝස්තු 4 වනදා දිනය සංශෝධනය කළ බව මැතිවරණ කොමිසමේ සභාපති මහින්ද දේශප්‍රිය මහතා පවසනවා. ඒ අනුව කොරෝනා ආසාදිතයන් සදහා වෙන් කළ ලබන 31 වනදා දිනයේදීම නිරෝධායනය වන්නන් සදහා ඡන්දය භාවිත කිරීමට අවස්ථාව හිමිවනවා. මේ අතර තැපැල් ඡන්දය භාවිත කිරීමට නොහැකි වූ අය වෙනුවෙන් අද දිනයේ ද තැපැල් ඡන්දය භාවිත කිරීමට අවස්ථාව සලසා දී තිබුණා. තම කාර්යාලය පිහිටි දිස්ත්‍රික්කයේ දිස්ත්‍රික් මැතිවරණ කාර්යාලයේදී උදෑසන 8.30 සිට පස්වරු 2 දක්වා ඒ සදහා අවස්ථාව උදා වුණා. තැපැල් ඡන්දයට අදාළ නිල ඡන්ද පත්‍රිකා සියයට 70ක පමණ ප්‍රමාණයක් මේ වන විටත් බෙදා අවසන් කර ඇති බව නියෝජ්‍ය තැපැල්පති රාජිත ගුණසිංහ මහතා කියාසිටියා. මෙවර මහ මැතිවරණයට අදාළව පැමිණිලි 4684 ක් ලැබී ඇති බවයි මැතිවරණ කොමිසම සදහන් කළේ. ඉදිරි මැතිවරණ කටයුතු පිළිබද සාකච්ඡා කිරීම සදහා පත් කළ තාක්‍ෂණික කමිටුව මැතිවරණ කොමිසමේ සභාපති මහින්ද දේශප්‍රිය මහතාගේ ප්‍රධානත්වයෙන් අද රැස්වුණා. මහජන සෞඛ්‍ය පරික්‍ෂකවරුන් ද ඉදිරි මැතිවරණයට පූර්ණ සහාය ලබා දෙන බවයි මහින්ද දේශප්‍රිය මෙහිදී මහතා කියාසිටියේ. තාක්‍ෂණික කමිටු හමුවෙන් පසුව පැවති මාධ්‍ය සාකච්ඡාවේදී පොලීසිය මැතිවරණ නීති කඩ කරන්නන්ට එරෙහිව ගනු ලබන පියවර පිළිබද මාධ්‍යවේදියෙකු විමසා සිටියා."
    },
    {
        "content": "පාස්කු ප්‍රහාරයෙන් පසුව ත්‍රස්තයන් පිරිසක් ස්වයං ඝාතනයට ලක්වූ සයින්දමරුදු ප්‍රදේශයේ නිවසෙන් හමුවූ රන් ආභරණ හදුනා ගැනීමේ දී  තම දියණිය වූ පුලස්තිනී නොහොත් සාරා වෙත ලබා දුන් රන් ආභරණ එහි නොතිබූ බව ඇයගේ මව වන රාසරත්නම් කවීතා පවසනවා. පාස්කු ප්‍රහාරය පිළිබද සොයා බලන ජනාධිපති කොමිසම හමුවේ ප්‍රකාශයක් ලබා දෙමිනුයි ඇය මේ බව සදහන් කළේ. අබ්දුල් රාසික් නමැත්තා තම දියණිය බලහත්කාරයෙන් ඉස්ලාම් ආගමට හරවා කටුවාපිටිය දේවස්ථානයේ මරාගෙන මැරෙන බෝම්බ ප්‍රහාර එල්ලකළ හස්තුන් නම් පුද්ගලයාට විවාහ කර දුන් බවද සාක්ෂිකාරිය සදහන් කළා. තම වැඩිමහල් දියණිය වන පුලස්තිනී මහේන්ද්‍රන් 1996 වසරේ මඩකලපුව තේතාතිව් නම් ගමෙහි උපත ලබා තේතාතිව් මහා විද්‍යාලයෙන් ඉගෙනුම ලැබූ බවයි රාසරත්නම් කවීතා පැවසුවේ. උසස්පෙළ සදහා ජීව විද්‍යා අංශය තෝරාගත් ඇය කල්මුණේ ප්‍ර දේශයේ උපකාරක පන්තියකට සහභාගී වූ බවද සාක්ෂිකාරිය පැවසුවා. ඒ වන විට තමන් අබුඩාබිහි රැකියාවක නිරත වූ බව සදහන් කළ සාක්ෂිකාරිය 2015 වසරේ ජුනි මස 29වනදා තම දියණිය වන පුලස්තිනී උපකාරක පන්තියකට ගොස් නැවතත් නොපැමිණි බව දැනගන්නට ලැබුණු බවද කියා සිටියා. අබ්දුල් රාසික් නම් පුද්ගලයෙක් තම සහෝදරයාට දුරකතනයෙන් අමතා යමක් ප්‍රකාශ කර සිටි බවද ඇය කියා සිටියා. අබ්දුල් රාසික් නමැත්තා සහෝදරයාට කුමක් ප්‍රකාශ කළේ ද යන්න රජයේ අතිරේක සොලිසිටර් ජෙනරාල්වරිය විමසා සිටි අතර ඇය සදහන් කළේ ඇයව ඉස්ලාම් ආගමට පරිවර්තනය කර ඇති බවට අබ්දුල් රාසික් පවසා තිබූ බවයි. ඒ අනුව තමන් හැකි ඉක්මනින් දිවයිනට පැමිණ අබ්දුල් රාසික් රැදී සිටි තවුහිද් ජමාත් සංවිධානයේ මාලිගාවත්ත කාර්යාලයට පැමිණි බව සාක්ෂිකාරිය පැවසුවා. එහිදි අබායා ඇදුමකින් සැරසී සිටි දියණිය වන පුලස්තිනී දුටු බවයි ඇය කියා සිටියේ. සිය දියණිය සමග පැය 4ක පමණ කාලයක් කතා බහ කරමින් සිටියදී යළි නිවසට යාමට කතා කලද ඇය ඊට කැමති වුවද ඒ දෙස සීසීටීවී කැමරා ඔස්සේ නිරීක්ෂණය කරමින් සිටි අබ්දුල් රාසික් සහ තවත්  පුද්ගලයන් දෙදෙනෙකු විටින් විට එම ස්ථානයට පැමිණි විට පුලස්තිනී සිය අදහස වෙනස් කර ගත් බව සාක්ෂිකාරිය පැවසුවා. අනතුරුව තමන් මාලිගාවත්ත පොලිස් ස්ථානයට ගොස් පැමිණිල්ලක් සිදුකළ අතර අබ්දුල් රාසික් පුලස්තිනී ද එම ස්ථානයට කැදවාගෙන ආ බවයි සාක්ෂිකාරිය සදහන් කළේ. දින 15 ක් ඇතුළත පුලස්තිනී යළි හින්දු ආගමික කටයුතු සිදුකරමින් සිටින්නේ නම් පමණක් ඇයව තමන් සතුව රදවා ගැනීමට හැකියාව ඇති බව මාලිගාවත්ත පොලිසිය පැවසූ බවද සාක්ෂිකාරිය කියා සිටියා. එසේ නොවුනහොත් දින 15 අවසානයේදී අබ්දුල් රාසික්ට දියණිය යළි භාරදිය යුතු බව පොලිසිය දැනුම් දුන් බවයි සාක්ෂිකාරිය පැවසුවේ. ඉන්පසු තමන් බස් රථයක නැග දියණිය ද කැටුව නිවෙස බලා පිටත් වූ බව ඇය සදහන් කළා. එසේ පැමිණෙනන අතර තුර පුලස්තිනී ඇය ඇද සිටි අබායා ඇදුම ඉවත් කළ බවත් නිවසට පැමිණීමෙන් පසු හින්දු ආගමට අනුව කටයුතු කළ බවත් සාක්ෂිකාරිය සදහන් කළා. කෙසේ දින 15 අවසානයේදී අබ්දුල් රාසික් දුරකතන ඇමතුමක් ගෙන නීතිමය ක්‍රියාමාර්ග ගන්නා බවටත් තර්ජනය කළ බව ඇය පැවසුවා. 2015 වසරේ සැප්තැම්බර් 24 වනදා අසනීපයක් හේතුවෙන් පුලස්තිනී සමග රෝහලට ගිය අවස්ථාවේ ඇය අතුරුදන්වූ බවයි සාක්ෂිකාරිය පැවසුවේ. මඩකලපුව පොලිසියේ ඒ සම්බන්ධයෙන් එදිනම පැමිණිල්ලක් දැමූ බව සදහන් කළ රාසරත්නම් කවිතා සිද්ධියෙන් පසුදින අබ්දුල් රාසික් නැවතත් දුරකතන ඇමතුමක් ගෙන දුව අපි ළග ඉන්නේ ඇයව විවාහ කරලා දුන්න යැයි පැවසු බවද කියා සිටියා. ඉන් පසුදින තමන් යළි අබ්දුල් රාසික්ගේ කාර්යාලයට පැමිණි බවද සාක්ෂිකාරිය සදහන් කළා. එහි යන විට පුලස්තිනී සමග හස්තූන් නමැත්තා ද  අබ්දුල් රාසික් සමග තවත් දෙදෙනෙකු ද සිට තිබෙනවා. පුලස්තිනී මහේන්ද්‍රන් සිය නම සාරා ජෙස්මින් ලෙස වෙනස් කර තිබුණා. මාලිගාවත්ත පොලිසියට අබ්දුල් රාසික්ගේ මෙම ක්‍රියාව පිළිබද පැමිණිලි කළද පොලිසිය එය නීත්‍යානුකූල විවාහයක් යැයි පවසා කිසිවක් සිදු කළ නොහැකි බව පැවසීයැයි සාක්ෂිකාරිය කියා සිටියා. අපි මේ දෙන්නට නිවසක් අරන් දෙන්නම්. සල්ලිත් දෙන්නම් ඔයා දැන් යන්න යැයි අබ්දුල් රාසික් තමන්ට පැවසු බවද ඇය කොමිසම හමුවේ සදහන් කළා. රජයේ අතිරේක සොලිසිටර් ජෙනරාල්වරිය ප්‍රශ්න කළේ සාරා ජෙස්මින් කිසියම් දිනෙක ඔබට ඇමතුමක් ගෙන සැමියා වන හස්තූන් සමග වාසය කළ නොහැකි ද යන්න පැවසුවේද යන්නයි. ඇය එසේ තමන්ට පැවසූ බව කියා සිටි සාක්ෂිකාරිය තම දියණිය අබුඩාබි වෙත 2016 වසරේ ජනවාරි 06 වනදා ගෙන්වා ගත් බවද සදහන් කළා. මාස 4 ක පමණ කාලයක් අබුඩාබි හි රැදී සිටි දියණිය යළි මෙරටට පැමිණි බවයි සාක්ෂිකාරිය සදහන් කළේ. එසේ පැමිණ සිටියදී හස්තූන් කාත්තන්කුඩි පොලිස් ස්ථානයට කළ පැමිණිල්ලක් මත සාරා ජෙස්මින් කැදවා විභාගයක් සිදුකර ඔවුන් දෙදෙනා යළි කාත්තන්කුඩි ප්‍රදේශයේ පදිංචිකරුවූ බව ඇය පැවසුවා. එහිදී පොලිස් ස්ථානය වෙත මුස්ලිම් සම්මේලනයේ බොහෝ පිරිසක් පැමිණ සිටි බවයි ඇය කියා සිටියේ. පසුව සාරා නාරම්මල ප්‍ර දේශයේ හස්තූන් සමග සිටින බවට තමන්ට දැන ගැනීමට ලැබුණු බව ඇය පැවසුවා. සාරාට රූපවාහිනිය නැරඹීම පිරිමි පුද්ගලයින් සමග කතාබස් කිරීම, ඡායාරූප ගැනීම ආදිය හස්තූන් තහනම් කර තිබූ බවයි සාක්ෂිකාරිය සදහන් කළේ. 2019 වසරේ පෙබරවාරි මස  19 වන දින සිය දියණිය තමන්ට දුරකතන ඇමතුමක් ලබා දී දින කිහිපයකට යළි ඇමතුම් නොගන්නා ලෙස පැවසූ බව එම සාක්ෂිකාරිය සදහන් කළා. එදා සිට අද වන තුරු දියණියගේ කටහඩ හෝ රූපය තමන් නොදුටු බව සාරාගේ මව හඩා වැටෙමින් කොමිසම හමුවේ පැවසුවා.  පසුගිය වසරේ අප්‍රේල් 7 වනදා තමන් යළි මෙරටට පැමිණ නාරම්මල පොලිසියට දියණිය සොයා දෙන ලෙස පැමිණිලි කළ බවත් පසුදින තම නිවසට අපරාධ පරික්ෂණ දෙපාර්තමේන්තුවේ යැයි පවසමින් රොෂාන් යැයි නිලධාරියෙකු පැමිණි බවත් සාක්ෂිකාරිය සදහන් කළා. කෙසේ වෙතත් අප්‍රේල් මස 21 වනදා  ප්‍රහාරයනේ පසු මාධ්‍ය හරහා තම දියණියගේ ඡායාරූපයක් දැක ගැනීමට ලැබුණු අතර ප්‍රහාරය සම්බන්ධයෙන් අත්අඩංගුවට ගැනීමට සොයන පිරිස අතර තම දියණිය සිටි බවද සාක්ෂිකාරිය පැවසුවා. පසුව සිදුකෙරුණු විමර්ශනවලදී තමන් අම්පාර පොලිසියට කැදවා සයින්දමරුදු නිවසේ සිදුවූ පිපිරීම් මාලාවෙන් පසු හමුවූ රත්‍රන් ආභරණවල ඡායාරූප පෙන්වූ බවත් තමන්   දියණිය වෙත ලබා දුන් ආභරණ එහි නොතිබූ බවත් සාක්ෂිකාරිය පැවසුවා. සිද්ධියෙන් පසු ඩී එන් ඒ පරික්ෂණයක් සිදුකළේ ද යන්න රජයේ අතිරේක සොලිසිටර් ජෙනරාල්වරිය විමසූ අතර සයින්දමරුදු නිවසේ මියගිය අය සමග තමන්ගේ ඩී එන් ඒ වාර්තා නොසැසදුනු බවද සාක්ෂිකාරිය පැවසුවා. කෙසේ වෙතත් පාස්කු ප්‍රහාරය පිළිබද සිදු කරන විමර්ශනවලට අදාළව ප්‍රකාශ ලබා දීමට අපරාධ පරික්ෂණ දෙපාර්තමේන්තුවට ගිය අවස්ථාවේදී සහරාන්ගේ බිරිද මුණ ගැසුනු බව සදහන් කළ සාක්ෂිකාරිය සයින්දමරුදු නිවසට සාරා තමන් සමග පැමිණ සිටි බව ඇය සදහන් කළ බවද පැවසුවා."
    },
    {
        "content": "නිල ඡන්ද දැන්වීම් පත්‍රිකා බෙදා හැරීමේ විශේෂ දිනයක් ලෙස අද දිනය ක්‍රියාත්මක වන බව තැපැල්පති රංජිත් ආරියරත්න මහතා පවසනවා. මේ වනතෙක් නිල ඡන්ද දැන්වීම් පත්‍රිකා නොලැබුණු ඡන්ද දායකයින් නිවෙස් වල රැඳී සිටිමින් ඡන්ද දැන්වීම් පත්‍රිකා ලබා ගන්නා ලෙසයි ඒ මහතා දැනුම් දෙන්නේ. මේ අතර මැතිවරණ කොමිෂන් සභාව සහ දිස්ත්‍රික් තේරීම්භාර නිලධාරීවරුන් අතර විශේෂ සාකච්ඡාවක් ද අද පැවැත්වෙනවා."
    },
    {
        "content": "ප්‍රදේශ රැසකට ඉදිරි පැය කිහිපයේ දී ගිගුරුම් සහිත වැසි ඇතිවන බව කාලගුණ විද්‍යා දෙපාර්තමේන්තුව පවසනවා. මුහුදු ප්‍රදේශ ද රළුවිය හැකි බැවින් විමසිලිමත්වන ලෙසයි එම දෙපාර්තමේන්තුව දැනුම් දෙන්නේ."
    },
    {
        "content": "මහනුවර ඓතිහාසික ශ්‍රී දළදා මාළිගාවේ පෙරහැරේ පළමු කුඹල් පෙරහැර ඊයේ වීථි සංචාරය කළා. සිව්මහා දේවාලවල පසුගියදා කප් සිටුවීමෙන් මහනුවර ඓතිහාසික ශ්‍රී දළදා මාළිගාවේ ඇසළ පෙරහැර මංගල්‍යය ආරම්භ කෙරුණා. පුරාණ චාරිත්‍රානුකූලව සහ ආගමික වතාවත්වලට මුල්තැන දෙමින් මෙවර ඇසළ මංගල්‍යය සිදුකෙරෙනවා. පළමු රන්දෝලි පෙරහැර සංචාරය කිරීමට නියමිතව ඇත්තේ මේ මස 30 වනදායි. සියලු සෞඛ්‍ය ආරක්ෂිත ක්‍රමවේද අනුගමනය කරමින් පෙරහැර පැවැත්වීම සඳහා කටයුතු යොදා ඇති බව දියවඩන නිලමේ ප්‍රදීප් නිලංග දෑල මහතා පැවසුවා."
    },
    {
        "content": "තමන් අත්අඩංගුවට ගැනීම වැළැක්වීමේ නියෝගයක් නිකුත් කරන ලෙස ඉල්ලා මීගමුව බන්ධනාගාරයේ හිටපු අධිකාරී අනුරුද්ධ සම්පායෝ මහතා ගොනු කළ පෙත්සම ඉල්ලා අස්කර ගැනුණා. නව පෙත්සම හෙට සළකා බැලීමට නියමිතයි. මෙම නඩුව අභියාචනාධිකරණය හමුවේ අද කැඳවූවා. එහිදී නීතිපතිවරයා වෙනුවෙන් නියෝජ්‍ය සොලිසිටර් ජෙනරාල් මිලින්ද ගුණතිලක මහතා කියා සිටියේ නව පෙත්සමට අදාළ ලේඛන තමන් වෙත ලැබී නොමැති බවයි. නීතිපතිවරයා වෙත එම ලේඛන ලබාදී නැත්නම් එය සළකා බලන්නේ කෙසේදැයි විනිසුරු මඩුල්ලේ සභාපති විනිසුරුවරයා ප්‍රශ්න කළා. ඒ අනුව නව පෙත්සමක් අද දිනය තුළ ගොනු කරන ලෙසයි පෙත්සම්කාර පාර්ශ්වයට නියම කෙරුණේ. එය හෙට පස්වරු දෙකයි තිහට  සළකා බැලීම සඳහා කැඳවන බවද නිවේදනය කළා. මේ අනුව කලින් ගොනු කළ පෙත්සම ඉල්ලා අස්කර ගැනුණා. රැඳවූවෙකුට ශීතකරණයක් ලබා දීමේ සිද්ධියක් මුල්කරගෙන තමන් අත්අඩංගුවට ගැනීම සඳහා අපරාධ පරික්‍ෂණ දෙපාර්තමේන්තුව අධිකරණ නියෝග ද ලබාගෙන තිබෙන බව පෙත්සම්කරු පවසනවා."
    },
    {
        "content": "බදුල්ල අඹගහවත්ත ප්‍රදේශයේ ගල්ඔබේ කඳුක රක්ෂිත ප්‍රදේශයේ නිධන් හාරමින් සිටි පුද්ගලයින් 11 දෙනෙකු පොලීසිය අත්අඩංගුවට ගත්තා. පොලීසියට ලැබුණු තොරතුරකට අනුව දුෂන මර්දන අංශයේ නිලධාරීන් වැටලීම සිදුකළා. වැටලීම සිදුකරන අවස්ථාවේත් සැකකරුවන් කැනීම් සිදුකරමින් සිටි බව පොලීසිය ප්‍රකාශ කළා. පිළියන්දල , මඩපාත , තංගල්ල , අනුරාධපුර , පොළොන්නරුව ප්‍ර දේශවල පිරිසකුයි මෙසේ නිධන් හෑරීම සිදුකළේ. ඒ සඳහා යොදාගත් උපකරණ ඇතුළු පූජා භාණ්ඩ ද පොලීසිය සොයාගත්තා. සැකකරුවන් බදුල්ල මහේස්ත්‍රාත් අධිකරණයට අද ඉදිරිපත් කිරීමට නියමිතයි."
    },
    {
        "content": "ආර්ථික වර්ධනයේ සෞභාග්‍යවත්ම යුගය බිහි කිරීමට සූදානම් බව සමගි ජන බලවේගයේ නායක සජිත් ප්‍රේමදාස මහතා පවසනවා. සජිත් ප්‍රේමදාස මහතා මේ බව සදහන් කළේ රත්මලාන ප්‍රදේශයේ පැවති ජන හමුවකදීයි. සමගි ජන බලවේගය පක්‍ෂයෙන් කොළඹ දිස්ත්‍රික්කයට තරග වදින අපේක්‍ෂකයන් පිරිසක් මෙම අවස්ථාවට එක්ව සිටියා."
    },
    {
        "content": "නැගෙනහිර පළාත් හිටපු ප්‍රධාන අමාත්‍ය සිවනේසතුරෙයි චන්ද්‍රකාන්තන් හෙවත් පිල්ලෙයාන් තවදුරටත් රක්ෂිත බන්ධනාගාරගත කෙරුණා. මඩකලපුව දිස්ත්‍රික් හිටපු පාර්ලිමේන්තු මන්ත්‍රී ජෝසප් පරරාජසිංහම් මහතාගේ ඝාතනය සම්බන්ධයෙන් පිල්යාන් ඇතුළු හතර දෙනෙකු අත්අඩංගුවට ගෙන රක්ෂිත බන්ධනාගාරගත කර සිටිනවා. ඔවුන් අද දින මඩකලපුව මහේස්ත්‍රාත් අධිකරණය වෙත අද යළි ඉදිරිපත් කෙරුණා. එහිදී ලබන ඔක්තෝබර් 10 වනදා දක්වා ඔවුන් තවදුරටත් රක්ෂිත බන්ධනාගාරගත කිරීමටයි විනිසුරුවරයා නියෝග කළේ."
    },
    {
        "content": "දේශපාලනය යනු ලාභ ලබන ආරක්‍ෂිතම ව්‍යාපාරය බව ජාතික ජන බලවේගයේ නායක අනුර කුමාර දිසානායක මහතා පවසනවා. ජාතික ජනබලවේගයේ ජය තහවුරු කිරීමේ ජනහමුවකට එක්වෙමින් අනුර කුමාර දිසානායක මහතා මෙම අදහස් පළ කළා. වැල්ලවත්ත ප්‍රදේශයේදී එම ජනහමුව පැවැත්වුණා."
    },
    {
        "content": "මහා පරිමාණ සංවර්ධන යෝජනා ක්‍රම ඇතුළු වැඩසටහන් රැසක් ආරම්භ කිරීමට ජනාධිපතිතුමා කර ඇති සැලසුම් ක්‍රියාත්මක කිරීමට ශක්තිමත් පාර්ලිමෙන්තුවක් අත්‍යවශ්‍ය බව අග්‍රාමාත්‍ය මහින්ද රාජපක්ෂ මහතා පවසනවා. තුනෙන් දෙකක බලයක් සහිත පොදුජන පෙරමුණු  රජයක් පිහිටුවීමට එක්වන්නැයි අග්‍රාමාත්‍යවරයා ජනතාවගෙන් ඉල්ලා සිටිනවා. ශ්‍රී ලංකා පොදුජන පෙරමුණෙන් කුරුණෑගල දිස්ත්‍රික්කයට තරග වදින අපේක්ෂකයින්ගේ ජය තහවුරු කෙරෙන ජනහමුවක් මාවතගමදී පැවැත්වුණා. අග්‍රාමාත්‍ය මහින්ද රාජපක්ෂ මහතාගේ ප්‍රධානත්වයෙන් පැවති මෙම ජනහමුවට මෙවර මහ මැතිවරණයෙන් තරග වදින කුරුණෑගල දිස්ත්‍රික් අපේක්ෂකයින් ඇතුළු පිරිසක් එක්ව සිටියා. \n \n දඹදෙණිය නාරම්මල දිවිනැගුම පොළ භූමියේ පැවති ජනහමුවටද අග්‍රාමාත්‍ය මහින්ද රාජපක්ෂ මහතා එක් වුණා. භූෂණය හා යුද්ධය වෙනුවට තරුණ තරුණියන්ට නව අධ්‍යාපන අවස්ථා උදා කරදීමට කටයුතු කරන බවයි අග්‍රාමාත්‍යවරයා එහිදී සඳහන් කළේ."
    },
    {
        "content": "මධ්‍යම අධිවේගී මාර්ගයේ ඉදිකිරීම් කඩිනම් කරන්නැයි ජනාධිපති ගෝඨාභය රාජපක්ෂ මැතිතුමා විෂයභාර අමාත්‍ය ජොන්ස්ටන් ප්‍රනාන්දු මහතාට දැනුම් දුන්නා. පාසල් වෑන් රථවල ලීසිං ණය වාරික ගෙවීමට තවත් මාස හයක කාලයක් ලබාදීමටද  ජනාධිපතිතුමා එකඟතාව පළ කළේ කුරුණෑගල ජනහමු කිහිපයකට එක්වෙමින්. වන්දි ගෙවීමේ ගැටලු හේතුවෙන් මධ්‍යම අධිවේගී මාර්ගයේ කොළඹ සිට කුරුණෑගල දක්වා කොටසේ ඉදිකිරීම් අඩාලව පවතිනවා. ඊට කඩිනම් විසදුම් ලබා දී අධිවේගී මාර්ගයේ ඉදිකිරීම් නිම කරන්නැයි ජනාධිපති ගෝඨාභය රාජපක්ෂ මැතිතුමා අමාත්‍ය ජොන්ස්ටන් ප්‍රනාන්දු මහතාට උපදෙස් ලබා දුන්නා. පොදුජන පෙරමුණෙන් මහ මැතිවරණයට තරග වදින අපේක්ෂකයින්ගේ ජය තහවුරු කිරීම වෙනුවෙන් දෙවන දිනටත් කුරුණෑගල දිස්ත්‍රික්කයේ චාරිකා කරමින් මාවතගම මහජන පොළ භූමියේ පැවති ජනහමුවේදී ජනාධිපතිතුමා මෙම උපදෙස් ලබාදීම සිදු කළා. එය සංවිධාන කර තිබුණේ අපේක්ෂක කමල් පෙරේරා මහතායි. සමස්ත ලංකා අන්තර් දිස්ත්‍රික් පාසල් ළමයින් ප්‍රවාහන සේවා සංගමයේ ඉල්ලීමකට අවධානය යොමු කළ ජනාධිපතිතුමා පාසල් වෑන් රථවල ලීසිං ණය වාරික ගෙවීමට තවත් මාස හයක සහන කාලයක් ප්‍රදානයටද එකඟතාව පළ කළා. නිදහස්ගම විද්‍යාදීප සහ දේවාපොළ කුමර යන විද්‍යාලවල ක්‍රීඩාපිටි ප්‍රතිසංස්කරණය කර දෙන්නැයි සිසුන් කළ ඉල්ලීම ඉටු කරන මෙන් ජනාධිපති ගෝඨාභය රාජපක්ෂ මැතිතුමා යුද හමුදාපතිවරයාට උපදෙස් ලබා දුන්නා. මාවතගම ජාතික පාසලට ගෘහස්ථ බැඩ්මින්ටන් ක්‍රීඩාංගණයක් ඉදිකරදෙන මෙන් ජොන්ස්ටන් ප්‍රනාන්දු අමාත්‍යවරයා ජනාධිපතිතුමාගෙන් ඉල්ලා සිටියා. කහපත්වල ක්ෂේත්‍ර නිලධාරීන්ට සේවා පියස ගොඩනැගිල්ලක් ඉදිකර දීමටද මෙහිදී තීරණය වුණා. ශ්‍රීමත් ජෝන් කොතලාවල මධ්‍ය මහ විද්‍යාලය ජාතික පාසලක් ලෙස උසස් කරන බව දොඩංගස්ලන්ද මහජන පුස්තකාල ක්‍රීඩාංගණයට පැමිණි ජනාධිපතිතුමා ප්‍රකාශ කළේ විදුහල්පතිවරයා ඇතුළු සිසුන් කළ ඉල්ලීමක් සැළකිල්ලට ගනිමින්. එම ක්‍රීඩාංගණයේ සිට දොඩංගස්ලන්ද රිදීගම සතිපොළ භූමියට යන මග දෙපස රැස්ව සිටි ජනතාව සමඟ සුහද කතාබහක නිරතවීමටද ජනාධිපතිතුමා කටයුතු කළා. දොඩංගස්ලන්ද රෝහලේ පැවති අඩුපාඩු සොයා බලා විසදුම් දෙන ලෙස ජනාධිපතිතුමා නිලධාරින්ට දැනුම් දුන්නේ රෝහල ඉදිරිපිට රැස්ව සිටි සේවක පිරිස කළ ඉල්ලීම් සැළකිල්ලට ගනිමින්. අපේක්ෂක ආර් ඩී විමලදාස මහතා දොඩංගස්ලන්ද සතිපොළ භූමියේ සංවිධාන කළ ජනහමුවට ජනාධිපතිතුමා මෙන්ම අග්‍රාමාත්‍යවරයාද එක්ව සිටියා. සුළු අපනයන භෝග මිල පහත වැටීම, මත්ද්‍රව්‍ය උවදුර, මාර්ග පද්ධතියේ අඩුපාඩු ඇතුළු ගැටලු රැසක් ජනාධිපතිතුමා වෙත මෙහිදී ඉදිරිපත් කෙරුණා. අපේක්ෂක සුමිත් රාජපක්ෂ මහතා අලව්ව ප්‍රාදේශීය සභා ක්‍රීඩාංගණයේ සංවිධාන කළ ජනහමුවට ජනාධිපතිතුමා එක්වූයේ ඉන් අනතුරුවයි. අග්‍රාමාත්‍ය මහින්ද රාජපක්ෂ මහතාද ශ්‍රී ලංකා පොදුජන පෙරමුණේ සභාපති මහාචාර්ය ජී එල් පීරිස් මහතා මෙන්ම කලාකරුවන් පිරිසක් ද ඊට සහභාගී වී සිටියා. අලව්ව නගරයේ දුම්රිය හරස් මාර්ගයට ඉහළින් ගුවන් පාලමක් ඉදිකිරිම ඇතුළු නගර සංවර්ධන සැලැස්ම කෙරෙහි ජනාධිපතිතුමා අවධානය යොමු කළා. දඹදෙණිය රෝහලට අයත් ඉඩමේ පෞද්ගලික ගොඩනැගිල්ලක් ඉදිකිරීම හා රෝහලේ අඩුපාඩු පිළිබද ජනතාව ජනාධිපතිතුමා දැනුවත් කළා. අපේක්ෂක ශාන්ත බණ්ඩාර මහතා දඹදෙණිය සංවර්ධන පදනම් භූමියේ සංවිධාන කර තිබු ජනහමුවට ද ජනාධිපතිතුමා එක් වුණා. අපනයන ඇණහිටීමෙන් කුඩා කර්මාන්තකරුවන් මුහුණ දී ඇති දුෂ්කරතා පිළිබඳ අගමැතිතුමා හා ජනාධිපතිතුමා දැනුවත් කිරීමටයි කටයුතු කෙරුණේ. ප්‍රදේශයේ මත්ද්‍රව්‍ය ජාවාරම්කරුවන් පිළිබඳව නිර්නාමික තොරතුරු ජනාධිපති කාර්යාලයට යොමු කරන ලෙස ජනාධිපති ගෝඨාභය රාජපක්ෂ මහතා රැස්ව සිටි පිරිස කළ ඉල්ලීමට පිළිතුරු දෙමින් කියා සිටියා. අපේක්ෂක ටිකිරි බණ්ඩාර අධිකාරි මහතා පොල්ගහවෙල වීරඹුගෙදර ප්‍රාදේශීය සභා ක්‍රීඩාංගණයේ සංවිධාන කර තිබු ජනහමුවට එක් වූ ජනාධිපතිතුමා රැස්ව සිටි ජනතාව සමග සුහද කතාබහකද නිරත වුණා."
    },
    {
        "content": "මෙරට කොරෝනා ආසාදනය වී සුවය ලැබූ සංඛ්‍යාව 2,106ක් දක්වා ඉහළ ගොස් තිබෙනවා."
    },
    {
        "content": "හලාවත මුහුදු සීමාවට නාවික සැතපුම් දහසකට එපිටින් පිහිටි ජාත්‍යන්තර මුහුදේදී ගිනිගෙන විනාශ වූ බහුදින යාත්‍රාවේ ධීවරයන් මෙරටට රැගෙන ඒමට හැකිවී තිබෙනවා. මීගමු ධීවර වරායෙන් මුහුදුගිය එම බහුදින යාත්‍රාව අනතුරට පත්වන්නේ පසුගිය විසිවන දායි. යාත්‍රාව ගිනි ගැනීමෙන් පසු නියමුවා ඇතුළු පිරිස මුහුදට පැන පීනමින් සිටියදී ඒ අසලින් යාත්‍රා කළ තවත් බහුදින ධීවර යාත්‍රාවක් ඔවුන් බේරාගෙන තිබෙනවා. තම යාත්‍රාව පැයක් තුළ මුලුමනින් ගිනි ගෙන විනාශ වූ බවයි ධීවරයන් සඳහන් කළේ."
    },
    {
        "content": "නුවරඑළිය දිස්ත්‍රික්කයේ අඹගෙඩිය ළකුණ යටතේ තරඟ කරන ස්වාධීන කණ්ඩායම් අපේක්ෂකයෙකුට නාඳුනන පිරිසක් පහරදීමේ සිද්ධියකට විරෝධය පාමින් අද වතුකම්කරුවෙකු  සත්‍යග්‍රහයක් පැවැත්වුවා. බගවන්තලාව පොලීසිය ඉදිරිපිට පිහිටි බස්නැවතුම්පොලේදීයි සත්‍යග්‍රහය පැවැත්වුනේ. පහරකෑමට ලක්වූ අපේක්ෂකයාගේ අධාර කරුවෙකු එම සත්‍යග්‍රහයේ නිරතවන බව අප වාර්තා කරුවන් සඳහන් කළා. පහරකෑමෙන් තුවාල ලැබූ ස්වාධීන කණ්ඩායමේ අපේක්ෂක කනකරත්නම් රාජා මහතා බගවන්තලාව ප්‍රාදේශීය රෝහල වෙත ඇතුළත් කිරීමෙන් පසු වැඩිදුර ප්‍රතිකාර සඳහා දික්ඔය මූලික රෝහල වෙත මාරුකර යවා තිබෙනවා. පහර දීම සම්බන්ධයෙන් බගවන්තලාව පොලීසිය මේ වන විට විධිමත් පරීක්ෂණයක් ආරම්භ කර ඇති බවයි අප වාර්තාකරුවන් පැවසුවේ."
    },
    {
        "content": "රත්මලාන ප්‍රදේශයට හමා ගිය සුළඟකින් නිවාස කිහිපයකට හානි සිදුව තිබෙනවා. අධික වර්ෂාවත් සමඟ රත්මලාන ප්‍රදේශයට ඊයේ සවස් කාලයේ මෙම සුළං තත්ත්වය බලපා තිබෙනවා. දුම්රියපොළ ආසන්නයේ පිහිටි නිවාස කිහිපයකට දැඩි හානි සිදුවුණා. එම නිවාසවල පදිංචිකරුවන් තාවකාලික ස්ථානවල රැඳවීමට ආපදා කළමනාකරණ ඒකකය පියවර ගත්තා."
    },
    {
        "content": "රජයේ සියලු පාසල්වල 11,12 හා 13 ශ්‍රේණි හෙට ආරම්භ කෙරෙන බව අධ්‍යාපන අමාත්‍යාංශය නිවේදනය කළා. පෙර සුදානම් කළ පරිදි එම කටයුතු සිදු කරන ලෙසයි අමාත්‍යාංශය විදුහල්පතිවරුන් වෙත දැනුම්දී ඇත්තේ. කොවිඩ් නයින්ටීන් වෛරස ව්‍යාප්තිය හමුවේ පාසල් විවෘත කෙරෙන දින මෙන්ම පාසල් පැවැත්වෙන ශ්‍රේණි සහ විභාග පැවැත්වෙන දින සංශෝධනය කිරීමට පියවර ගැනුණා. ඒ අනුව 11, 12 හා 13 ශ්‍රේණි සඳහා පෙරවරු 7.30 සිට පස්වරු 3.30 දක්වා පාසල් පැවැත්වෙනු ඇති. සෙසු ශ්‍රේණි සඳහා පාසල් ආරම්භ වන්නේ ලබන 10 වනදායි. සිසුන් පාසල් වෙත ගෙන්වා ගැනීමේදී සෞඛ්‍ය අංශ ලබා දී ඇති මාර්ගෝපදේශ හා අධ්‍යාපන අමාත්‍යාංශයේ විශේෂ උපදෙස්වලට අනුව කටයුතු කිරීම හා පාසල් පවත්වාගෙන යාම අත්‍යවශ්‍ය වනවා. මහ මැතිවරණයට අදාළව පාසල් සූදානම් කිරීම හා ඒ සම්බන්ධයෙන් වූ දැනුවත් කිරීම් සඳහා මැතිවරණ කටයුතුවලට යොදා ගන්නා සියලු පාසල්වල විදුහල්පතිවරුන් හා නියෝජ්‍ය විදුහල්පතිවරුන් ලබන 28, 29, 30 හා 31 යන දිනවල පාසලේ රැදී සිටිය යුතු බවයි අධ්‍යාපන අමාත්‍යාංශය අවධාරණය කරන්නේ. එම කාල සීමාව තුළ අධ්‍යයන කටයුතුවලට බාධාවක් නොවන අයුරින් සහකාර කොමසාරිස්වරුන් සමග සාකච්ඡා කර මැතිවරණ කටයුතු සදහා පාසල් තුළ පහසුකම් සැලසීමට පියවර ගත යුතු වනවා."
    },
    {
        "content": "රට ගොඩනැගිමේ සැලැස්ම ඇත්තේ එක්සත් ජාතික පක්‍ෂයට පමණක් බව පක්‍ෂ නායක රනිල් වික්‍රමසිංහ මහතා පවසනවා. නුවරඑළිය නගර ශාලාවේ පැවති ජන හමුවකදී ඒ මහතා මේ බව ප්‍රකාශ කළා. එක්සත් ජාතික පක්‍ෂයෙන් මහ මැතිවරණයට ඉදිරිපත් වන අපේක්‍ෂකයන්ට සහාය පළ කරමින් ජන හමුව සංවිධාන කර තිබුණේ නවීන් දිසානායක මහතායි. එක්සත් ජාතික පක්‍ෂයෙන් ඉදිරිපත් වන අපේක්‍ෂකයන් ඇතුලු පිරිසක් ඊට එක්ව සිටියා."
    },
    {
        "content": "ගෙවුණු අවුරුදු හැත්තෑ දෙක සැළකීමේදී දැකිය හැක්කේ රටේ කඩා වැටීමක් පමණක් බව ජනතා විමුක්ති පෙරමුණේ නායක අනුර කුමාර දිසානායක මහතා පවසනවා. කඩවත නගරයේ පැවති ජන හමුවකදී ඒ මහතා මෙම අදහස් පළ කළා. අපේක්‍ෂකයන් ඇතුලු පිරිසක් ජන හමුවට එක්ව සිටියා."
    },
    {
        "content": "ළමයින් අපයෝජනයට ලක්කොට වීඩියෝ පට නිර්මාණය කළ  ඉංග්‍රීසි භාෂා පිළිබඳ පෞද්ගලික උපකාරක පන්ති ගුරුවරයෙකු රක්ෂිත බන්ධනාගාර ගත කර තිබෙනවා. සැකකාර ගුරුවරයා නුගේගොඩ ගංගොඩවිල මහේස්ත්‍රාත්වරයා වෙත ඉදිරිපත් කිරීමෙන් අනතුරුව ලබන මස පස් වනදා තෙක් රක්ෂිත බන්ධනාගාර ගත කිරීමට නියෝග කෙරුණා. කොල්ලුපිටිය පොලීසිය සහ ජාතික ළමා රක්ෂක අධිකාරියේ නිලධාරීන් එක්ව සිදුකළ වැටලීමකදීයි සැකකාර පෞද්ගලික උපකාරක පන්ති ගුරුවයා අත්අඩංගුවට ගෙන තිබෙන්නේ. ඔහු අතින් ළමයින් තුන්දෙනෙකු අපයෝජනයට ලක්ව ඇති බව හෙළිවුණා. සැකකරු 54 හැවිරිදි පන්නිපිටිය ප්‍රදේශයේ පදිංචි පුද්ගලයෙක්."
    },
    {
        "content": "පාර්ලිමේන්තුවේ සියලු සාමාජිකයන්ගෙන් කොරෝනා පිළිබඳ කතා කළේ තමන් පමණක් බව සමගි ජන බලවේගයේ නායක සජිත් ප්‍රේමදාස මහතා පවසනවා. මතර මිද්දෙණිය ප්‍රදේශයේ පැවති ජන හමුවකදී සජිත් ප්‍රේමදාස මහතා මෙම අදහස් පළ කළා. මහ මැතිවරණය සඳහා සමගි ජන බලවේගයෙන් ඉදිරිපත් වන අපේක්‍ෂකයන්ගේ ජය තහවුරු කිරීම සඳහා මෙම ජන හමුව සංවිධාන කර තිබුණා."
    },
    {
        "content": "කැලණිය පෙතියාගොඩ ප්‍රදේශයේ නිවාස පෙළක ගින්නක් හටගෙන තිබෙනවා. ගින්න නිවීමේ කටයුතු මේ වන විටත් සිදු කෙරෙන බවයි වාර්තා වන්නේ. ගින්නට හේතුව මෙතෙක් හෙළි වී නැහැ."
    },
    {
        "content": "මෙවර මැතිවරණයේදී මේ දක්වා කිසිඳු ප්‍රචණ්ඩ ක්‍රියාවක් වාර්තා වී නොමැති බව මැතිවරණ කොමිසමේ සභාපති මහින්ද දේශප්‍රිය මහතා පවසනවා. දිස්ත්‍රික් තේරීම් භාර නිලධාරීන් ඇතුළු පාර්ශ්ව කිහිපයක් සමඟ අද පැවති  සාකච්ඡාවකින් අනතුරුව මාධ්‍ය වෙත අදහස් දක්වමින් මහින්ද දේශප්‍රිය මහතා මේ බව ප්‍රකාශ කළා. නිරෝධායනයට ලක්වන්නන් ඡන්දය ලබා දීමේදී ඇතිවන ගැටලු අවම කර ගැනීම සඳහා ගත යුතු ක්‍රියාමාර්ග පිළිබඳ සාකච්ඡා කිරීමේ අරමුණෙන් එම හමුව පැවැත්වුණා. දිවයිනේ සියලුම දිස්ත්‍රික් තේරීම්භාර නිලධාරීන්, නියෝජ්‍ය හා සහකාර මැතිවරණ කොමසාරිස්වරුන් මෙන්ම මැතිවරණ කොමිෂන් සභා නිලධාරීන් ද තැපැල්පති රංජිත් ආරියරත්න මහතා ඇතුළු රාජ්‍ය නිලධාරීන් පිරිසක් ද මීට එක්වුණා. සාකච්ඡාවෙන් පසුව මාධ්‍ය වෙත අදහස් පළකළ මැතිවරණ කොමිසමේ සභාපති මහින්ද දේශප්‍රිය මහතා, \n \n මේ අතර තැපැල් ඡන්දය භාවිත කිරීමට නොහැකි වූ ඡන්ද දායකයන් වෙනුවෙන් අද දිනයේද තැපැල් ඡන්දය භාවිත කිරීමට අවස්ථාව සලසා දී තිබුණා. ඒ තම කාර්යාලය පිහිටි දිස්ත්‍රික්කයේ දිස්ත්‍රික් මැතිවරණ කාර්යාලයේදීයි."
    },
    {
        "content": "අන්තර්ජාලය ඔස්සේ විදෙස්ගත ශ්‍රමිකයන්ගෙන් මුදල් වංචා කළ  සැකකරුවන් 5 දෙනෙකු අත්අඩංගුවට ගෙන තිබෙනවා. ව්‍යාජ ණය යෝජනා ක්‍රමයක් මඟින් සහනදායි පොලී අනුපාතයක් යටතේ ණය ලබා දෙන බව පවසමින් මෙම ජාවාරම සිදුකර ඇති බවයි පොලිසිය පවසන්නේ. විදෙස්ගත ශ්‍රමිකයන්ගේ දුරකතන අංක අමතා ඔවුන්ගේ මෙරට බැංකු ගිණුම්වල තොරතුරු ලබාගෙන මෙම මුදල් වංචාව සිදුකර ඇති බවයි පොලිසිය පවසන්නේ. තම ගිණුමකින් රුපියල් ලක්ෂ  5 ක මුදලක් වංචා සහතව ලබා ගෙන ඇති බවට කාන්තාවක කිරුළපන පොලිසියට පැමිණිලි කර තිබුණා. ඒ අනුව සිදුකළ විමර්ශනවල දීයි සැකකරුවන් 5 දෙනා අත්අඩංගුවට ගෙන ඇත්තේ. ඔවුන් පිටබැද්දර, නාරාහේන්පිට සහ වැල්ලම්පිටිය යන ප්‍රදේශවල පදිංචිකරුවන්. ඔවුන් සතුව තිබී ව්‍යාජ රියදුරු බලපත් සකස් කිරීම සඳහා යොදා ගත් ලැප්ටොප් පරිගණයක් සහ රියදුරු බලපත් මුද්‍රණයට යොදා ගන්නා කාඩ්පත් 925 ක් ද අත්අඩංගුවට ගෙන තිබෙනවා. ව්‍යාජ ලෙස සකස් කරන ලද රියදුරු බලපත්‍ර 61 ක් , රබර් මුද්‍රා සහ බැංකු කාඩ්පත් ඇතුළු තවත් ද්‍රව්‍ය කිහිපයක් ද අත්අඩංගුවට ගත් බවයි පොලිසිය පවසන්නේ.  ජාවාරම සඳහා යොදා ගත් මෝටර් රථයක් සහ වෑන් රථයක් ද පොලිස් භාරයට ගෙන තිබෙනවා. කිරුලපන පොලිසිය මේ පිළිබඳ වැඩිදුර විමර්ශන සිදුකරනවා."
    },
    {
        "content": "ඊයේ පෙරවරු 6.00 සිට පස්වරු 6.00 දක්වා බස්නාහිර පළාතේ සිදුකළ විශේෂ මෙහෙයුමකින් සැකකරුවන් 1191 දෙනෙකු අත්අඩංගුවට ගෙන තිබෙනවා. ඇගිලි සළකුණු මඟින් හඳුනාගත් අපරාධකරුවන් 93 දෙනෙකු වරෙන්තු කරුවන් 402 දෙනෙකු හා විවිධ දූෂණ හා වැරදි සඳහා වූ සැකකරුවන් 559 දෙනෙකු ඒ අතර වනවා. මේ අතර ඊයේ දිනයේදි කොළඹ හා අවට ප්‍රදේශ කිහිපයක සිදුකළ වැටලීම් වලින් හෙරොයින් මත්ද්‍රව්‍ය සමඟ සැකකරුවන් කිහිප දෙනෙකු අත්අඩංගුවට ගෙන තිබෙනවා.  නුගේගොඩ ,දෙල්කද හන්දියේදී සැකකරුවෙකු අත්අඩංගුවට ගැනුනේ හෙරොයින් කිලෝග්‍රෑම් එකකට අධික ප්‍රමාණයක් ද සමඟයි. හෙරොයින් ග්‍රෑම් 40 මිලිග්‍රෑම් 250 ක් සමඟ සැකකරුවෙකු උඩහමුල්ල දුම්රිය පොළ අසලදීද අත්අඩංගුවට ගැනුණා. පෑලියගොඩ ,ගල්කිස්ස, සහ රත්මලාන යන ප්‍රදේශවලදීද මත්ද්‍රව්‍ය සමඟ සැකකරුවන් අත්අඩංගුවට ගැනීමට හැකිවූ බවයි පොලිසිය පවසන්නේ."
    },
    {
        "content": "හිටපු පාර්ලිමේන්තු මන්ත්‍රි රිෂාඩ් බදියුදීන් මහතා අපරාධ පරීක්ෂණ දෙපාර්තමේන්තුවට පැමිණ සිටිනවා. ඒ පාස්කු ඉරිදා ත්‍රස්ත ප්‍රහාරයට අදාලව ප්‍රකාශයක් ලබා ගැනීමට සඳහා පැමිණෙන ලෙස කළ දැනුම් දීමකට අනුවයි. අපරාධ පරීක්ෂණ දෙපාර්තමේන්තුවේ වව්නියාව කාර්යාලයටයි රිෂාඩ් බදියුදීන් මහතා  වාර්තා කර ඇත්තේ. අපරාධ පරීක්ෂණ දෙපාර්තමේන්තුව මීට පෙර දැනුම් දුන් අවස්ථා දෙකකදිම ඔහු පැමිණියේ නැහැ. කොටුව මහේස්ත්‍රාත් අධිකරණය නිකුත් කළ නොතිසියකට අනුවයි රිෂාඩ් බදියුදීන් මහතා අද  දිනයේ අපරාධපරික්ෂණ දෙපාර්තමේන්තුවට පැමිණියේ."
    },
    {
        "content": "පක්ෂ දෙකකට බලය බෙදුන හොත් පසුගිය රජයේ අමිහිරි අත්දැකීම්වලටම ජනතාවට මුහුණ දීමට සිදුවනු ඇති බව අග්‍රාමාත්‍ය මහින්ද රාජපක්ෂ මහතා පවසනවා. මස්කෙළිය ගිනිගත්හේන සියරා ක්‍රීඩාංගනයේදී ජන හමුවක් පැවැත්වුණේ අග්‍රාමාත්‍ය මහින්ද රාජපක්ෂ මහතාගේ ප්‍රධානත්වයෙන්. ශ්‍රී ලංකා පොදුජන පෙරමුණෙන් තරගවදින අපේක්ෂකයින්ගේ ජය තහවුරු කිරීම සඳහා පැවති මෙම ජන හමුවට හිටපු පාර්ලිමේන්තු මන්ත්‍රි සී බී රත්නායක මහතා ඇතුළු අතිවිශාල පිරිසක් එක්ව සිටියා."
    },
    {
        "content": "අද උදෑසන වන විට මෙරට කොරෝනා ආසාදිතයින් 12 දෙනෙකු අලුතින් හඳුනාගෙන ඇති බව කොවිඩ් 19 පැතිරීම වැළැක්වීමේ ජාතික ක්‍රියාන්විත මධ්‍යස්ථානය පවසනවා. ඒ සමඟ මෙරට කොරෝනා රෝගීන්ගේ සංඛ්‍යාව 2,782ක්. අද උදෑසන වන විට හඳුනාගත් නව කොරෝනා ආසාදිතයින් 12 දෙනාගෙන් පස් දෙනෙකු සේනපුර මධ්‍යස්ථානයේ රැඳවියන් බව කොව්ඩ් 19 පැතිරීම වැළැක්වීමේ ජාතික ක්‍රියාන්විත මධ්‍යස්ථානය පවසනවා. කන්දකාඩු රැඳවියන් ආශ්‍රය කළ එක් පුද්ගලයෙකු ,කාර්ය මණ්ඩල සාමාජිකයෙකු , වැලිකඩ බන්ධනාගාරයෙන් එක් අයෙකු සහ කටාර් සිට පැමිණි 4 දෙනෙකු ද ඒ අතර වනවා. මේ වන විට පුනරුත්ථාපනය වන රැඳවියන් 465 දෙනෙකු ආසාදිතයන් බව හඳුනාගෙන තිබෙනවා. කාර්ය මණ්ඩලයේ 65 දෙනෙකු , ආරාධිත කාර්යමණ්ඩලයේ 5 දෙනෙකු සහ ළගින් ඇසුරු කළ පුද්ගලයින් 45 දෙනෙකු ද ආසාදිතයින් අතර සිටින බවයි කොවිඩ් 19 පැතිරවීම වැළැක්වීමේ ජාතික ක්‍රියාන්විත මධ්‍යස්ථානය සඳහන් කරන්නේ. මෙරටින් හඳුනාගත් රෝගීන් සංඛ්‍යාව 2,782 ක් වුවද ඉන් 2,106 දෙනෙකුම සුවය ලබා තිබෙනවා. ඒ අනුව රෝහල්ගතව ප්‍රතිකාර ලබන ආසාදිතයින් සංඛ්‍යාව 665 දෙනෙකු පමණයි. රෝහල්වල විමර්ශනය යටතේ 75 දෙනෙකු පසුවනවා. ඊයේ රාත්‍රි යේ ඩුබායි සිට එක් පුද්ගලයෙකු ද අද උදෑසන දෝහාර් සිට පුද්ගලයින් 53 දෙනෙකු ද මෙරටට පැමිණ තිබෙනවා. ඔවුන් සියලු දෙනා ත්‍රිවිධ හමුදාව මඟින් පාලනය කරනු ලබන නිරෝධායන මධ්‍යස්ථාන වෙත යොමු කෙරුණා. එම නිරෝධායන මධ්‍යස්ථාන තුළින් අද දිනය තුළ පුද්ගලයින් 29 දෙනෙකු නිරෝධායන කටයුතු අවසන් කර නිවෙස් වෙත යාමට නියමිතයි. අද දිනයවන විට පුද්ගලයින් 26942 නෙකු නිරෝධායනය අවසන් කර නිවෙස් වෙත පිටත්ව ගොස් තිබෙනවා. එසේම අද දිනය වන විට ත්‍රිවිධ හමුදාව මගින් පාලනය කරන නිරෝධායන මධ්‍යස්ථාන 44ක් තුළ පුද්ගලයින් 3556 දෙනෙකු නිරෝධායනය වෙමින් සිටිනවා. මේ වන  විට PCR පරීක්ෂණ එක් ලක්ෂ පනස් එක් දහස් තුන්සිය විසි හතරක් සිදුකර තිබෙනවා. ඒ ඊයේ දිනයේ සිදුකළ PCR පරීක්ෂණ 1380 ක් ද සමඟයි. අද උදෑසන 6.00 වන විට  පුද්ගලයින් තුන්දෙනෙකු පූර්ණ සුවය ලබා රෝහලෙන් පිටත්ව ගොස් තිබෙනවා."
    },
    {
        "content": "හිටපු පාර්ලිමේන්තු මන්ත්‍රී රවී කරුණානායක මහතා අපරාධ පරීක්ෂණ දෙපාර්තමේන්තුව වෙත පැමිණ සිටිනවා. රවී කරුණානායක මහතාට අද දිනයේ දී අපරාධ පරීක්ෂණ දෙපාර්තමේන්තුව හමුවේ පෙනී සිටින ලෙස කොටුව මහේස්ත්‍රාත් අධිකරණය ද පසුගියදා නියෝග කළා. ඒ අතිරේක සොලිසිටර් ජනරාල් හරිප්‍රියා ජයසුන්දර මහත්මිය කළ ඉල්ලීමකට අනුවයි. මහ බැංකු බැදුම්කර සිද්ධියේ දෙවන සැකකරු වන රවී කරුණානායක මහතාට විමර්ශනවලට සහාය වන ලෙස අධිකරණය දන්වා තිබුණා. එහෙත් පොලිසිය දැනුම් දුන් දින ගණනාවකදීම මැතිවරණය හේතුවක් කර ගනිමින් ඔහු පැමිණියේ නැති බවයි ඇය කියාසිටියේ. බැදුම්කර ගනුදෙනු විමර්ශනයට පත් කළ ජනාධිපති කොමිසම හමුවේ අසත්‍ය සාක්‍ෂි ලබා දීමේ චෝදනාවට ගොනුකර ඇති නඩුවට අදාළව ප්‍රකාශ ලබා දෙන ලෙස ද කරුණානායක මහතාට දන්වා ඇතත් ඔහු එම නියෝග ද මග හරිමින් සිටින බවයි අතිරේක සොලිසිටර් ජනරාල්වරිය පැවසුවේ. ඒ අනුවයි ඔහුට අද දින අපරාධ පරික්ෂණ දෙපාර්තමේන්තුව හමුවේ පෙනී සිටිය යුතු බවට නියෝග කෙරුණේ."
    },
    {
        "content": "වර්තමානයේ තරුණ පරපුර දේශපාලන ක්ෂේත්‍රයෙන් ඉවත් වී ඇති බවත් ඒ සඳහා සාධාරණ හේතු තිබෙන බවත් එක්සත් ජාතික පක්ෂ නායක රනිල් වික්‍රමසිංහ මහතා පවසනවා. එක්සත් ජාතික පක්ෂයේ ජය තහවුරු කිරිම සඳහා පිළියන්දල බෝකුන්දර ප්‍රදේශයේ පැවති ජනහමුවකදියි රනිල් වික්‍රමසිංහ මහතා මෙම අදහස් පළ කළේ. රවි කරුණානායක, දයා ගමගේ යන මහත්වරුන් ඇතුළු එක්සත් ජාතික පක්ෂ අපේක්ෂකයින්ද මෙම අවස්ථාවට සහභාගී වුණා."
    },
    {
        "content": "පාර්ලිමේන්තුවේ බහුතරයකට තම වැරදි හේතුවෙන් සෘජුව කතා කිරීමට නොහැකි බව ජාතික ජන බලවේගයේ නායක අනුර කුමාර දිසානායක මහතා පවසනවා. ජාතික ජනබලවේගයේ ජය තහවුරු කිරීමේ ජනහමුවකට එක්වෙමින් අනුර කුමාර දිසානායක මහතා මෙම අදහස් පළ කළා. වැල්ලවත්ත ප්‍රදේශයේදී එම ජනහමුව පැවැත්වුණා."
    },
    {
        "content": "හැටන් සිට බගවන්තලාව දක්වා ධාවනය වෙමින් තිබූ ටිපර් රථයක් මාර්ගයෙන් ඉවතට පැන අඩි 50 ක පමණ ප්‍රපාතයකට ඇඳ වැටී තිබෙනවා. සිද්ධියෙන් ටිපර් රථයේ රියදුරු බරපතල තුවාල ලබා ඇති බවයි බගවන්තලාව පොලිසිය සඳහන් කළේ. අද පස්වරු 4.00 ට පමණ අනතුර සිදුවුණා. ටිපර් රථයේ ඇතිවූ කාර්මික දෝෂයක් හේතුවෙන් අනතුර සිදුවන්නට ඇති බවයි පොලිසිය සඳහන් කළේ."
    },
    {
        "content": "කොරෝනා මර්දන වැඩපිළිවෙල සාර්ථක කර ගැනීමට හැකිවූයේ හොද නායකත්වයකින් යුත් කණ්ඩායමක් රට තුළ  සිටින නිසා බව වෛද්‍ය පරීක්ෂණ ආයතනයේ අධ්‍යක්ෂ ජයරුවන් බණ්ඩාර මහතා පවසනවා."
    },
    {
        "content": "අතුරුගිරිය පොලිස් වසම තුළ සිදුකළ විශේෂ මෙහෙයුමකදී විවිධ අපරාධවලට සම්බන්ධ පුද්ගලයන් 7 දෙනෙකු අත්අඩංගුවට ගෙන තිබෙනවා. බස්නාහිර පළාත භාර ජ්‍යෙෂ්ඨ නියෝජ්‍ය පොලිස්පති ‍දේශබන්දු තෙන්නකෝන් මහතාගේ නියෝගයකට අනුවයි මෙම මෙහෙයුම ක්‍රියාත්මක කෙරුණේ. නිවාස බිදුම් 11 සම්බන්ධ බවට ඇගිලි සළකුණු වාර්තා මඟින් තහවුරු වී ඇති ගැමුණුපුර අබා නමැති සැකකරු ද මෙහිදී පොලිස් අත්අඩංගුවට පත් වූ බවයි අප වාර්තාකරුවන් සඳහන් කළේ. සැකකරු නිවාස බිඳ සොරාගත් භාණ්ඩ තොගයක් ද පොලිස් භාරයට ගෙන තිබෙනවා. ඊට අමතරව මත්ද්‍රව්‍ය විකිණීමේ නිරතව සිටි පුද්ගලයන් කිහිප දෙනෙකු ද අත්අඩංගුවට පත් වුණා."
    },
    {
        "content": "මෙරට කොරෝනා ආසාදිතයින් සංඛ්‍යාව 2,804ක් දක්වා ඉහළ ගොස් තිබෙනවා."
    },
    {
        "content": "බත්තරමුල්ල ප්‍රදේශයේ පෞද්ගලික වෙළෙඳ ආයතනයක හටගත් ගින්නකින් එම ආයතනය සම්පූර්ණයෙන්ම විනාශයට පත්වුණා. බත්තරමුල්ල නගරයේ පිහිටි මෙම වෙළෙද ආයතනය තුළ අද දහවල් හටගත් ගින්න නිවා දැමීමට දෙහිවල ගල්කිස්ස , කොළඹ හා කෝට්ටේ මහ නගර සභාවල ගිනි නිවන රථ යොදා ගැනුණා. ගින්න පැතිරීම මැඩ පැවැත්වීමට හැකි වූ බවයි ගිනිනිවන අංශ සඳහන් කළේ. මේඅතර කැලණිය පට්ටිය හංදිය ප්‍රදේශයේ නිවසක හටගත් ගින්නක් පැතිර යාමෙන් නිවාස 6 කට හානි සිදුවුණා. කොළඹ මහ නගර සභාවේ ගිනි නිවන ඒකකය , යුද හමුදා නිලධාරීන්ගේ සහාය ඇතිව ගින්න නිවා දැමීමටයි කටයුතු කළේ. ඉන් කිසිවෙකුටත් හානියක් සිදුනොවූ අතර විදුලි කාන්දුවකින් ගින්න හට ගන්නට ඇතැයි සැක කෙරෙනවා."
    },
    {
        "content": "දේශපාලන පක්‍ෂවල ලේකම්වරුන් හා මැතිවරණ කොමිසමේ සභාපතිවරයා අතර සාකච්ඡාවක් අද පැවැත්වුණා. ඒ මැතිවරණ කොමිෂන් සභාවේදීයි. මැතිවරණය සම්බන්ධයෙන් වැදගත් කරුණු කිහිපයක් පිළිබඳ මෙහිදී සාකච්ඡා කෙරුණා. ඉන් අනතුරුව මාධ්‍ය හමුවේ අදහස් පළ කළ මැතිවරණ කොමිසමේ සභාපති මහින්ද දේශප්‍රිය මහතා,"
    },
    {
        "content": "පසුගිය කාලසීමාව තුළ මෙරට ආර්ථිකය කඩා බිඳ දැමීමට එවක රජයේ බදු ප්‍රතිපත්තිය හේතු වූ බව ශ්‍රී ලංකා පොදුජන පෙරමුණේ කොළඹ දිස්ත්‍රික් අපේක්ෂක විජේදාස රාජපක්ෂ මහතා පවසනවා. නෙළුම් මාවත පක්ෂ කාර්යාලයේ අද පැවති මාධ්‍ය හමුවේදීයි ඒ මහතා මේ බව කියා සිටියේ. ශ්‍රී ලංකා පොදුජන පෙරමුණේ අවිස්සාවේල්ල ආසන සංවිධායක අධිනීතිඥ රවීන්ද්‍ර ජයසිංහ මහතා ද මෙම මාධ්‍ය හමුවට එක්ව සිටියා."
    },
    {
        "content": "මත්ද්‍රව්‍ය සම්බන්ධ අපරාධකරුවන් ,  පාතාල කණ්ඩායම් මෙන්ම අයුතු ලෙස මුදල් උපයන්නන් පිළිබඳව දැනුම් දීම සඳහා නව දුරකතන අංක දෙකක් හඳුන්වා දී තිබෙනවා. අද පස්වරුවේ පැවති මාධ්‍ය හමුවකදී පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී ජාලිය සේනාරත්න මහතා මේ බව කියා සිටියා."
    },
    {
        "content": "වැව් ප්‍රතිසංස්කරණයට ජාතික වැඩසටහනක් සකසන බව ජනාධිපති ගෝඨාභය රාජපක්ෂ මැතිතුමා ප්‍රකාශ කළා. ඒ කුලියාපිටිය පැවති ජන හමුවකට සහභාගී වෙමින්. දීර්ඝ කාලයක සිට නිසි අයුරින් වැව් සහ වාරි පද්ධති ප්‍රතිසංස්කරණය නොවීම ජනාධිපති ගෝඨාභය රාජපක්ෂ මැතිතුමා පසුගියදිනවල චාරිකා කළ සියලු දිස්ත්‍රික්වලදී ජනතාව ඉදිරිපත් කළ ප්‍රධාන ගැටලුවක්. කෘෂි කර්මාන්තයට හා ජන ජීවිතයට එමගින් එල්ලවී ඇත්තේ හානිකර බලපෑමක්. ඊට විසදුමක් ලෙස විධිමත් හා නිසි ප්‍රමිතිගත සැලසුමක් අනුව සියලු වැව් ප්‍රතිංස්කරණය කරන බව ජනාධිපතිතුමා අවධාරණය කළා. ඒ කුලියාපිටිය සමූපාකාර ක්‍රීඩාංගනයේ පැවති ජන හමුවට සහභාගී වෙමින්. පොදුජන පෙරමුනෙන් මෙවර මහ මැතිවරණය තරගවදින අපේක්ෂකයින්ගේ ජය තහවුරු කිරීම සඳහා එය සංවිධාන කර තිබුණේ අපේක්ෂක සමන්ප්‍රිය හේරත් මහතායි. අපේක්ෂක සෝමසිරි ගුණසේකර මහතා බිංගිරිය දුම්මලසූරිය නෙරළුගම ක්‍රිඩාංගනයේ සංවිධාන කර තිබු ජන හමුවට ද ජනාධිපතිතුමා එක්වුණා. රැස්ව සිටි ජනතාව සමඟ සුහද කතාබහක නිරතවූ ජනාධිපතිතුමාට මැටි කර්මාන්තය ආශ්‍රිත ස්වයං රැකියාවල නිරත පිරිස් තමන් මුහුණ පා සිටින ගැටලු දැනුම් දුන්නා.  ඔවුනට නිදහසේ තම ජීවනෝපාය කරගෙන යාමට ඉඩ දෙන ලෙසයි ජනාධිපතිතුමා එම අවස්ථාවේදීම පොලිසියට නියෝග කළේ. අපේක්ෂක අනුර ප්‍රියදර්ශන යාපා මහතා කටුගම්පොල පන්නල මහජන ක්‍රිඩාංගනයේ සංවිධාන කර තිබූ ජන හමුවට ජනාධිපතිතුමා සහභාගී වුයේ ඉන් අනතුරුවයි. වසර 150ක් පැරණි පන්නල ජාතික පාසලට ගොඩනැගිල්ලක් හා පිහිණුම් තටාකයක් ඉදිකර දෙන ලෙස සිසුන් කළ ඉල්ලීම ඉටුකරන බව ජනාධිපති ගෝඨාභය රාජපක්ෂ මැතිතුමා මෙහිදී කියා සිටියා.පිත්තල හා වෙනත් සාම්ප්‍රදායික කර්මාන්තවල නිරත පිරිස් ණය ඉල්ලුම් කිරීමේදී මුහුණ දෙන ගැටලු පිළිබඳව ද ජනාධිපතිතුමා දැනුවත් කිරීමටයි කටයුතු කෙරුණේ. මත් උවදුර මර්දනය කරන්නැයි කළ ඉල්ලීම්වලට පිළිතුරු දුන් ජනාධිපතිතුමා කියා සිටියේ  තම ප්‍රදේශවල මත් ජාවාරම් පිළිබඳ තොරතුරු නිර්ණාමිකව ජනාධිපති කාර්යාලයට දැනුම් දෙන ලෙසයි. අග්‍රාමාත්‍ය මහින්ද රාජපක්ෂ හා අමාත්‍ය ජොන්ස්ටන් ප්‍රනාන්දු යන මහත්වරුන්ද මෙම අවස්ථාවට එක්ව සිටියා."
    },
    {
        "content": "මෙරට කොරෝනා ආසාදිතයින් සංඛ්‍යාව 2,805ක් දක්වා ඉහළ ගොස් තිබෙනවා. අද උදෑසන 6 වනවිට අලුතින් හඳුනාගත් කොරෝනා ආසාදිතයින් 23 දෙනාගෙන් 17 දෙනෙකු සේනපුර මධ්‍යස්ථානයේ රැදවූවන් බව කොවිඩ් 19 පැතිරීම වළැක්වීමේ ජාතික ක්‍රියාන්විත මධ්‍යස්ථානය පවසනවා. මේ වනවිට කන්දකාඩු මත්ද්‍රව්‍ය නිවාරණ ප්‍රතිකාර හා පුනරුත්ථාපන මධ්‍යස්ථානයට අදාළ කොරෝනා ආසාදිතයින් සංඛ්‍යාව 597 දක්වා ඉහළ ගියා. සේනපුර රැඳවියන් 17 දෙනාට අමතරව සෙසු හය දෙනා හමුවී ඇත්තේ විදේශයන්හි සිට මෙරටට පැමිණ නිරෝධායන මධ්‍යස්ථානවල සිටියදීයි. කන්දකාඩුවලින් හමුවූ අය අතුරින් හාරසිය අසූ දෙදෙනෙකුම පුනරුත්ථාපනය වන රැඳවූවන්. කාර්ය මණ්ඩලයේ 65 දෙනෙකුට ද වෛරසය ආසාදනය වුණා. ආරාධිත කාර්ය මණ්ඩලයේ පස් දෙනෙකු ද ඒ අතර වනවා. මෙම සියලු දෙනාගේ පවුල්වල හා සමීපතමයන් 44 දෙනෙකු කොරෝනා රෝගීන් බවට පත්වුණා. වැලිකඩ බන්ධනාගාරයේ වෛරසය ආසාදනය වූ රැඳවූවෙකු ඇසුරුකළ පුද්ගලයෙකුට ද වෛරසය වැළදී තිබෙනවා. මේ වන විට මෙරටින් හමු වූ සමස්ත කොරෝනා රෝගීන්ගේ සංඛ්‍යාව 2,805 ක්. ඉන් 2121 දෙනෙකු සුවය ලබා සිටිනවා. ඒ අනුව මේ වන විට ප්‍රතිකාර ලබමින් සිටින්නේ ආසාදිතයන් 673 දෙනෙකු පමණයි. අද උදෑසන වන විට පුද්ගලයින් 15 දෙනෙකු පූර්ණ සුවය ලබා රෝහල්වලින් පිටත්ව ගොස් තිබෙනවා. වෛද්‍ය අධීක්‍ෂණය යටතේ 80 දෙනෙකු රෝහල්ගතව සිටිනවා."
    },
    {
        "content": "රාජාංගණය ප්‍රදේශයේ නිල ඡන්ද දැන්වීම් පත්‍රිකා බෙදාහැරීම අද සිට සිදු කරන බව නියෝජ්‍ය තැපැල්පති රාජිත රණසිංහ මහතා පවසනවා. නව්‍ය කොරෝනා වෛරසයේ ව්‍යාප්තියත් සමඟ මෙම ප්‍රදේශයේ ඡන්ද කටයුතු පවත්වාගෙන යාමට බාධා මතු වුණා."
    },
    {
        "content": "සංවිධානාත්මක අපරාධ කල්ලි දෙකකට සම්බන්ධ ප්‍රධාන පෙළේ අනුගාමිකයින් දෙදෙනෙකු අත්අඩංගුවට ගෙන තිබෙනවා. ඉන් එක් අයෙකු කෙසෙල්වත්ත දිනුක කණ්ඩායමේ සාමාජිකයෙක්. අනෙක් පුද්ගලයා මාකදුරේ මධුෂ් කණ්ඩායමේ සාමාජිකයෙකු බවයි පොලීසිය පවසන්නේ. කෙසෙවත්ත දිනුක නමැති සංවිධානාත්මක අපරාධකරු සමඟ සමීපව කටයුතු කරන පුද්ගලයෙකු වන දර්ශනගේ අනුරාධ නොහොත් තරංග නමැති සැකකරු අත්අඩංගුවට ගෙන ඇත්තේ හෙරෙයින් ග්‍රෑම් 3 යි මිලිග්‍රෑම් 210 ක් ද සමඟයි. වෙඩි තබා මනුෂ්‍ය ඝාතනයක් සිදුකිරීම , ඝාතනයට තැත් කිරීම , පුද්ගලයින් බියවැද්දීම , පහරදීම , දේපොළ අනර්තය සිදුකිරීම ආදී අපරාධ සඳහා මොහුට එරෙහිව අධිකරණයේ නඩු පවතින බව පොලීසිය පවසනවා. මාකදුරේ මධුෂ් නමැති සංවිධානාත්මක අපරාධකරුගේ කණ්ඩායමේ සාමාජිකයෙකු වන මොහොමඩ් සිද්ධික් මොහොමඩ් සියාම් නොහොත් ජල්බරි සියාම් යන අය අත්අඩංගුවට ගෙන ඇත්තේ ද මත්කුඩු සමඟයි. ඒ හෙරොයින් ග්‍රෑම් 2 යි මිලිග්‍රෑම් 350 ක් සමඟ. ඔහු මාකදුරේ මධුෂ් සමඟ ඩුබායි රටේ සිට පිටුවහල් කරන ලද පුද්ගලයෙක්. කෙසෙල්වත්ත පොලීසිය මඟින් අත්අඩංගුවට ගත් මෙම සැකකරුවන් දෙදෙනා අධිකරණයට ඉදිරිපත් කර රැදවුම් නියෝග ලබාගෙන වැඩිදුර විමර්ශන සිදුකිරීමට නියමිත බවයි පොලීසිය පවසන්නේ."
    },
    {
        "content": "බස්නාහිර සබරගමුව වයඹ සහ මධ්‍යම පළාත්වලත් ගාල්ල සහ මාතර දිස්ත්‍රික්ක වල ඇතැම් ස්ථානවලට අද (28) සිට මි.මී.100 ට වැඩි තද වර්ෂාපතනයන් ඇති විය හැකි බව කාලගුණ විද්‍යා දෙපාර්තෙම්න්තුව නිවේදනය කරයි. ඒ අනුව, උතුරු සහ නැගෙනහිර පළාත්වල ද තැනින් තැන වැසි හෝ ගිගුරුම් සහිත වැසි ඇතිවිය හැකි අතර සෙසු ප්‍රදේශ වල සවස් කාලයේ දී හෝ රාත්‍රී කාලයේ දී තැනින් තැන වැසි ඇති විය හැකියි. ගිගුරුම් සහිත වැසි ඇති වන විට අකුණු මඟින් හා තාවකාලික තද සුළං මඟින් සිදුවන අනතුරු අවම කර ගැනීමට අවශ්‍ය පියවර ගන්නා ලෙසත්, බේරුවල සිට ගාල්ල හරහා හම්බන්තොට දක්වා වන වෙරළ ආසන්න මුහුදු ප්‍රදේශ වල මුහුදු රළ ඉහළ යාම නිසා මුහුදු රළ ගොඩබිමට පැමිණීමේ හැකියාවක් පවතින බැවින් වෙරළ ආසන්නයේ ජිවත් වන ජනතාව මේ පිළිබඳ අවධානයෙන් කටයුතු කරන ලෙසත් කාලගුණ විද්‍යා දෙපාර්තෙම්න්තුව මහජනතාවගෙන් ඉල්ලා සිටී."
    },
    {
        "content": "“සියලු ආකාරයේ අපයෝජනයන්ගෙන් ළමයින් ආරක්ෂා විය යුතු අතර ඔවුන් සඳහා වඩා සුරක්‍ෂිත පරිසරයක් නිර්මාණය කිරීම අත්‍යවශ්‍ය වෙනවා” ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න මහතා පැවසීය. ආරක්ෂක අමාත්‍යාංශය සහ ජාතික ළමා ආරක්ෂක අධිකාරිය එක්ව සංවිධානය කළ රැස්වීමකදී  ඔහු මේ බව ප්‍රකාශ කළේය. පාසල් ළමුන් මත්ද්‍රව්‍ය උවදුරින් වැළැක්වීමට කටයුතු කිරීම සඳහා පාසල්වල කමිටු පිහිටුවීම සඳහා දැනටමත් සාකච්ඡා පවත්වා ඇති බව ආරක්ෂක ලේකම් පැවසීය. මත්ද්‍රව්‍ය ජාවාරම් හරහා පහසුවෙන් මුදල් උපයා ගැනීම සඳහා මත්ද්‍රව්‍ය උවදුර තුරන් කිරීම සහ නීතිය ක්‍රියාත්මක කිරීම සම්බන්ධයෙන් වගකිව යුතු නිලධාරීන්ද මෙයට සම්බන්ධ වීම “මේ වන විට රහසක් නොවනවා වගේම කනගාටුවට කරුණක් ” යැයි පැවසූ ඔහු තවදුරටත් පවසා සිටියේ මේ දක්වා පොලිස් මත්ද්‍රව්‍ය කාර්යාංශයේ නිලධාරීන් 17 දෙනෙකු අත්අඩංගුවට ගෙන පරීක්ෂණ පවත්වාගෙන යන බවයි . පවත්නා නීති වල පවත්නා මෘදුභාවය හා යුක්තිය ඉටු කිරීමේ අකාර්යක්ෂම බව පිළිබඳව සියලු දෙනා එකඟ වනු ඇත. එම නිසා වැරදිකරුවන් වැරදි කිරීම සඳහා වන පෙළඹවීම වැළැක්වීම සඳහා වැරදිකරුවන්ට එරෙහිව ඇති දඬුවම් සංශෝධනය කිරීම අවශ්‍ය බව ආරක්ෂක ලේකම්වරයා  තවදුරටත් අවධාරණය කළේය. අංක 50 දරණ ළමා ආරක්ෂණ පනත 1998 වර්ෂයේදී පාර්ලිමේන්තුව තුල සම්මත විය. ළමා ආරක්ෂණය පිළිබඳ ප්‍රතිපත්තියක් සැකසීමේ උත්සාහයන් 2019 මැයි මාසය දක්වා ප්‍රමාද වූ අතර, කැඳවන ලද රැස්වීමේ අරමුණ වූයේ ජනාධිපතිවරයාගේ මැතිවරණ ප්‍රතිපත්ති ප්‍රකාශනයේ ‘රට හදන සෞභාග්‍යයේ දැක්ම ‘ අනුව පස් අවුරුදු සැලැස්මක් ක්‍රියාත්මක කිරීම සඳහා තාක්ෂණික කමිටුවක් පිහිටුවීමයි. ආරක්ෂක, අධ්‍යාපනය, සෞඛ්‍ය, අධිකරණ , සමාජ සුභසාධන, කම්කරු, සංචාරක, ජනමාධ්‍ය යන අමාත්‍යාංශ ඇතුළු පාර්ශවකරුවන් සමග එක්ව කටයුතු කරන ජාතික ක්‍රියාත්මක කිරීමේ කමිටුව, අපේක්ෂිත අරමුණු සාක්ෂාත් කර ගැනීම සඳහා ළමා ආරක්ෂණය පිළිබඳ ජාතික ක්‍රියාත්මක කිරීමේ සැලැස්ම ක්‍රියාවට නැංවීම සහ අධීක්ෂණය යටතේ බලාත්මක කිරීම හා අධීක්ෂණය කිරීම සිදු කරනු ලබයි. ප්‍රතිපත්ති ක්‍රියාත්මක කිරීමේ අරමුණු යටතේ, ළමා හිතකාමී සුරක්ෂිත පරිසරයක් නිර්මාණය කිරීම සඳහා වන අරමුණු තුනක් සාක්ෂාත් කර ගැනීම, ඵලදායී හා කාලෝචිත ලෙස නීතිය ක්‍රියාත්මක කිරීම සහතික කිරීම පොලිසිය හරහා සිදු කරවීම කෙරෙහි ආරක්ෂක අමාත්‍යාංශය ප්‍රධාන වශයෙන් අවධානය යොමු කරයි. මේ අතර, 2015 සිට 2019 දක්වා කාලය තුළ ළමා අපයෝජන සම්බන්ධ පැමිණිලි 47, 177 ක් ජාතික ළමා ආරක්ෂක අධිකාරිය වෙත ලැබී ඇති බව අනාවරණය විය. ඊට අමතරව 1929 ජාතික ළමා ආරක්ෂක අධිකාරියේ ඇමතුම් අංකයට වාර්ෂිකව පැමිණිලි 550,000 ක් ලැබී ඇති බවද වාර්තා වේ. ජාතික ළමා ආරක්ෂක අධිකාරියේ සභාපති මහාචාර්ය මුදිත විදානපතිරණ, ජාතික ළමා ආරක්ෂණ අධිකාරියේ නියෝජ්‍ය සභාපති, හිටපු මහාධිකරණ විනිසුරු සුජාතා අලහප්පෙරුම, ජාතික ළමා ආරක්ෂක අධිකාරියේ අධ්‍යක්‍ෂක ජෙනරාල් අනෝමා සිරිවර්ධන යන අය විසින් මේ පිළිබඳව ඉදිරිපත් කිරීමක්ද සිදු කරන ලදි."
    },
    {
        "content": "මහජන සෞඛ්‍ය පරීක්ෂකයින්ගේ වෘත්තීය ගැටලු විසදීමට අග්‍රාමාත්‍ය මහින්ද රාජපක්ෂ මහතා ඉදිරිපත්ව සිටිනවා. ඒ අනුව අදාළ පාර්ශ්ව වල නියෝජිතයින් අරලියගහ මන්දිරය වෙත අද (28) පෙරවරුවේ කැදවා තිබුණා. මහජන සෞඛ්‍ය පරීක්ෂකවරුන්ගේ සංගමයේ නියෝජිතයින්,  රජයේ වෛද්‍ය නිලධාරීන්ගේ සංගමයේ නියෝජිතයින් සහ සෞඛ්‍ය ඇමතිනී පවිත්‍රා වන්නිආරච්චි මහත්මිය ද,  සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය අනිල් ජාසිංහ මහතා ද මෙම සාකච්ඡාව සදහා පැමිණෙන ආකාරයයි දැකගත හැකිවුණේ. මහජන සෞඛ්‍ය පරීක්ෂකවරුන්ගේ ගැටලුවලට විසදුම් ලබාදීමේ මෙම සාකච්ඡාව මේ වනවිටත් පැවැත්වෙන බවයි වාර්තා වන්නේ. සාකච්ඡාවෙන් අනතුරුව මහජන සෞඛ්‍ය පරීක්ෂකවරුන්ගේ වෘත්තීය ක්‍රියාමාර්ගය අවසන් වනු ඇති බවටයි විශ්වාසය පළකෙරෙන්නේ."
    },
    {
        "content": "ඊයේ දිනය තුළදී PCR පරීක්ෂණ 1,410 ක් සිදුකෙරුණා. ඒ සමඟ මෙරට සිදුකළ PCR පරීක්ෂණ සංඛ්‍යාව 15365ක් දක්වා ඉහළ ගියා. මේ වනවිට ත්‍රිවිද හමුදාව මඟින් පාලනය කරන නිරෝධායන මධ්‍යස්ථාන 38 ක් තුළ පුද්ගලයින් 3,409 දෙනෙකු නිරෝධායනය වෙමින් සිටිනවා. නිරෝධායනය අවසන් කළ 27,105 දෙනෙකු පිටත්ව ගොස් තිබෙනවා. යුද හමුදාව මඟින් පවත්වාගෙන යන නිරෝධායන මධ්‍යස්ථාන තුළින් අද දිනයේ ද පුද්ගලයින් 171 දෙනෙකු නිවෙස් වෙත පිටත්ව යාමට නියමිතයි. අද උදෑසන දෝහා සිට පැමිණි 10 දෙනෙකු ද නිරෝධායනයට යොමුකළ බවයි කොවිඩ් 19 පැතිරීම වැළැක්වීමේ ජාතික ක්‍රියාන්විත මධ්‍යස්ථානය පවසන්නේ. මේ අතර තංගල්ල ධීවර වරාය හා බස්නැවතුම්පොළ ආශ්‍රිත ප්‍රදේශවලින් අහඹු ලෙස තෝරාගත් 43 දෙනෙකුගේ PCR පරීක්‍ෂණ සිදු කෙරෙනවා. ඒ සඳහා සාම්පල ලබා ගැනීම හම්බන්තොට දිස්ත්‍රික් සෞඛ්‍ය සේවා අධ්‍යක්‍ෂිකා වෛද්‍ය දීපිකා පටබැදිගේ මහත්මියගේ මැදිහත්වීමෙන් සිදුකෙරුණා."
    },
    {
        "content": "කළුතර බන්ධනාගාර සැකකරුවන් දෙසට සැක කටයුතු පාර්සලයක් විසි කළ පුද්ගලයෙකු අත්අඩංගුවට ගෙන තිබෙනවා. කළුතර අධිකරණ සංකීර්ණය වෙත සැකකරුවන් සහ වැරදිකරුවන් පිරිසක් රැගෙන විත් ඔවුන් යළි බන්ධනාගාර බස් රථයට නංවමින් සිටියදී සැක කටයුතු පාර්සලයක් ඔවුන් දෙසට විසි කර තිබෙනවා. එසේ පාර්සලය විසි කළ පුද්ගලයා ලුහුබැද ගොස් අල්ලා ගැනීමට බන්ධනාගාර නිලධාරීන් කටයුතු කර තිබෙනවා. එහිදී පොර බැදීමෙන් තුවාල ලැබූ බන්ධනාගාර නියාමකවරයෙකු නාගොඩ රෝහලට ඇතුළත් කෙරුණා. අත්අඩංගුවට ගත් සැකකරු පිළිබඳ කළුතර දකුණ පොලීසිය පරීක්ෂණ පවත්වනවා."
    },
    {
        "content": "සහරාන් හෂීම්ගේ ත්‍රස්ත ක්‍රියා පිළිබද පාස්කු ප්‍රහාරයට පෙර එනම් පසුගිය වසරේ ජනවාරි මාසයේදීම ජාතික ආරක්‍ෂක කවුන්සිලයට ලිඛිතව හා වාචිකව දැනුවත් කර තිබූ බව රාජ්‍ය බුද්ධි සේවයේ හිටපු අධ්‍යක්‍ෂ නිලන්ත ජයවර්ධන මහතා පාස්කු ඉරිදා සිද්ධිය පිළිබද විමර්ශනය කරන ජනාධිපති කොමිසම හමුවේ අනාවරණය කළා. සහරාන් හෂීම් පිළිබද රාජ්‍ය බුද්ධි සේවය දිගින් දිගටම බුද්ධි තොරතුරු වාර්තා කර තිබියදීත් ඔහු අත්අඩංගුවට ගැනීමට කිසිදු විමර්ශන අංශයක් අඛණ්ඩව ක්‍රියාත්මක වූයේ නැති බව නිලන්ත ජයවර්ධන මහතා කියාසිටියා. පක්‍ෂ 2 ක් එක්වී ආණ්ඩුවක් පිහිටුවා තිබූ අවස්ථාවක තමාට රාජ්‍ය බුද්ධි අධ්‍යක්‍ෂවරයා ලෙස කටයුතු කිරීමට සිදු වූ බැවින් එම කාල සීමාව තුළ බුද්ධි නිලධාරියෙකු ලෙස තමන්ට මැද මාවතක ගමන් කිරීමට සිදු වූ බව හිටපු අධ්‍යක්‍ෂවරයා ප්‍රකාශ කළා. රටේ වගකිව යුතු තනතුරු දැරූ කිහිප දෙනෙකු සමග රාජ්‍ය බුද්ධි සේවයේ අධ්‍යක්‍ෂවරයාට පැවතියේ කිනම් සබදතාවක් දැයි රජයේ අතිරේක සොලිසිටර් ජනරාල්වරිය මෙහිදී විමසා සිටියා. එහිදී සාක්‍ෂිකරු ප්‍රකාශ කළේ පාස්කු ප්‍රහාරය එල්ල වීමට පෙර සියලුම උසස් නිලධාරීන් තමා සමග සුහද සබදතාවක් පවත්වාගෙන ගිය බවයි. එමෙන්ම ඔවුන් සමග රාජකාරිමය ගනුදෙනු පමණක් සිදු කළ බව ද ඔහු ප්‍රකාශ කළා. තමන් බුද්ධි තොරතුරු වාර්තා කිරීමට බැදී සිටියේ ආරක්‍ෂක අමාත්‍යාංශයේ ලේකම්වරයාට බවත් ජනාධිපතිවරයා ඉල්ලීමක් කළ අවස්ථාවේදී ආරක්‍ෂක ලේකම්වරයාගේ අනුමැතිය යටතේ ඒවා ජනාධිපතිතුමා වෙත යැවූ බවත් ජයවර්ධන මහතා කියාසිටියා. කෙසේ වුව ද එවකට අග්‍රාමාත්‍යවරයාව සිටි රනිල් වික්‍රමසිංහ මහතා බොහෝ විටදී නීතිය හා සාමය විෂය භාර අමාත්‍යවරයාව සිටි සාගල රත්නායක මහතා හරහා තොරතුරු වාර්තා ලබාගත් බවත් අතිරේක සොලිසිටර් ජනරාල්වරිය විමසූ ප්‍රශ්නයකට පිළිතුරු දෙමින් රාජ්‍ය බුද්ධි සේවයේ හිටපු අධ්‍යක්‍ෂවරයා ප්‍රකාශ කළා. සහරාන් හෂීම් එවැනි ක්‍රියාකාරකම්වල යෙදි සිටින බව තමන් දැනගත් අතර සහරාන් කැකුණුගොල්ල ප්‍රදේශයේ සැගව සිටින බව තමන් වගකිව යුතු පාර්ශ්වයන්ට දැනුම් දී තිබූ බව ද ජයවර්ධන මහතා කියාසිටියා. මෙහිදී ජනාධිපති කොමිසමේ කොමසාරිස්වරයෙකු ප්‍රශ්න කළේ එවැනි වටපිටාවක් තුළ සහරාන් හෂීම් අත්අඩංගුවට ගැනිමට නොහැකි වූයේ මන්ද යන්නයි. බුද්ධි අංශ තොරතුරු ලබා දී තිබියදී විමර්ශන අංශ ඒ සම්බන්ධයෙන් අවධානයෙන් සිටිය යුතු බව ජයවර්ධන මහතා ප්‍රකාශ කළා. වසර ගණනාවක් රාජ්‍ය බුද්ධි සේවය කොළඹට ගහනවා යැයි කිසිදු සදහනක් කර නොතිබූ පසුබිමක මෙවැනි තොරතුරක් ලැබුණු පසු ඒ සම්බන්ධයෙන් දැඩි අවධානයක් යොමු කළ යුතුව තිබූ බවයි රාජ්‍ය බුද්ධි සේවයේ හිටපු අධ්‍යක්‍ෂවරයා වැඩිදුරටත් ප්‍රකාශ කළේ."
    },
    {
        "content": "එක්සත් ජාතික පක්ෂ කෘත්‍යාධිකාරී රැස්වීමක් අද කැඳවා තිබුණා. පක්ෂ නායක රනිල් වික්‍රමසිංහ මහතාගේ ප්‍රධානත්වයෙන් මෙම රැස්වීම පැවැත්වෙන බවයි වාර්තා වන්නේ. ඒ සඳහා සහභාගී වීම සඳහා එක්සත් ජාතික පක්ෂ කෘත්‍යාධිකාරී මණ්ඩල සාමාජිකයින් සිරිකොත පක්ෂ මූලස්ථානය වෙත පැමිණෙන ආකාරය දක්නට ලැබුණු බවයි අප වාර්තාකරුවන් ප්‍රකාශ කළේ."
    },
    {
        "content": "වැසී යාමට තිබූ ලංකා පිඟන් සංස්ථාව යළි නිෂ්පාදන අරඹමින් දේශීය අවශ්‍යතා සපුරාලීමටත් අපනයනයටත් සූදානමින් සිටින බව එහි සභාපති ජූඩ් ප්‍රනාන්දු මහතා පවසනවා. කර්මාන්ත අමාත්‍යාංශයේ පැවති මාධ්‍ය හමුවකදී ඒ මහතා තවදුරටත් කියා සිටියේ උළු නිෂ්පාදනයටද සුදානම් බවයි. ටෙරාකොටා ටයිල් සදහා ඇමෙරිකාව හා යුරෝපයේ අපනයන අවස්ථා පවතින අතර රටට අවශ්‍ය නිෂ්පාදන ලබාදීමට සූදානම් බවයි ඒ මහතා තවදුරටත් කියා සිටියේ."
    },
    {
        "content": "ඡන්ද පත්‍රිකා බෙදා හැරීම මේ වන විට සියයට 95 කින් පමණ අවසන් වී තිබෙනවා. මහ මැතිවරණයට අදාළ නිල ඡන්ද දැන්වීම් පත්‍රිකා බෙදා හැරීම සියයට 95 කින් පමණ මේ වන විට අවසන් බවයි තැපැල් දෙපාර්තමේන්තුව සදහන් කරන්නේ. එමෙන්ම මෙම බෙදා හැරීම් හෙට (28) දිනය වන විට අවසන් කිරීමටයි සැලසුම් කර තිබෙන්නේ. හෙට (28) දිනයෙන් පසුව ද නිල ඡන්ද දැන්වීම් පත්‍රිකා ලැබුණේ නැති පුද්ගලයන් සිටී නම් ඔවුන්ට තමන් පදිංචි ප්‍රදේශයේ තැපැල් කාර්යාලයට ගොස් නිල ඡන්ද දැන්වීම් පත්‍රිකා ලබා ගැනීමේ හැකියාව පවතිනවා. මේ අතර රාජාංගණය ප්‍රදේශයේ නිල ඡන්ද දැන්වීම් පත්‍රිකා බෙදාහැරීම අද (28) සිට සිදු කෙරෙනවා. නව්‍ය කොරෝනා වෛරසයේ ව්‍යාප්තියත් සමග මෙම ප්‍රදේශයේ ඡන්ද කටයුතු පවත්වාගෙන යාමට බාධා මතු වුණා."
    },
    {
        "content": "තමා බෞද්ධාගමට කළ සේවය තරම් සේවාවක් කාඩ්බෝඩ් බෞද්ධයින් ආගමට සිදුකර නැති බව සමගි ජන බලවේගයේ නායක සජිත් ප්‍රේමදාස මහතා පවසනවා. වැල්ලවත්ත ප්‍රදේශයේ පැවති ජන හමුවකදී ඒ මහතා මේ බව ප්‍රකාශ කළා. මහ මැතිවරණයට සමගි ජන බලවේගයෙන් ඉදිරිපත් වන අපේක්ෂකයින්ගේ ජය තහවුරු කිරීම සදහා වැල්ලවත්ත ප්‍රදේශයේ මෙම ජන හමුව සංවිධානකර තිබුණා."
    },
    {
        "content": "බුවනෙක ගොඩනැගිල්ල කඩා ඉවත් කිරීමේ සිද්ධියට අදාළව චෝදනා ලබාසිටින පුද්ගලයින්ට නීතිය ක්‍රියාත්මක කරන ලෙස වැඩබලන පොලිස්පතිවරයා ඇතුළු වගඋත්තරකරුවන් වෙත නියෝගයක් නිකුත් කරන්නැයි ඉල්ලා අභියාචනාධිකරණය පෙත්සමක් ඉදිරිපත්කර තිබෙනවා. කුරුණෑගල බුවනෙක රාජසභා ගොඩනැගිල්ල කඩා ඉවත් කිරීමේ සිද්ධිය සම්බන්ධයෙන් කුරුණෑගල නගරාධිපති තුෂාර සංජීව විතාරණ මහතාට චෝදනා එල්ලවී තිබෙනවා. ඔහු අත්අඩංගුවට ගෙන අධිකරණයට ඉදිරිපත් කර නීතිය ක්‍රියාත්මක කරන ලෙස වැඩබලන පොලිස්පතිවරයා ඇතුළු වගඋත්තරකරුවන් වෙත නියෝගයක් නිකුත් කරන ලෙස ඉල්ලා පෙත්සම ගොනුකර තිබෙන්නේ ජාතික ජනබලවේගය පක්ෂයේ අපේක්ෂකයෙකු වන නාමල් කරුණාරත්න මහතායි. රාජසභා ගොඩනැගිල්ල පුරාවිද්‍යා පනත යටතේ පුරාවිදයා වටිනාකමක් සහිත ස්ථානයක් ලෙස ප්‍රකාශයට පත්කර තිබූ බව පෙත්සම්කරු පෙන්වා දෙනවා. එය කඩා ඉවත් කිරීම තුළින් පුරාවිද්‍යා පනත යටතේ වරදක් සිදුවී ඇති බවද එම පෙත්සමේ සදහන්. මේ සම්බන්ධයෙන් පසුගිය 23 වනදා කුරුණෑගල මූලස්ථාන පොලීසියට පැමිණිල්ලක් සිදුකළ ද මේ දක්වා විධිමත් පරීක්ෂණයක් පවත්වා නැති බවද පෙත්සම්කරු පවසනවා."
    },
    {
        "content": "රටේ ආර්ථිකය ගොඩනැගීමට ජාත්‍යන්තර මූල්‍ය අරමුදල ඇතුළු මූල්‍ය ආයතනවලින් දීර්ඝකාලීන ණය ලබාගත යුතු බව එක්සත් ජාතික පක්ෂ නායක රනිල් වික්‍රමසිංහ මහතා පවසනවා. මහ මැතිවරණය සදහා එක්සත් ජාතික පක්ෂයෙන් ඉදිරිපත්වන අපේක්ෂකයින්ට සහාය පළකරමින් මැදකොළඹ මැදපාර ප්‍රදේශයේ පැවති ජන හමුවකදී රනිල් වික්‍රමසිංහ මහතා මෙම අදහස් පළකළා. හිටපු පාර්ලිමේන්තු මන්ත්‍රී දයා ගමගේ මහතා ඇතුළු පිරිසක් එම අවස්ථාවට එක්වුණා."
    },
    {
        "content": "එක්සත් ජාතික පක්ෂය අතහැර වෙනත් පක්ෂවලින් මහමැතිවරණයට ඉදිරිපත් වන හා වෙනත් පක්ෂවලට සහය දක්වන මන්ත්‍රීවරුන් 115කගේ පක්ෂ සාමාජිකත්වය ඉවත් කිරීමට ද කෘත්‍යාධිකාරි මණ්ඩලය තීරණය කර තිබෙනවා. ඒ අතර හිටපු පාර්ලිමේන්තු මන්ත්‍රීවරුන් 54 දෙනෙකු, පළාත් පාලන ආයතනවල සහ පළාත් සභා සාමාජිකයින් 61 දෙනෙකු සිටින අතර වහාම ක්‍රියාත්මක වන පරිදි ඔවුන්ගේ පක්ෂ සාමාජිකත්වය සම්පූර්ණයෙන්ම ඉවත් කිරීමට එක්සත් ජාතික පක්ෂ කෘත්‍යාධිකාරී මණ්ඩලය තීරණය කර ඇත"
    },
    {
        "content": "තවත් කොරෝනා ආසාදිතයන් 175 දෙනෙකු සම්පූර්ණ සුවය ලබා රෝහලෙන් පිටත්ව ගොස් තිබෙනවා. ඒ අනුව මේ වන විට සුවය ලැබූ කොරෝනා රෝගීන්ගේ සංඛ්‍යාව 2296දක්වා ඉහළ ගියා."
    },
    {
        "content": "එක්සත් ජාතික පක්ෂයෙන් ඉවත් කරන පිරිසගේ නාමලේඛනයක් මැතිවරණ කොමිසන් සභාවේ සභාපතිවරයා වෙත හෙට (29) දිනයේ භාර දෙන බව එම පක්ෂයේ මහ ලේකම් අකිල විරාජ් කාරියවසම් මහතා පවසනවා. මාධ්‍ය හමුවකට එක්වෙමින් ඒ මහතා මේ බව කියා සිටියා."
    },
    {
        "content": "රාජ්‍ය ආයතනවලට ගෘහ භාණ්ඩ දේශීය ආයතනවලින් පමණක් මිල දී ගැනීමට උපදෙස් ලබා දී ඇති බව ජනාධිපති ගෝඨාභය රාජපක්‍ෂ මැතිතුමා පවසනවා. ශ්‍රී ලංකා පොදුජන පෙරමුණෙන් මහ මැතිවරණයට ඉදිරිපත් වන අපේක්‍ෂකයන්ගේ ජය තහවුරු කිරීම සදහා කොළඹ දිස්ත්‍රික්කයේ චාරිකාවක නිරත වෙමින් ජනාධිපතිතුමා මේ බව ප්‍රකාශ කළා. බත්තරමුල්ල තලවතුගොඩ ප්‍රදේශයේ පැවති ජන හමුවට ජනාධිපතිතුමා අද (28) පෙරවරුවේ සහභාගි වුණා. හිටපු අමාත්‍ය විජයදාස රාජපක්‍ෂ මහතා එම ජන හමුව සංවිධාන කර තිබුණා. මොරටුව ලී බඩු නිෂ්පාදකයන් පිරිසක් ඉදිරිපත් කළ ගැටලුවකට පිළිතුරු ලබා දෙමින් ජනාධිපතිතුමා කියාසිටියේ දේශීය ව්‍යාපාර ප්‍රවර්ධනය වෙනුවෙන් පියවර රැසක් ගෙන ඇති බවයි. මත් උවදුරෙන් තරුණ පරපුර බේරා දෙන ලෙස ද මෙම අවස්ථාවට එක්වූ ජනතාව ජනාධිපතිතුමාගෙන් ඉල්ලා සිටියා. අපේක්‍ෂක ජගත් කුමාර මහතා බත්තරමුල්ල ප්‍රදේශයේ  සංවිධාන කර තිබූ ජන හමුවට ජනාධිපති ගෝඨාභය රාජපක්‍ෂ මැතිතුමා ඉන් පසුව එක්වුණා. අනවසර පදිංචිකරුවන්ගේ ගැටලු පිළිබද ජනාධිපතිතුමා මෙහිදී අවධානය යොමු කළා. බන්ධනාගාර රැදවූවන් නඩත්තුවට රජයෙන් වියදම් නොකර ආර්ථික ව්‍යාපෘති තුළින් වියදම් පියවා ගැනීමේ ක්‍රමවේදයකට ඔවුන් යොමු කරන්නැයි ජනතාව ජනාධිපතිතුමා වෙත යෝජනා කළා. නවගමුව අතුරුගිරිය,  තලංගම රෝහල් නවීකරණය ඇතුලු ජනතා ඉල්ලීම් කෙරෙහි ද ජනාධිපතිතුමාගේ අවධානය යොමුවුණා. පාසල් දරුවෙකුගේ අධික බර පාසල් බෑගය වෙනුවට සරල පාසල් බෑගයක් හදුන්වා දීමට මැදිහත් වන ලෙස ද ඉල්ලීම් ඉදිරිපත් කෙරුණා. වසර 47 ක් පුරා එක්සත් ජාතික පක්‍ෂ සාමාජිකයෙකුව සිටි හිටපු පළාත් සභා මන්ත්‍රී කේ තිලකරත්න මහතා ඇතුලු පිරිසක් ජනාධිපතිතුමාගේ වැඩපිළිවෙළට මෙහිදී සහාය පළ කළා. කෝට්ටේ නගර සභා පරිශ්‍රයේ පැවති ජන හමුවට සහභාගි වූ ජනාධිපතිතුමා ජනතාව සමග අදහස් හුවමාරු කර ගත්තා. අපේක්‍ෂක මධුර විතානගේ මහතායි එම ජන හමුව සංවිධාන කර තිබුණේ. ඊටීඅයි තැන්පත්කරුවන්ට හැකි උපරිම සහන සලසන බවයි ජනතාව ඇසූ ප්‍රශ්නවලට පිළිතුරු දෙමින් ජනාධිපතිතුමා ප්‍රකාශ කළේ. මධුර විතානගේ මහතාගේ ප්‍රතිපත්ති ප්‍රකාශය ද මෙහිදී ජනාධිපතිතුමා වෙත පිරිනැමුවා."
    },
    {
        "content": "තද වැසි හා තද සුළං පිළිබඳ කාලගුණවිද්‍යා දෙපාර්තමේන්තුවෙන් රතු නිවේදනයක්  නිකුත් කර තිබෙනවා. දිවයින අවට පහළ වායුගෝලයේ පවතින කැළඹිලි ස්වභාවය හේතුවෙන් දිවයිනේ, විශේෂයෙන් නිරිත දිග ප්‍රදේශවල වැසි තත්ත්වයේ තරමක වැඩිවීමක් අද (28) සහ හෙට (29) බලාපොරොත්තු විය හැක."
    },
    {
        "content": "ගිනි අවි සමඟ තවත් සංවිධානාත්මක අපරාධකරුවන් දෙදෙනෙකු අත්අඩංගුවට ගෙන තිබෙනවා. ඒ නිකදළුපොත සහ ඇල්පිටිය යන ප්‍රදේශවලදීයි. නිකදළුපොත ප්‍රදේශයේදී සැකකරු අත්අඩංගුවට ගැණුනේ ඔහුගේ නිවස පිටුපස වළදමා තිබූ ටී 56 ගිනි අවියක්ල  මැගසිනයක් සහ පතරොම් 22 ක්ද සමගයි. මේ අතර පොලිස් අල්පිටිය ප්‍රදේශයේදී ද ගිනි අවියක් සමග සැකකරුවෙකු අත්අඩංගුවට ගැනුනා. ගිනි අවියක්,  කඩුවක් සහ බෝර 12 ජීව උණ්ඩ 5 ක් සමග මෙසේ අත්අඩංගුවට ගත් සැකකරු පොඩි ලැසී නමැති සංවිධානාත්මක අපරාධකල්ලි සමාජිකයාගේ අනුගාමිකයෙකු බවයි පොලීසිය පවසන්නේ. විශේෂ කාර්ය බලකායේ බුද්ධි නිලධාරීන්ගෙන් ලද තොරතුරකට අනුව රත්ගම විශේෂ කාර්ය බලකා නිලධාරීන් පිරිසකුයි වැටලීම සිදුකළේ."
    },
    {
        "content": "දින 11 ක් පුරා මහජන සෞඛ්‍ය පරීක්ෂකවරුන් සිදුකළ වෘත්තීය ක්‍රියාමාර්ගය හෙට උදෑසන 7.30 සිට අවසන් කරන බව ශ්‍රී ලංකා මහජන සෞඛ්‍ය පරීක්ෂකවරුන්ගේ සංගමය පවසනවා. අග්‍රාමාත්‍ය මහින්ද රාජපක්ෂ මහතා සමඟ පැවති සාකච්ඡාවෙන් අනතුරුව මෙම තීරණයට එළඹුණු බවයි එම සංගමයේ සභාපති උපුල් රෝහණ මහතා ප්‍රකාශ කළේ. අග්‍රාමාත්‍ය මහින්ද රාජපක්ෂ මහතාගේ ප්‍රධානත්වයෙන් ශ්‍රී ලංකා මහජන සෞඛ්‍ය පරීක්ෂකවරුන්ගේ සංගමය ඇතුළු පාර්ශ්ව කිහිපයක් සමඟ මෙම සාකච්ඡාව පැවැත්වුණේ අරලියගහ මන්දිරයේදීයි. සෞඛ්‍ය අමාත්‍යවරිය, සෞඛ්‍ය සේවා අධ්‍යක්ෂ ජෙනරාල්වරයා මෙන්ම රජයේ වෛද්‍ය නිලධාරීන්ගේ සංගමයේ නි‍යෝජිතයන්ද එම සාකච්ඡාවට එක්ව සිටියා. මහජන සෞඛ්‍ය පරීක්ෂකවරුන්ට ඇති බලතල අනුව නඩු පැවරීමකදී එය සෞඛ්‍ය වෛද්‍ය නිලධාරිවරයාගෙන් විමසා සිදු කිරීමටත් දෙපාර්ශ්වය අතර පරස්පරතාවක් ඇතිවුවහොත් සෞඛ්‍ය සේවා අධ්‍යක්ෂ ජෙනරාල්වරයා විමසා ඉදිරි ක්‍රියාමාර්ග ගැනීමටත් මහජන සෞඛ්‍ය පරීක්ෂකවරුන්ගේ සංගමය මෙහිදී එකඟ වී තිබෙනවා."
    },
    {
        "content": "ආන්දෝලනයට තුඩුදුන් කුරුණෑගල බුවනෙක හෝටලය පවත්වාගෙන ගිය ස්ථානයේ කටයුතුවලට අදාළ සියලුම ලේඛන අද (28) දිනයේම අධිකරණයට භාරදෙන ලෙස කුරුණෑගල මහේස්ත්‍රාත් අධිකරණය කුරුණෑගල නගරාධිපතිවරයාට නියෝග කළා. වයඹ නගර සංවර්ධන කමිටු රැස්වීම්වලට අදාළ ලිපි ගොනු හා සටහන් සියල්ල ද අද (28) දිනයේ අධිකරණය භාරයට පත්කරන ලෙසට නියෝග කෙරුණා. නීතිපතිවරයාගේ උපදෙස් මත රජයේ ජ්‍යෙෂ්ඨ අධිනීතීඥවරයෙකු කුරුණෑගල මහේස්ත්‍රාත් අධිකරණයෙන් කළ ඉල්ලීමකට අනුවයි මෙම නියෝග නිකුත්කර තිබෙන්නේ. මේ අතර බුවනෙක ගොඩනැගිල්ල කඩා ඉවත් කිරීමේ සිද්ධියට අදාළව චෝදනා ලබාසිටින පුද්ගලයින්ට නීතිය ක්‍රියාත්මක කරන ලෙස වැඩබලන පොලිස්පතිවරයා ඇතුළු වගඋත්තරකරුවන් වෙත නියෝගයක් නිකුත් කරන්නැයි ඉල්ලා අභියාචනාධිකරණයට පෙත්සමක් ඉදිරිපත්කර තිබෙනවා. කුරුණෑගල බුවනෙක රාජසභා ගොඩනැගිල්ල කඩා ඉවත් කිරීමේ සිද්ධිය සම්බන්ධයෙන් කුරුණෑගල නගරාධිපති තුෂාර සංජීව විතාරණ මහතාට චෝදනා එල්ලවී තිබෙනවා. ඔහු අත්අඩංගුවට ගෙන අධිකරණයට ඉදිරිපත් කර නීතිය ක්‍රියාත්මක කරන ලෙස වැඩබලන පොලිස්පතිවරයා ඇතුළු වගඋත්තරකරුවන් වෙත නියෝගයක් නිකුත් කරන ලෙස ඉල්ලා පෙත්සම ගොනුකර තිබෙන්නේ ජාතික ජනබලවේගය පක්ෂයේ අපේක්ෂකයෙකු වන නාමල් කරුණාරත්න මහතායි."
    },
    {
        "content": "මෙවර මැතිවරණයේ දී ඡන්ද දායකයින් තමන්ට හිමි මනාප තුනම භාවිත කරන ලෙස ශ්‍රී ලංකා පොදුජන පෙරමුණේ නායක අග්‍රාමාත්‍ය මහින්ද රාජපක්‍ෂ මහතා ඉල්ලා සිටිනවා. අපරාධ කල්ලි ක්‍රියාකාරකම්වලින් තොර සුබවාදී රටක් අනාගත පරපුරට දායාද කරන බවයි අග්‍රාමාත්‍යවරයා අවධාරණය කළේ. ශ්‍රී ලංකා පොදුජන පෙරමුණේ අපේක්‍ෂකයන්ගේ ජය තහවුරු කිරීම සදහා කුරුණෑගල පැවති ජන හමු කිහිපයකට සහභාගි වෙමින් අග්‍රාමාත්‍යවරයා මෙම අදහස් පළ කළා. අග්‍රාමාත්‍යවරයා පළමුව සහභාගි වූයේ පන්නල ප්‍රදේශයේ පැවති ජන හමුවටයි. හිටපු අමාත්‍ය අනුර ප්‍රියදර්ශන යාපා මහතා මෙම ජනහමුව සංවිධාන කළා. රටට,  ජාතියට වැඩක් කළ හැකි නියෝජිතයන් පාර්ලිමේන්තුවට පත් කිරීම ජනතාවගේ යුතුකමට එහා ගිය වගකීමක් බවයි අග්‍රාමාත්‍යවරයා ප්‍රකාශ කළේ."
    },
    {
        "content": "2016/ 2019 කාලසීමාව තුළ මධ්‍යම සංස්කෘතික අරමුදලේ රුපියල් බිලියන 11 ක බරපතළ මූල්‍ය අවභාවිතයක් සිදුව ඇති බව තහවුරු වී තිබෙනවා. යහපාලන රජය කාලය තුළ මධ්‍යම සංස්කෘතික අරමුදලේ සිදු වූ අක්‍රමිකතා සහ අවභාවිතයන් සොයා බැලීමට පත් කළ කමිටුවයි මේ බව තහවුරු කර තිබෙන්නේ. මධ්‍යම සංස්කෘතික අරමුදලේ සිදු වූ අක්‍රමිකතා සොයා බැලීමට අග්‍රාමාත්‍ය මහින්ද රාජපක්ෂ මහතා පසුගියදා කමිටුවක් පත් කළා.විශ්‍රාම ලත් මහාධිකරණ විනිසුරු ගාමිණී සරත් එදිරිසිංහ, විශ්‍රාමික කැබිනට් අමාත්‍යාංශ හිටපු ලේකම් ගෝඨාභය ජයරත්න, ජ්‍යෙෂ්ඨ නීතිඥ හරිගුප්තා රෝහණධීර යන මහත්වරුන් මෙම කමිටුවේ සාමාජිකයන්. පිටු 142 කින් යුත් එම කමිටු වාර්තාව අග්‍රාමාත්‍යවරයා වෙත අද භාර දුන්නා. යහපාලන රජය සමයේ මධ්‍යම සංස්කෘතික අරමුදලේ සිදු වූ අක්‍රමිකතා රැසක් එම වාර්තාව හෙළි කරනවා. එම වාර්තාවට අනුව නියමිත අනුමැතියකින් තොරව ස්ථාවර තැන්පතු ආපසු ගැනීමේ හා තැන්පත් පොළී ආදායම අහිමි වීමෙන් රුපියල් මිලියන 2608ක්, නීත්‍යානුකූල අනුමැතියකින් තොරව සිසු දහම් සෙවණ වැඩසටහන යටතේ ඉදිකිරීම් සඳහා රුපියල් මිලියන 753ක්, සංචාරක ප්‍රවේශ පත්‍රවල ඩොලර් ආදායම රුපියල්වලට පරිවර්තනය කිරීමේදී සිදු වූ අලාභය ලෙස රුපියල් මිලියන 48ක්, පුරාවිද්‍යා භාරය සඳහා නියමිත දායකත්ව මුදල් නොගෙවා නීතිවිරෝධීව වෙනත් කටයුතු සඳහා වැය කළ මුදල රුපියල් මිලියන 2266ක්, අපේ ගම ව්‍යාපෘතියේ දේපළ පැවරීමේදී සිදු වූ අලාභය රුපියල් මිලියන 8 ක්, විධිමත් අනුමැතියකින් තොරව සංස්කෘතික ආධාර හා ප්‍රදාන ලෙස ලබා දුන් රුපියල් මිලියන 2316ක්, බඳවා ගැනීමේ පටිපාටියේ අනුමත සීමා ඉක්මවා අවිධිමත් බදවා ගැනීම් සඳහා වැටුප් හා දීමනා ලෙස රුපියල් මිලියන 3060ක් වශයෙන් රුපියල් මිලියන 11059ක මුදලක් අවභාවිත කර  ඇති බව කමිටුව හෙළි කරගෙන තිබෙනවා. සිදුව ඇති මූල්‍යමය අක්‍රමිකතා සහ අවභාවිතයන් මෙන්ම පරිපාලන අක්‍රමිකතා වෙනුවෙන් අදාළ පාර්ශ්ව සඳහා නීතිමය ක්‍රියාමාර්ග ගැනීමටද කමිටුව නිර්දේශ කරනවා. එමෙන්ම මධ්‍යම සංස්කෘතික අරමුදල සතුව ඇති ඩොලර් ගිණුමෙන්ද නීතිවිරෝධීව මුදල් නිදහස් කරගෙන ඇති අතර පසුගිය ජනාධිපතිවරණ සමයේදී ස්ථාවර ගිණුමෙන් රුපියල් මිලියන 400 ක් කිසිඳු අනුමැතියකින් තොරව නිදහස් කරගෙන තිබෙනවා. මහා භාණ්ඩාගාරයේ අනුමැතියකින් තොරව මධ්‍යම සංස්කෘතික අරමුදල ජංගම ගිණුම් 25 ක් ආරම්භ කර ඇති අතර මුදල් රෙගුලාසි උල්ලංඝනය කරමින් උපාංග මිලදී ගැනීම, විදේශ ආදායම් සහිත අරමුදල් ව්‍යාපෘතිවල මුදල් ගිණුම්ගත කිරීමේ දෝෂ සහ ගෙවීමේ පටිපාටියෙන් බැහැර මුදල් ගෙවීම් සඳහා පසුව ලේඛන සකස් කර ඇති බව කමිටුව හෙළිකරගෙන තිබෙනවා. 2019 වර්ෂය පුරා කළ අවධිමත් වියදම් සඳහා අනුමැතිය ලබා ගැනීමට එම වසරේ නොවැම්බර් 15 වනදා අධ්‍යක්ෂ මණ්ඩලයද කැඳවා තිබෙනවා. ඒ සඳහා සාමාජිකයින් පස්දෙනෙකු සහභාගී වී ඇති අතර සහභාගී නොවූ සාමාජිකයන්ගෙන්ද අත්සන් ලබාගෙන ඇති බවයි තහවුරු වී තිබෙන්නේ. මෙම අධ්‍යක්ෂ මණ්ඩල රැස්වීමේ නීත්‍යානුකූලභාවය පිළිබඳ ගැටලු ඇති බව පෙන්වා දෙන කමිටුව මෙම සාමාජික අත්සන් තහවුරු කර ගැනීම සුදුසු බවද අවධාරණය කරනවා."
    },
    {
        "content": "හම්බන්තොට සංවර්ධනය කිරීමට ඉදිරියේදීත් කැපවන බව සමගි ජන බලවේගයේ නායක සජිත් ප්‍රේමදාස මහතා පවසනවා. තරුණ නායකත්වයට ද අවස්ථාවක් ලබා දුන් බවයි ඒ මහතා කියාසිටියේ. වලස්මුල්ල ප්‍රදේශයේ පැවති සමගි ජන බලවේගයේ ජය තහවුරු කෙරෙන ජන හමුවකට එක්වෙමින් සජිත් ප්‍රේමදාස මහතා මේ බව කියාසිටියා. මෙම ජන හමුව සංවිධාන කළේ හිටපු පාර්ලිමේන්තු මන්ත්‍රී දිලිප් වෙදආරච්චි මහතායි."
    },
    {
        "content": "අද (28) දිනයේත් කොරෝනා ආසාදිතයින් දෙදෙනෙකු හදුනා ගත්තා. ඔවුන් එක්සත් අරාබි එමීර් රාජ්‍යයේ සිට පැමිණි අයයි. ඒ් අනුව මේ වන විට මෙරටින් හමු වූ සමස්ත කොරෝනා රෝගීන්ගේ සංඛ්‍යාව 2807ක් දක්වා ඉහළ ගියා."
    },
    {
        "content": "මහ මැතිවරණයෙන් පසු කෝවිඩ් 19 අභියෝගයට මුහුණ දෙමින් සෞඛ්‍යාරක්‍ෂිතව පාර්ලිමේන්තු රැස්වීම් පැවැත්වීම සඳහා අත්‍යවශ්‍ය වන මාර්ගෝපදේශ මාලාව ලබන සිකුරාදා ලබා දීමට නියමිතයි. පාර්ලිමේන්තු මහ ලේකම් ධම්මික දසනායක මහතාගේ ඉල්ලීමට අනුව මෙම මාර්ගෝපදේශ ලබා දෙන බවයි සෞඛ්‍ය සේවා නියෝජ්‍ය අධ්‍යක්‍ෂ ජනරාල් විශේෂඥ වෛද්‍ය ලක්‍ෂ්මන් ගම්ලත් මහතා ප්‍රකාශ කළේ."
    },
    {
        "content": "මැතිවරණයේ ආරක්‍ෂාවට පොලිස් නිලධාරීන් හැත්තෑපන්දහසක් හා සිවිල් ආරක්‍ෂක බලකායේ නව දහසක් සමඟ අසූහතර දහසක් රාජකාරියට යොදවන බව පොලිස් මාධ්‍ය ප්‍රකාශක පොලිස් අධිකාරී ජාලිය සේනාරත්න මහතා පැවසුවා. ඒ පොලිස් මූලස්ථානයේ අද පැවති මාධ්‍ය හමුවේදියි."
    },
    {
        "content": "එක්සත් ජාතික පක්ෂයට හානි කරන ඕනෑම අයෙකුට විනයානුකූලව පියවර ගන්නා බව එක්සත් ජාතික පක්ෂ නායක රනිල් වික්‍රමසිංහ මහතා පවසනවා. ඒ අනුව පක්ෂයට හානි කළ පුද්ගලයින් කිහිප දෙනෙකුගේ පක්ෂ සාමාජිකත්වය ඉවත් කිරීමට අද කටයුතු කළ බවයි ඒ මහතා ප්‍රකාශ කළේ. කෑගල්ල ප්‍රදේශයේ ජන හමු කිහිපයකට එක්වෙමින් වික්‍රමසිංහ මහතා මේ බව ප්‍රකාශ කළා."
    },
    {
        "content": "බේරුවල සිට ගාල්ල හරහා හම්බන්තොට දක්වා වන වෙරළාසන්න මුහුදු ප්‍රදේශවල මුහුදු රළ ඉහළයාමේ අවදානමක් පවතිනවා. එබැවින් වෙරළාසන්නව ජීවත්වන ජනතාව අවධානයෙන් පසුවන ලෙසයි කාලගුණ විද්‍යා දෙපාර්තමේන්තුව දැනුම් දෙන්නේ. බස්නාහිර , සබරගමුව හා මධ්‍යම පළාත්වලත් ගාල්ල සහ මාතර දිස්ත්‍රික්කවලත් ඇතැම් ස්ථානවලට මිලිමීටර් 150 ඉක්මවූ තද වැසි ඇතිවන බවයි කාලගුණ විද්‍යා දෙපාර්තමේන්තුව පවසන්නේ. උතුර උතුරුමැද වයඹ පළාත්වලත් ත්‍රිකුණාමල දිස්ත්‍රික්කයේත් ඇතැම් ස්ථානවලට මිලිමීටර් 100ක පමණ තද වැසි ඇතිවිය හැකියි. දකුණු පළාතේ පොළොන්නරුව මෙන්ම මාතලේ දිස්ත්‍රික්කවලත් මධ්‍යම කදුකරයේ බෑවුම් ප්‍රදේශවලත් තද සුළං ඇතිවීමේ ප්‍රවණතාවක් පවතිනවා. බේරුවල සිට ගාල්ල හරහා හම්බන්තොට දක්වා වන වෙරළාසන්න මුහුදු තීරයේ මුහුදු රළ ගොඩබිමට පැමිණිමේ අවදානමක් පවතින බැවින් ඒ කෙරෙහි සැළකිලිමත් වන ලෙසයි කාලගුණ විද්‍යා දෙපාර්තමේන්තුව ජනතාවට දැනුම් දෙන්නේ."
    },
    {
        "content": "මහජන සෞඛ්‍ය පරික්ෂකවරුන් ආරම්භ කර තිබූ වෘත්තීය කි‍්‍රයාමාර්ගය අද (29) සිට අවසන් බව එම සංගමයේ සභාපති උපුල් රෝහණ මහතා ප‍්‍රකාශ කළා. අග‍්‍රාමාත්‍ය මහින්ද රාජපක්ෂ මහතා සමඟ පැවති සාකච්ජාවකින් අනතුරුව මෙම තීරණයට එළඹ තිබෙනවා. ඒ අනුව උදෑසන 7.30 සිට සේවයට වාර්තා කරන බවයි සංගමයේ සභාපති උපුල් රෝහණ මහතා සදහන් කළේ."
    },
    {
        "content": "සංවිධානාත්මක අපරාධ සම්බන්ධයෙන් තොරතුරු දැනුම්දීමට හඳුන්වාදී ඇති දුරකතන අංක ඇතුළු සියලු මාධ්‍යයන් සාර්ථකව ක්‍රියාත්මක බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී ජාලිය සේනාරත්න මහතා පවසනවා. තොරතුරු ලබාදෙන අයගේ රහස්‍යභාවය ආරක්ෂා කිරීමේ වැඩපිළිවෙළක් ද ක්‍රියාත්මක බවයි මාධ්‍ය හමුවකට එක්වෙමින් ඒ මහතා ප්‍රකාශ කළේ."
    },
    {
        "content": "දිස්ති‍්‍රක්කයේ ජනතාව මුහුණ දෙන ප‍්‍රධාන ගැටලු හදුනාගනිමින් විධිමත් සැලැස්මක් සහිතව කොළඹ සංවර්ධනය කරන බව ජනාධිපති ගෝඨාභය රාජපක්ෂ මැතිතුමා ප‍්‍රකාශ කළා. නිවාස හිඟය, කසළ බැහැර කිරිම, ප‍්‍රදේශ ජලයෙන් යට වීම ඇතුළු ගැටලු කිහිපයක් හදුනාගෙන තිබෙනවා. ඒවාට විසදුම් ලබාදීමේ වැඩසටහන් කි‍්‍රයාත්මකයි. මධ්‍ය සහ අඩු ආදායම්ලාභීන්ට නිවාස ව්‍යාපෘති හදුන්වාදීම ද සැලැස්මක්. ජනාධිපති ගෝඨාභය රාජපක්ෂ මැතිතුමා ඊයේ (28) කොළඹ දිස්ති‍්‍රක්කයේ චාරිකාවක නිරත වුණා. ඒ පොදු ජන පෙරමුණෙන් මෙවර මැතිවරණයට ඉදිරිපත් වන අපේක්ෂකයන්ගේ ජයග‍්‍රහණය තහවුරු කිරිම සදහා . එම ජනහමුවලට සහභාගී වූ ජනතාව ඉදිරිපත් කළ ගැටලු කෙරෙහි ජනාධිපතිතුමාගේ අවධානය යොමු වු බවයි ජනාධිපති මාධ්‍ය අංශය නිවේදනය කලේ."
    },
    {
        "content": "නව්‍ය කොරෝනා වයිරසය හේතුවෙන් තාවකාලිකව අත්හිටුවා තිබූ අනුරාධපුර රාජාංගණය ප‍්‍රදේශයේ තැපැල් ජන්ද විමසීම අද (29) සිදුකෙරෙනවා. උදෑසන නවයේ සිට ජන්ද මධ්‍යස්ථාන පහකදී එය පැවැත්වීමයි සැලසුම. භාවිත කිරිමට ඇති තැපැල් ජන්ද ගණන 411ක්. රාජාංගණයේ පදිංචි එහෙත් වෙනත් ප‍්‍රදේශවල සේවය කරන පුද්ගලයන් සිය දෙනෙකු සදහාද ජන්දය ලබාදීමේ අවස්ථාව අද (29) සලසා තිබෙනවා."
    },
    {
        "content": "නීතිවිරෝධීව මුහුදු කූඩැල්ලන් ප‍්‍රවාහනය කළ සැකකරුවන් දෙදෙනෙක් අත්අඩංගුවට ගෙන තිබෙනවා. ඒ මන්නාරම තාරපුරම් ප‍්‍රදේශයේදී. ප‍්‍රවාහනය සඳහා යොදා ගත් ලොරි රථයක්ද පොලිස් භාරයට ගෙන තිබෙනවා. අ ත්අඩංගුවට ගත් සැකකරුවන් වැඩිදුර විමර්ෂණ සදහා මන්නාරම ධීවර සහ ජලජ සම්පත් දෙපාර්තමේන්තුවට භාර දුන් බවයි පොලිසිය ප‍්‍රකාශ කළේ."
    },
    {
        "content": "ඓතිහාසික ශ්‍රී‍්‍ර දළදා මාලිගයේ ඇසළ පෙරහැර මංගල්‍යයේ අවසන් කුඹල් පෙරහැර අද (29) පැවැත්වෙනවා . රාති‍්‍ර 7.13 ට යෙදෙන සුභ මොහොතින් අවසන් කුඹල් පෙරහැර ඇරඹීමටයි නියමිත. මෙවර ඇසළ පෙරහැර මංගල්‍යය කිසිදු ජන සහභාගීත්වයකින් තොරව පැවැත්වීම විශේෂත්වයක්. හෙට (30) සිට ලබන තුන් වනදා දක්වා රංදෝලි පෙරහැර පැවැත්වෙනවා. ඓතිහාසික රුහුණු කතරගම දේවාලයේ නව වැනි පෙරහැර අද (29) විීදි සංචාරය කිරිමටයි නියමිත. ජන සහභාගිීත්වයකින් තොරව නර්ථන ශිල්පී අවම පිරිසකගේ සහභාගීත්වයෙන් පෙරහැර පැවැත්වෙන බවයි බස්නායක නිළමේ දිල්රුවන් රාජපක්ෂ මහතා ප‍්‍රකාශ කළේ."
    },
    {
        "content": "දෙමළ ජාතික සන්ධානය නියෝජනය කළ නැගෙනහිර පළාත් සභා හිටපු මන්ත්‍රීවරයෙකු හා පළාත් පාලන ආයතන නියෝජිතයින් පහළොස් දෙනෙකු ශ්‍රී ලංකා පොදුජන පෙරමුණට එක් වුණා. ත්‍රිකුණාමලයේදී මාධ්‍ය හමුවකට එක්වෙමින් මෙම පිරිස කියා සිටියේ ජනාධිපතිතුමා හා අගමැතිතුමා රට ගොඩනැගීමට ගෙන යන වැඩපිළිවෙළට තමන් මෙසේ සහාය ලබා දීමට තීරණය කළ බවයි. ප්‍රාදේශීය සභා මන්ත්‍රීවරුන් දෙදෙනෙකු, උප සභාපතිවරයෙකු, හිටපු ප්‍රාදේශීය සභා මන්ත්‍රීවරුන් හත්දෙනෙකු, හිටපු ප්‍රාදේශීය සභාපතිවරු දෙදෙනෙකු හා හිටපු විපක්ෂ නායකවරුන් දෙදෙනෙකු මෙම පිරිසට ඇතුළත්."
    },
    {
        "content": "මහ මැතිවරණයේ දී පාර්ලිමේන්තුවට යවන නියෝජිතයින් සම්බන්ධයෙන් ජනතාව බුද්ධිමත්ව තීන්දු ගතයුතු බව අස්ගිරි පාර්ශ්වයේ අනුනායක පූජ්‍ය වෙඩරුවේ උපාලි ස්වාමීන් වහන්සේ පවසනවා. මාධ්‍ය වෙත අදහස් දක්වමින් උන්වහන්සේ මේ බව ප්‍රකාශ කළා."
    },
    {
        "content": "උතුර දකුණ , නැගෙනහිර බටහිර මෙන්ම කඳුකරය යාකරමින් ඉදිකෙරෙන අධිවේගී මාර්ග පද්ධතිය කඩිනමින් අවසන් කරන බව අග්‍රාමාත්‍ය මහින්ද රාජපක්ෂ මහතා පවසනවා. පසුගිය වසර පහක කාලය නාස්ති කිරීම සම්බන්ධයෙන් යහපාලන රජය සම්පූර්ණයෙන්ම වගකිව යුතු බවයි අග්‍රාමාත්‍යවරයා අවධාරණය කරන්නේ. මරදගහමුල ප්‍රදේශයේ දී ජන හමුවක් පැවැත්වුණේ අග්‍රාමාත්‍ය මහින්ද රාජපක්ෂ මහතාගේ ප්‍රධානත්වයෙන්. ශ්‍රී ලංකා පොදුජන පෙරමුණෙන් ගම්පහ දිස්ත්‍රික්කයට තරගවදින අපේක්ෂකයින්ගේ ජය තහවුරු කිරීමේ අරමුණෙන් මෙම ජන හමුව සංවිධානකර තිබුණා. ප්‍රසන්න රණතුංග මහතා ඇතුළු දිස්ත්‍රික්කයේ සියලු පොදුජන පෙරමුණු අපේක්ෂකයින් මෙම අවස්ථාවට සහභාගි වුණා. \n \n මේ අතර මීගමුව ප්‍රදේශයේදී ද ඊයේ පස්වරුවේ ජන හමුවක් පැවැත්වුණේ අග්‍රාමාත්‍ය මහින්ද රාජපක්ෂ මැතිතුමාගේ ප්‍රධානත්වයෙනුයි. ශ්‍රී ලංකා පොදුජන පෙරමුණෙන් ගම්පහ දිස්ත්‍රික්කයට තරගවදින අපේක්ෂකයින් ඇතුළු විශාල පිරිසක් මෙම ජන හමුවට එක්ව සිටියා. පසුගිය රජය ජනතාවගේ ආරක්ෂාව සම්බන්ධයෙන් කිසිඳු සැළකිල්ලක් දැක්වූයේ නැති බව අග්‍රාමාත්‍යවරයා මෙහිදී පෙන්වා දුන්නා. ජනතාවට ආරක්ෂාව ලබාදීමට රජයක පරම යුතුකම කී අග්‍රාමාත්‍යවරයා ඉදිරියේදී ධීවරයින්ට සහන රැසක් ලබාදෙන බවද ප්‍රකාශ කළා."
    },
    {
        "content": "ශ්‍රී ලංකා පොදුජන පෙරමුණේ නිර්මාතෘ බැසිල් රාජපක්ෂ මහතා දේශපාලනයෙන් ඉවත් කිරීමට කර තිබූ සැලසුමක තොරතුරු හෙළි වී ඇතැයි හිටපු පාර්ලිමේන්තු මන්ත්‍රී ලක්ෂ්මන් යාපා අබේවර්ධන මහතා පවසනවා. නෙළුම් මාවත ශ්‍රී ලංකා පොදුජන පෙරමුණු ප්‍රධාන කාර්යාලයේ පැවති මාධ්‍ය හමුවට එක්වෙමින් ඒ මහතා මේ බව කියා සිටියා."
    },
    {
        "content": "මහ බැංකු බැදුම්කර වංචා සිද්ධිය සම්බන්ධයෙන් චෝදනා එල්ල වී ඇති පර්පෙචුවෙල් ට්‍රෙෂරීස් සමාගමේ තත්කාලීන දඩගෙවීම් පද්ධති ගිණුමෙන් රුපියල් පහළොස් ලක්ෂ දහඅටදහසක මුදලක් එම සමාගමේ මුදල් ආයෝජනය කළ කාන්තාවක වෙත මුදා හරින්නැයි අධිකරණය නියෝග කළා. අදාළ සමාගමේ මුදල් ආයෝජනය කළ ස්ටෙලා අයිරාංගනී දිසානායක මහත්මිය සිය නීතිඥයන් මාර්ගයෙන් අධිකරණය හමුවේ කරුණු දක්වමින් තමන් අදාළ සමාගමේ සිදුකළ ආයෝජන වෙනුවෙන් රුපියල් පහළොස් ලක්ෂ අටදහසක මුදලක් ලාභාංශ ලෙස ලැබීමට තිබෙන බව සඳහන් කළා. ඒ අනුව පර්පෙචුවෙල් ට්‍රෙෂරීස් සමාගමේ බැංකු ගිණුම්වලින් තමන්ට හිමිවිය යුතු එම මුදල මුදාහරින ලෙස මහ බැංකුව වෙත නියෝගයක් නිකුත් කරන්නැයි ඇගේ නීතිඥවරයා අධිකරණයෙන් ඉල්ලා සිටියා. මෙහිදී පර්පෙචුවෙල් ට්‍රෙෂරීස් සමාගමේ සභාපති ජෙෆ්රි ඇලෝසියස් මහතා අධිකරණය හමුවේ සඳහන් කළේ ආයෝජිකාව ආයෝජනය කළ මුදල් කල් පිරී ඇත්නම් එය මුදා හැරීම සම්බන්ධයෙන් තමන්ගේ විරෝධයක් නොමැති බවයි. ඒ අනුව ඉල්ලුම්කාරිය ඉල්ලා සිටින මුදල පර්පෙචුවෙල් ටෙෂරීස් සමාගමේ තත්කාලීන දඩ ගෙවීම් පද්ධති ගිණුමෙන් මුදා හරින්නැයි කොළඹ ප්‍රධාන මහේස්ත්‍රාත් ලංකා ජයරත්න මෙනවිය මහ බැංකු අධිපතිවරයාට නියෝග කළා."
    },
    {
        "content": "විදෙස්ගත ශ්‍රී ලාංකිකයින් දිවයිනට ගෙන්වා ගැනීම අනිද්දා (31) සිට යළි අරඹන බව විදේශ සබඳතා පිළිබඳ ජනාධිපති අතිරේක ලේකම් අද්මිරාල් ජයනාත් කොළඹගේ මහතා පවසයි. අනිද්දා (31) දිනයේදී ප්‍රථම විදෙස් ගත ශ්‍රී ලාංකිකයින් කණ්ඩායම ඩුබායි සිට මෙරටට පැමිණීමට නියමිත බවද ඔහු සඳහන්කළා."
    },
    {
        "content": "රජයේ හා අනුමත පෞද්ගලික පාසල්වල සියලුම ශ්‍රේණි ලබන 10 වනදා සිට යළි ආරම්භ කරන බව අධ්‍යාපන අමාත්‍යාංශය පවසනවා. මේ වන විට පාසල් පැවැත්වෙන්නේ 11,12 හා 13 ශ්‍රේණි සඳහා පමණයි. අමාත්‍යාංශයේ පැවති මාධ්‍ය හමුවකදීයි මේ බව ප්‍රකාශ කෙරුණේ. ලබන 10 වනදා සිට සියලුම ශ්‍රේණි සඳහා අධ්‍යයන කටයුතු ආරම්භ වන්නේ ද අදියර කිහිපයක් යටතේයි. ශිෂ්‍ය සංඛ්‍යාව 200 කට හෝ ඊට අඩු පාසල් මීටරයක පරතරය ඇතිව පංති පවත්වාගෙන යා හැකි නම් පමණක් සියලු ශ්‍රේණිවල සිසුන්ට සතියේ දින පහේම පංති පැවැත්විය හැකියි. සිසුන් 200 කට වැඩි ප්‍රාථමික පාසල්වල පළමු වන ශ්‍රේණියේ සිට 5 වන ශ්‍රේණිය දක්වා පංති පැවැත්වෙන්නේ එක් එක් ශ්‍රේණිවලට අදාළ දිනයන්වලදීයි. කෙසේ වෙතත් 5 වන ශ්‍රේණියේ සිසුන් සඳහා සතියේ දින පහේම පංති පැවැත්වෙන බවයි අධ්‍යාපන අමාත්‍යාංශය පවසන්නේ. පළමු වන ශ්‍රේණිය සඳහා සඳුදා දිනයේදීත් 2 වන ශ්‍රේණිය සඳහා අගහරුවාදා දිනයේදීත් පාසල් පැවැත්වෙනවා. 3 වන ශ්‍රේණියේ සිසුන් සඳහා වෙන්කර ඇත්තේ බදාදා දිනයයි. 4 වන ශ්‍රේණිය සඳහා බ්‍රහස්පතින්දා හා සිකුරාදා යන දින දෙකේදීම පංති පැවැත්වෙනවා. ශිෂ්‍ය සංඛ්‍යාව 200 ට වැඩි ද්විතීයික පාසල්වල 10 වන ශ්‍රේණියේ සිට 13 වන ශ්‍රේණිය දක්වා සතියේ දින පහේම පාසල් පැවැත්වෙනවා. ඒ අනුව 6 ශ්‍රේණිය සඳහා වෙන්කර ඇත්තේ සඳුදා දිනයයි. 7 වන ශ්‍රේණිය සඳහා අගහරුවාදා ද 8 වන ශ්‍රේණිය සඳහා බදාදා ද වෙන්කර තිබෙනවා. 9 වන ශ්‍රේණියේ සිසුන් සඳහා බ්‍රහස්පතින්දා හා සිකුරාදා යන දිනවලයි පාසල් පැවැත්වෙන්නේ. 6, 7,8 හා 9 වන ශ්‍රේණි සඳහා පාසල් කාලය පෙරවරු 7 සිට පස්වරු 1.30 දක්වාත් 10, 11, 12 හා 13 ශ්‍රේණි සඳහා පාසල් කාලය පෙරවරු 7.30 සිට පස්වරු 3.30 දක්වාත් ක්‍රියාත්මකයි. ලබන 10 වනදා සිට අධ්‍යයන කාර්ය මණ්ඩලයේ සියලු දෙනා රාජකාරියට වාර්තා කළ යුතු බව අමාත්‍යාංශය අවධාරණය කරනවා. ඉගැන්වීමේ කටයුතුවලට අමතරව සුපරික්‍ෂණ කාර්යය, පැවරුම් පරික්‍ෂා කිරීම, සෞඛ්‍ය හා විනයාරක්‍ෂණ කටයුතුවල වගකීම ද ඔවුන්ට පැවරෙනවා. පස්වරු 3.30 දක්වා කාල සටහන් හි ගුරුවරුන් හැර අනෙකුත් සියලු ගුරුවරුන්ගේ රාජකාරි වෙලාව පෙරවරු 7.30 සිට පස්වරු 1.30 දක්වායි. මේ අතර සෞඛ්‍ය බලධාරීන් තහවුරු කරන තෙක් පාසල් ආපන ශාලා විවෘත නොකරන ලෙස දැනුම් දී තිබෙනවා. කෙසේ වෙතත් මැතිවරණ කටයුතු සඳහා යොදා ගැනීම හේතුවෙන් ලබන 4 වනදා සිට 7 වනදා තෙක් සියලු පාසල් වසා දැමීමට තීරණය කර තිබෙනවා."
    },
    {
        "content": "තවත් කොරෝනා ආසාදිතයන් 21 දෙනෙකු සම්පූර්ණ සුවය ලබා රෝහලෙන් පිටත්ව ගොස් තිබෙනවා. ඒ අනුව මේ වන විට සුවය ලැබූ කොරෝනා රෝගීන්ගේ සංඛ්‍යාව 2317දක්වා ඉහළ ගියා."
    },
    {
        "content": "මහ මැතිවරණය සඳහා දිස්ත්‍රික් මට්ටමින් සියලු කටයුතු සංවිධාන කෙරෙමින් පවතිනවා. පුත්තලම දිස්ත්‍රික්කයේ ඡන්දය ප්‍රකාශ කිරීමේ මධ්‍යස්ථාන 421 ක් ආරම්භ කිරීමට සියලු කටයුතු සූදානම් කර ඇති බව තේරීම් භාර නිලධාරී චන්ද්‍රසිරි බණ්ඩාර මහතා සඳහන් කළා."
    },
    {
        "content": "දිවයින පුරා පවතින පුරාවිද්‍යා උරුමයන් ආරක්ෂා කිරීමට සහය ලබාගැනීමේ අරමුණින් බුද්ධශාසන සංස්කෘතික හා ආගමික කටයුතු අමාත්‍යවරයා ලෙස, අග්‍රාමාත්‍ය මහින්ද රාජපක්ෂ මහතා පුරාවිද්‍යා උපදේශක කමිටුවක් පත් කර ඇත. ඊට අදාළ පත්වීම් ලිපි ප්‍රදානය කිරීම අද (2020.07.29) අරලියගහ මන්දිරයේදී අග්‍රාමාත්‍යවරයා අතින් සිදුකෙරිණි. පුරාවස්තු සංශෝධන පනතේ බලතල ප්‍රකාරව බුද්ධශාසන සංස්කෘතික හා ආගමික කටයුතු අමාත්‍යවරයා ලෙස අග්‍රාමාත්‍ය මහින්ද රාජපක්ෂ මහතා විසින්  මෙම උපදේශක කමිටුව පත් කළ අතර දිවයිනේ පුරාවිද්‍යා කටයුතු සම්බන්ධයෙන් විෂයභාර අමාත්‍යවරයාට උපදෙස්  ලබාගැනීම, විශේෂ ව්‍යාපෘති සඳහා උපදෙස් ලබාගැනීම, ප්‍රතිපත්ති සම්පාදනය, පුරාවිද්‍යා ස්ථානීය නිරීක්ෂණ සහ සංවර්ධන කටයුතු ප්‍රවර්ධනය කිරීමට අවශ්‍ය සහය ලබාගැනීම මෙම උපදේශක කමිටුව මඟින් අපේක්ෂිතය. \n \n \n \n \n \n \n \n \n \n \n \n \n \n \n \n \n \n \n \n \n මෙම අවස්ථාවට අග්‍රාමාත්‍ය  අතිරේක ලේකම් නීතීඥ චමින්ද කුලරත්න , බුද්ධශාසන සංස්කෘතික සහ ආගමික කටයුතු අමාත්‍යංශයේ ලේකම් එම්.කේ. බන්දුල හරිස්චන්ද්‍ර, පුරාවිද්‍යා අධ්‍යක්ෂ ජනරාල් මහාචාර්ය සෙනරත් දිසානායක මහත්වරුන් ද සහභාගී වූහ.   විජයානන්ද හේරත් අග්‍රාමාත්‍ය මාධ්‍ය ලේකම් අග්‍රාමාත්‍ය  මාධ්‍ය අංශය"
    },
    {
        "content": "රට ගොඩනැගීම සඳහා නිසි සැළසුමක් ඇත්තේ එක්සත් ජාතික පක්ෂයට බව එහි නායක රනිල් වික්‍රමසිංහ මහතා පවසනවා. වැල්ලම්පිටිය පැවති ජන හමුවකට එක්වෙමින් වික්‍රමසිංහ මහතා මේ බව සඳහන් කළා.  එක්සත් ජාතික පක්ෂයෙන් මහ මැතිවරණයට තරඟවදින අපේක්ෂකයින්ගේ ජය තහවුරු කෙරෙන ජන හමුවක් වැල්ලම්පිටිය කිත්තම්පහුවේදී පැවැත්වුණේ එම පක්ෂ නායක රනිල් වික්‍රමසිංහ මහතාගේ ප්‍රධානත්වයෙන්. කොලොන්නාව ආසන සංවිධායක දණසිරි දඩල්ලගේ මහතායි එය සංවිධාන කර තිබුණේ."
    },
    {
        "content": "මොනරාගල දිස්ත්‍රික්කයේ ජලය නොමැති ගම්මාන තිහක් සඳහා ග්‍රාමීය ජල සම්පාදන ක්‍රම දහසයක් ආරම්භකර තිබෙනවා. ජනාධිපතිතුමාගේ සහ අගමැතිතුමාගේ උපදෙස් පරිදි ව්‍යාපෘතිය ක්‍රියාවට නංවා ඇති බවයි නාගරික සංවර්ධන ජලසම්පාදන හා නිවාස පහසුකම් අමාත්‍යංශය පවසන්නේ. මොනරාගල නව ජල සම්පාදන ක්‍රම දහසයෙන් නවයක් මේ වනවිට ජනතා අයිතියට පත්කර තිබෙනවා. ඉතිරි ව්‍යාපෘති හතද ළගඳීම විවෘත කිරීමට නියමිත බවයි අමාත්‍යංශය පවසන්නේ. මැදගම, බෙල්ලන්ඔය ජල යෝජනා ක්‍රමය අමාත්‍යංශයේ ලේකම් ආචාර්ය ප්‍රියත් බන්දු වික්‍රමරත්න මහතාගේ ප්‍රධානත්වයෙන් විවෘත කෙරුණා. පොල්ගහපිටිය සහ රත්තනදෙණිය ග්‍රාම සේවා වසම් දෙකෙහි පවුල් අටසිය හැත්තෑපහකට මෙමගින් ජලය සැපයෙනවා. මෙම ජල ව්‍යාපෘතියට වැයකෙරුණු මුදල රුපියල් මිලියන එකසිය හැත්තෑ තුනක්."
    },
    {
        "content": "අඩු ආදායම්ලාභීන්ට රුපියල් විසිදහස බැගින් ලබාදීම කවුරුන් විරුද්ධ වුවද තම රජයක් යටතේ අනිවාර්යයෙන්ම සිදු කරන බව සමගි ජනබලවේගයේ නායක සජිත් ප්‍රේමදාස මහතා පවසනවා. ඇඹිලිපිටියේ පැවති ජනහමුවකට එක්වෙමින් ඒ මහතා මේ බව කියා සිටියා. මෙවර මහ මැතිවරණයට සමගි ජනබලවේගයෙන් තරග වදින අපේක්ෂකයින්ගේ ජය තහවුරු කෙරෙන තවත් ජනහමුවක් ඇඹිලිපිටියේදී පැවැත්වුණේ එම බලවේගයේ නායක සජිත් ප්‍රේමදාස මහතාගේ ප්‍රධානත්වයෙන්. අපේක්ෂිකා තලතා අතුකෝරළ මහත්මිය ඇතුළු මහජන නියෝජිතයින් කිහිප දෙනෙකුද මෙම ජනහමුවට එක්ව සිටියා."
    },
    {
        "content": "රාජ්‍ය සේවයේ දූෂණ හා අක්‍රමිකතා නවතා එය කාර්යක්‍ෂම සේවාවක් කරන බව ජනාධිපති ගෝඨාභය රාජපක්‍ෂ මැතිතුමා අවධාරණය කළා. ඒ කලුතර දිස්ත්‍රික්කයේ චාරිකාවක නිරත වෙමින්. ශ්‍රී ලංකා පොදුජන පෙරමුණෙන් මෙවර මහ මැතිවරණයට තරග වදින අපේක්‍ෂකයන්ගේ ජය තහවුරු කිරීම සදහා ජනාධිපති ගෝඨාභය රාජපක්‍ෂ මැතිතුමා කලුතර දිස්ත්‍රික්කයේ චාරිකාවක නිරතව සිටිනවා. අපේක්‍ෂක මහින්ද සමරසිංහ මහතා පානදුර කෙසෙල්වත්ත මහජන ක්‍රීඩාංගනයේ සංවිධාන කර තිබූ ජන හමුවට එකවෙමින් ජනාධිපතිතුමා කලුතර දිස්ත්‍රික් චාරිකාව ආරම්භ කළා. ආනයනික වෙළෙඳ ක්‍රමය වෙනුවට මෙරට නිෂ්පාදනයට ප්‍රමුඛත්වය දුන් ආර්ථික ක්‍රියාවලියකට රජය මුලපුරා තිබෙනවා. කෘෂිකාර්මික හා නිෂ්පාදන ක්ෂේත්‍රයට අවතීර්ණව ඉන් උපරිම ප්‍රයෝජන ගන්නා ලෙසයි රැස්ව සිටි ජනතාවට ජනාධිපතිතුමා ප්‍රකාශ කළේ. නවීන තාක්‍ෂණය මුසුකර ගොවි ආර්ථිකය ශක්තිමත් කළ යුතුව තිබෙනවා. ඒ සදහා කෘෂිබෝග ආනයනය නවතා අස්වැන්නට ඉහළ මිලක් ලබා දීමටයි රජය පියවර ගෙන ඇත්තේ. උපාධිධාරීන් හා අඩු ආදායම්ලාභීන් වෙනුවෙන් රැකියා එක් ලක්‍ෂ පනස්දහසක් ලබා දීම මහ මැතිවරණයෙන් පසුව සිදුවනවා. ඒ සියලු අවස්ථා රටේ සංවර්ධනයට ඉවහල් වනු ඇති බවයි ජනාධිපති ගෝඨාභය රාජපක්‍ෂ මැතිතුමා තවදුරටත් සදහන් කළේ. අපේක්‍ෂක ජගත් අංගගේ මහතා පානදුර නගර සභා පිටියේ සංවිධාන කර තිබූ ජන හමුවට සහභාගි වු ජනාධිපතිතුමා රැස්ව සිටි පිරිස සමග සුහද කතාබහකට ද එක්වුණා. දිස්ත්‍රික්කයේ පවත්නා අඩුපාඩු පිළිබඳව ද මෙහිදී සොයා බැලීමටයි කටයුතු කෙරුණේ. කලුතර දිස්ත්‍රික්කයේ බොහෝ ප්‍රදේශවල පවතින පානීය ජල ගැටලුවට විසදුම් දෙන ලෙස ජනාධිපතිතුමා උපදෙස් ලබා දුන්නේ හිටපු රාජ්‍ය අමාත්‍ය ජයන්ත සමරවීර මහතා පානදුර කොරොස්දූව ක්‍රීඩාංගනයේ සංවිධාන කර තිබූ ජන හමුවට සහභාගි වෙමින්. පාස්කු ප්‍රහාරය හා කොරෝනා වසංගතය හේතුවෙන්  2021 වසරේ උසස් පෙළ විභාගයට පෙනී සිටින සිසුන්ගේ ඉගෙනුම් කටයුතුවලට බාධා එල්ල වුණා. ඒ පිළිබඳ අවධානය යොමු කරන ලෙස මෙම හමුවට එක්ව සිටි සිසුන් පිරිසක් ජනාධිපතිතුමාගෙන් ඉල්ලා සිටියා. කලුතර හෙද විදුහල අලුත් වැඩියා කිරීම පිළිබද අවධානය යොමු කළ ජනාධිපතිතුමා පානදුර මධ්‍ය මහා විද්‍යාලයේ ගොඩනැගිලි අලුත්වැඩියාව සම්බන්ධයෙන් කළ ඉල්ලීම ඉටු කිරීමට ජයන්ත සමරවීර මහතාට භාර දුන්නා. හිටපු රාජ්‍ය අමාත්‍ය රෝහිත අබේගුණවර්ධන මහතා ද මෙම අවස්ථාවන්ට එක්ව සිටියා."
    },
    {
        "content": "යහපාලන රජය සමයේ හිටපු අග්‍රාමාත්‍ය රනිල් වික්‍රමසිංහ මහතා පිහිටවූ දූෂණ විරෝධි කමිටුව ආණ්ඩුක්‍රම ව්‍යවස්ථාව උල්ලංඝනය කරමින් සිදුකරන ලද්දක් බව අද හෙළිවුණා. ඒ දේශපාලන පළිගැනීම් පිළිබද සොයාබලන ජනාධිපති පරීක්ෂණ කොමිෂන් සභාව හමුවේ හිටපු අමාත්‍ය විජයදාස රාජපක්ෂ මහතා සාක්ෂි ලබාදුන් අවස්ථාවේදීයි. විජයදාස රාජපක්ෂ මහතා කොමිසම හමුවට අද කැදවා තිබුණේ ආර්ථික සංවර්ධන කටයුතු අමාත්‍යාංශයේ හිටපු ලේකම් වෛද්‍ය නිහාල් ජයතිලක මහතා කොමිසමට කර තිබූ පැමිණිල්ලකට අනුවයි. දේශපාලන පළිගැනීම් පිළිබද සොයාබලන ජනාධිපති කොමිසම හමුවේ සාක්ෂි දෙමින් විජයදාස රාජපක්ෂ මහතා කියාසිටියේ දූෂණ විරෝධී කමිටුව ජාතික විධායක සභාව නමින් හදුන්වන නෛතික නොවන ආයතනයකට අනුගතව දේශපාලන වශයෙන් රාජපක්ෂවරුන්ගෙන් පළිගැනීමට ඇරඹූවක් බවයි. ජාතික විධායක සභාව පිහිටුවීම නීතිවිරෝධී බව හිටපු ජනාධිපති මෛත්‍රීපාල සිරිසේන හා හිටපු අග්‍රාමාත්‍ය රනිල් වික්‍රමසිංහ යන මහත්වරුන්ට අවස්ථා කිහිපයකදී තමා පෙන්වා දුන් බවයි. ඒ හේතුවෙන් එවකට හිටපු අමාත්‍යවරුන් වන රාජිත සේනාරත්න, පාඨලී චම්පික, අර්ජුණ රණතුංග, මංගල සමරවීර, රවී කරුණානායක යන මහත්වරුන්ගේ දෝෂදර්ශනයට තමා ලක්වූ බවයි. එහිදී කොමිසමේ සභාපතිවරයා විමසා සිටියේ ස්වාධීන පරීක්ෂණවලට ජාතික විධායක සභාව බාධාවක්ද යන්නයි. මේක දේශපාලනීකරනය වීමක්. මේ කාරණා නිසා තමයි ඒ ආණ්ඩුව එක්ක ගැටුම් ඇතිවුණේ. මේක කැලෑ නීතියක් යනුවෙන් ඊට පිළිතුරු දෙමින් විජයදාස රාජපක්ෂ මහතා ප්‍රකාශ කළා. ජාතික විධායක සභාවේ ක්ෂණික ප්‍රතිචාර කමිටුවෙහි අනුර කුමාර දිසානායක, ජනාධිපති නීතීඥ ජේ සී වැලිඅමුණ, මංගල සමරවීර යන මහත්වරුන් මූලිකත්වය ගෙන කටයුතු කළ බවද ඔහු කොමිසම හමුවේ කියාසිටියා. එම කමිටුව මූලිකවම රාජපක්ෂ රෙජිමයට එරෙහිව නඩු පැවරීම් හා අත්අඩංගුවට ගැනීම් සිදුකළ බව රාජපක්ෂ මහතා අනාවරණය කළා. එම කමිටුවේ මූලික පරමාර්ථය වූයේ පුද්ගලයින් පහළොස් දෙනෙකුගේ ප්‍රජා අයිතිය අහෝසි කිරීමක් බවයි සාක්ෂිකරු වැඩිදුරටත් සදහන් කළේ. රනිල් වික්‍රමසිංහ මහතා සමග අරලියගහ මන්දිරයේ පැවති සාකච්ඡාවකදී ඇවන්ට්ගාඩ් නෞකාව සම්බන්ධයෙන් තොරතුරු විමසා සිටි බවත් එහිදී මේක ස්වර්ණමය අවස්ථාවක් ගෝඨාභය රාජපක්ෂ අත්අඩංගුවට ගන්න මේ වගේ අවස්ථාවක් එන්නේ නෑ යනුවෙන් ඔහු ප්‍රකාශ කළ බවද විජයදාස රාජපක්ෂ මහතා සදහන් කළා. 2016 වසරේ ජනවාරි 29 වනදා රාජිත සේනාරත්න, පාඨලී චම්පික, සමන් රත්නප්‍රිය, ජේ සී වැලිඅමුණ හා සරත් විජේසූරිය යන පිරිස් සමග පැවැති සාකච්ඡාවකදී නිදහස් දිනයට පෙර යෝෂිත අත්අඩංගුවට ගතයුතුයි යනුවෙන් රාජිත හා පාඨලී ප්‍රකාශ කළ බවත් ඉන් දින දෙකකට පසු එම අත්අඩංගුවට ගැනීම සිදුවූ බවත් විජයදාස රාජපක්ෂ මහතා කොමිසම හමුවේ කියාසිටියා. ඔහු තවදුරටත් කියාසිටියේ යහපාලන රජයේ බහුතරයකගේ මතය වී තිබුනේ අධිකරණ අමාත්‍යවරයාගේ නියෝගයෙන් දේශපාලන අවශ්‍යතා මත නඩු පැවරීම හෝ ඉවත්කර ගැනීමේ ක්‍රියාවලිය සිදුකළ හැකි බවයි. මහ බැංකු අධිපති ලෙස අර්ජුන් මහේන්ද්‍රන් පත් කිරීම නීතිවිරෝධී බව එවකට සිටි ජනාධිපතිවරයාට සහ අග්‍රාමත්‍යවරයාට තමා පෙන්වා දුන්නද රනිල් වික්‍රමසිංහ මහතාගේ අභිමතය පිරිදි අර්ජුන් මහේන්ද්‍රන් එම තනතුරට පත්කළ බව රාජපක්ෂ මහතා පෙන්වා දුන්නා. යහපාලන ආණ්ඩුවේ සිදුවූ සියලු දූෂණ ක්‍රියාවලින්ට එරෙහිව තමා පෙනී සිටි බැවින් හොරු ආරක්ෂාකරන අමාත්‍යවරයා ලෙස තමා හංවඩු ගැසූ බවයි ඔහු කොමිසමේ නිලදාරීන් හමුවේ ප්‍රකාශ කළේ. අමාත්‍යධුරයෙන් ඉල්ලා අස්වන ලෙසට බලපෑම් එල්ලවූවත් තමා වරදක් නොකළ බැවින් ඉන් ඉවත් කරන තුරුම ඉල්ලා අස්නොවූ බවයි විජයදාස රාජපක්ෂ මහතා ජනාධිපති කොමිසම හමුවේ වැඩිදුරටත් කියාසිටියේ."
    },
    {
        "content": "එක්සත් ජාතික පක්ෂයේ කෘත්‍යාධිකාරී මණ්ඩලය ගත් තීරණයකට අනුව එම පක්ෂයේ හිටපු පාර්ලිමේන්තු මන්ත්‍රීවරුන් ඇතුළු 115 දෙනෙකු පක්ෂයෙන් ඉවත් කර තිබෙනවා. ඉදිරියේදී ද තවත් පිරිසක් පක්ෂයෙන් නෙරපීමට කටයුතු කරමින් පවතින බවයි සිරිකොත අභ්‍යන්තර ආරංචි මාර්ග සදහන් කළේ. එක්සත් ජාතික පක්ෂ සාමාජිකත්වය දරමින් සිටියදී සමගි ජනබලවේගයට එක් වූ පිරිසට එරෙහිව විනය ක්‍රියාමාර්ග ගැනීමට එක්සත් ජාතික පක්ෂය කටයුතු කළා. ඒ අනුව කෘත්‍යාධිකාරී මණ්ඩලය තීරණය කළ පරිදි එකසිය පහළොස් දෙනෙකු පක්ෂයෙන් ඉවත් කිරීමටයි එම පක්ෂය කටයුතු කර ඇත්තේ. එම පිරිස අතර මෙවර මහ මැතිවරණයට සමගි ජනබලවේගයෙන් තරග වදින පනස් හතර දෙනෙකු හා එම පක්ෂයට සහාය පළ කළ පළාත් පාලන ආයතන නියෝජිතයින් හැටඑක් දෙනෙකු අයත්. හිටපු පාර්ලිමේන්තු මන්ත්‍රීවරුන් වන අජිත් පී පෙරේරා, සිඩ්නි ජයරත්න, ෆීල්ඩ් මාර්ෂල් සරත් ෆොන්සේකා, රංජන් රාමනායක, සුජීව සේනසිංහ, ඉදුනිල් තුෂාර, නලින් බණ්ඩාර, අශෝක් අබේසිංහ හා වඩිවෙල් සුරේෂ් යන මහත්වරුන් ඇතුළත්. එමෙන්ම හිටපු පළාත් සභා මන්ත්‍රීවරුන් වන ජෝර්ජ් පෙරේරා, නිරෝෂන් පාදුක්ක, ලෙනාඩ් කරුණාරත්න සහ රෝස් ප්‍රනාන්දු යන පිරිස ද මෙසේ සාමාජිකත්වය අහිමි වූවන් වනවා. එක්සත් ජාතික පක්ෂ සාමාජිකත්වයෙන් ඉවත් කළ පිරිස අතර නගරාධිපතිවරුන් තුන්දෙනෙකුද සිටින බවයි වාර්තා වන්නේ. ඉදිරියේදී තවත් පිරිසකගේ පක්ෂ සාමාජිකත්වය අහෝසි කිරීමට කටයුතු කරන බව එක්සත් ජාතික පක්ෂ මහ ලේකම් අකිල විරාජ් කාරියවසම් මහතා ප්‍රකාශ කළා. කමිටු 6 ක් මගින් සිදු කළ පරීක්ෂණවලින් අනතුරුව මෙම තීරණය ක්‍රියාවට නැංවූ බවයි කාරියවසම් මහතා වැඩිදුරටත් කියා සිටියේ. එක්සත් ජාතික පක්ෂයේ හිටපු නියෝජ්‍ය නායක සජිත් ප්‍රේමදාස මහතා සමගි ජනබලවේගයේ නායකයා ලෙස කටයුතු කළද ඔහුගේ පක්ෂ සාමාජිකත්වය අත්හිටුවීමට එක්සත් ජාතික පක්ෂය මෙතෙක් පියවර ගෙන නැහැ. කෙසේ වුවද එක්සත් ජාතික පක්ෂය ගත් ක්‍රියාමාර්ගය පිළිබද විවිධ ස්ථානවලදී අදහස් පළ වුණා."
    },
    {
        "content": "මැතිවරණ සංස්කෘතියේ ඇති කළ පරිවර්තනය වෙනුවෙන් ජනාධිපති ගෝඨාභය රාජපක්ෂ මැතිතුමාට ජනතා ප‍්‍රසාදය හිමිවුණා. පෝස්ටර් , බැනර්, කටවුට් සහ ගැටුම් නොමැතිව නව මැතිවරණ ප‍්‍රචාරණ කලාවක් බිහිව තිබෙනවා. එය ජනාධිපතිවරණයේ සිට මේ දක්වා රාජ්‍ය නායකයා ලෙස ගෝඨාභය රාජපක්ෂ මැතිතුමා ගත් කි‍්‍රයාමාර්ගවල ප‍්‍රතිඑලයක් බවයි ජනතාව පෙන්වා දුන්නේ. පොදුජන පෙරමුණෙන් මෙවර මහ මැතිවරණයට කළුතර දිස්ති‍්‍රක්කයෙන් තරග කරන අපේක්ෂකයන්ගේ ජය තහවුරු කරන ජන රැළිවලට ජනාධිපතිතුමා සහභාගී වුණා. එහිදී ජනතාව මේ අදහස් පළකර තිබෙනවා. අඩු ආදායම්ලාභී සහ උපාදිධාරි රැකියා වැඩසටහන මැතිවරණය අවසන්වූ වහාම කි‍්‍රයාත්මක කරන බවයි ගෝඨාභය රාජපක්ෂ මැතිතුමා පෙන්වා දුන්නේ."
    },
    {
        "content": "නිල ජන්ද දැන්වීම් පති‍්‍රකා බෙදා හැරිමේ කටයුතු අද (29) අවසන් කරන බවයි තැපැල් දෙපාර්තමේන්තුව ප‍්‍රකාශ කළේ. නිල ජන්ද දැන්වීම් පති‍්‍රකා ලබාගැනීමට නොහැකි වූ ජන්ද දායකයින්ට තැපැල් කාර්යාල මගින් ලබාගැනීමටද හැකියාව පවතින බවයි නියෝජ්‍ය තැපැල්පති රාජිත රණසිංහ මහතා ප‍්‍රකාශ කළේ."
    },
    {
        "content": "අද දිනය තුළ මේ වන තෙක් කෝවිඩ් 19 ආසාදිතයන් කිසිවෙකුත් හඳුනාගෙන නොමැති බව කෝවිඩ් 19 පැතිරීම වැළැක්වීමේ ජාතික ක්‍රියාන්විත මධ්‍යස්ථානය නිවේදනය කරනවා. අද දිනය වන විට කන්දකාඩු මත්ද්‍රව්‍ය නිවාරණ ප්‍රතිකාර හා පුනරුත්ථාපන මධ්‍යස්ථානයේ කෝවිඩ් 19 ආසාදිත පුද්ගලයින් 598 දෙනෙකු සිටින බවයි එම මධ්‍යස්ථානය කියා සිටියේ. මේ අතර අබුඩාබි සිට පුද්ගලයන් හතළිස් දෙනෙකු අද උදෑසන දිවයිනට පැමිණියා. දෝහා සිට පුද්ගලයන් දෙදෙනෙකු සහ චෙන්නායි සිට පුද්ගලයන් හැත්තෑ හත් දෙනෙකුද අද පෙරවරුවේ දිවයිනට පැමිණ ඇති බවයි කෝවිඩ් 19 පැතිරීම වැළැක්වීමේ ජාතික ක්‍රියාන්විත මධ්‍යස්ථානය නිවේදනය කළේ. එම පුද්ගලයන් සියලු දෙනා ත්‍රිවිධ හමුදාව පාලනය කරන නිරෝධායන මධ්‍යස්ථාන තුළ නිරෝධායන කටයුතු සදහා යොමු කර තිබෙනවා."
    },
    {
        "content": "ලිදුල ආගරකන්ද වතු නිවාස පෙළක හටගත් ගින්නකින් නිවාස දහයක් විනාශ වී තිබෙනවා. පොලිසිය සහ ප‍්‍රදේශවාසීන් එක්ව ගින්න මැඩපැවැත්වීමට කටයුතු කළා. තවත් නිවාස කිහිපයකට අලාභ හානි සිදුව ඇති බවයි අප වාර්තාකරු ප‍්‍රකාශ කලේ. ගින්න ඇති වීමට හේතුව මෙතෙක් හෙළි වී නැහැ."
    },
    {
        "content": "දිවයිනේ නිරත දිග ප‍්‍රදේශයේ අද (29) දිනයේත් වැසි අපේක්ෂා කරන බව කාලගුණ විද්‍යා දෙපාර්තමේන්තුව ප‍්‍රකාශ කළා. බස්නාහිර, සබරගමුව, වයඹ සහ මධ්‍යම පළාත්වලත් වැසි ඇති වනවා. ඇතැම් ප‍්‍රදේශවලට මිලි මිටර 150 ක පමණ තද වැසි ඇති විය හැකියි. බේරුවල ගාල්ල සිට හම්බන්තොට දක්වා මුහුදු ප‍්‍රදේශවල මුහුදු රළ ඉහළ යාමේ හැකියාවක් පවතිනවා. රළ ගොඩබිමට පැමිණිය හැකි බැවින් ජනතාව අවධානයෙන් කටයුතු කළ යුතු බවයි කාලගුණ විද්‍යා දෙපාර්තමේන්තුව නිවේදනය කළේ."
    },
    {
        "content": "හෙරොයින්, අයිස් හා ගංජා සමඟ සැකකරුවන් 4 දෙනෙකු පොලිස් අත්අඩංගුවට ගෙන තිබෙනවා. පෑලියගොඩ පොලිස්වසමේ දික්පිටිගොඩ කැලණිය ප්‍රදේශයේ දී අයිස් මත්ද්‍රව්‍ය ග්‍රෑම් 30 ක් හා ගංජා කිලෝග්‍රෑම් 6 යි ග්‍රෑම් 360 ක් සමඟ සැකකරුවෙකු අත්අඩංගුවට ගෙන තිබෙනවා. කොළඹ මධ්‍යම කොට්ඨාස දූෂණ මර්දන ඒකකයයි වැටලීම සිදුකළේ. මේ අතර පිටකොටුව ගෑස්පහ හංදියේදීද හෙරොයින් ග්‍රෑම් 10 යි මිලිග්‍රෑම් 110 ක් සමග 23 හැවිරිදි තරුණයෙකු අත්අඩංගුවට ගැණුනා. කොලොන්නාව බාලිකා විද්‍යාලය අසලදී තවත් සැකකරුවෙකු හෙරොයින් ග්‍රෑම් 25 ක් සමඟ අත්අඩංගුවට ගැණුනේ කොළඹ අපරාධ කොට්ඨාසයකට ලැබුණ තොරතුරකට අනුවයි. එමෙන්ම හෙරොයින් ග්‍රෑම් 4 මිලිග්‍රෑම් 430 ක් සමඟ රත්මලාන ප්‍රදේශයේ 28 හැවිරිදි තරුණයෙකු ගල්කිස්ස පොලීසිය මඟින් අත්අඩංගුවට ගෙන තිබෙනවා."
    },
    {
        "content": "පවතින වර්ෂා සහිත කාලගුණය සමඟ දිවයිනේ දිස්ත්‍රික්ක කීපයකම ඩෙංගු රෝගීන් වැඩි වී ඇතැයි ජාතික ඩෙංගු මර්දන ඒකකය නිවේදනය කරයි. වැඩි අවදානම් ප්‍රදේශවල මේ වර්ෂයේ ප්‍රථම කාර්තුවට වඩා දෙවන කාර්තුවේ කීට විද්‍යා දර්ශකවල විශාල වැඩිවීමක් පෙන්නුම් කිරීම අවධානයට ලක් විය යුතු කරුණක් වෙයි. මේ අතර කොළඹ මහ නගර සභා සීමාව තුළ ආයතන අතරින් ,ආයතන 50% කට වැඩි සංඛ්‍යාවකම ඩෙංගු මදුරු කීටයින් හමුවී ඇත . නිසි පරිදි අවශ්‍ය මදුරු මර්දන කටයුතු සිදු නොකළහොත් මෙම අවදානම් තත්වය වර්ෂාවත් සමගම තව දුරටත් ඉහළ යා හැකි බවද ජාතික ඩෙංගු මර්දන ඒකකය පෙන්වාදෙයි. මේ වන විට හඳුනා ගත් අධි අවදානම් සහිත දිස්ත්‍රික්ක හා ප්‍රදේශ ලෙස කොළඹ මහ නගර සභා බල ප්‍රදේශය,කොළඹ, ගම්පහ , කළුතර,මහනුවර , ගාල්ල හා රත්නපුර දිස්ත්‍රික්ක ප්‍රධාන වෙයි. මෙම අධි අවදානම තත්වය වසංගත තත්වයක් දක්වා වර්ධනය වීම වළක්වා ගැනීමට අදාළ ප්‍රදේශවල මදුරු මර්දන කාර්‍යයන් වැඩි අවධානයක් සහිතව ක්‍රියාත්මක කිරීමේ අවශ්‍යතාව ජාතික ඩෙංගු මර්දන ඒකකය අවධාරණය කරයි."
    },
    {
        "content": "කිසිවකුත් විශ්වාස නොකළ ආකාරයට ඉතා අබලන් තත්ත්වයේ තිබූ වාලච්චේන කඩදාසි කම්හලට යළි පණ දුන්නා සේම ඇඹිලිපිටිය කඩදාසි කම්හලට ද ඉදිරි මාස කිහිපය තුළ පණ දීමට තමා සූදානම් බව කර්මාන්ත හා සැපයුම් කළමනාකරණ අමාත්‍ය විමල් වීරවංශ මහතා පවසයි. ඊයේ (28) දැනට වසා දමා ඇති ජාතික කඩදාසි සමාගමට අයත් ඇඹිලිපිටිය කඩදාසි සමාගම් පරිශ්‍රයේ නිරීක්ෂණ චාරිකාවක නිරත වීමෙන් අනතුරුව ඒ මහතා මෙසේ පැවසීය. මෙම අවස්ථාවට අමාත්‍ය උපදේශක සුදේශ් නන්දසිරි, ජාතික කඩදාසි සංස්ථාවේ සභාපති විමල් රූපසිංහ යන මහත්වරු ද එක්ව සිටියහ."
    },
    {
        "content": "වව්නියාව වේලාන්කුලම් ගුවන් හමුදා නිරෝධායන මධ්‍යස්ථානයේ නිරෝධායනය අවසන් කළ 165 දෙනෙකු නිවෙස් බලා පිටව ගියා. දින 14 ක සාර්ථක නිරෝධායනය අවසන් කළ මෙම පිරිස නිවෙස් බලා පිටව ගියේ ආරක්ෂක අංශවල සහාය මතයි. වන්නි ගුවන් හමුදා කඳවුරේ අණදෙන නිලධාරී එයාර් කොමදෝරු ඉන්ද්‍රජිත් වීරසූරිය මහතාගේ අධීක්ෂණය යටතේ එම කටයුතු සිදු කෙරුණා. ඩුබායි සිට මෙරටට පැමිණි මෙම පිරිස ගාල්ල, කොළඹ, අනුරාධපුරය, කළුතර හා යාපනය යන ප්‍රදේශවල පදිංචිකරුවන්."
    },
    {
        "content": "පමුණුගම උස්වැටකෙයියාව නුගපේ ප්‍රදේශයේදී එතනෝල් හා මත්පැන් සමඟ සුරාබදු නිලධාරියෙකු අත්අඩංගුවට ගෙන තිබෙනවා. බස්නාහිර බුද්ධි කොට්ඨාසයට ලැබුණු තොරතුරකට අනුව කළ වැටලීමකදීයි මෙම සුරාබදු නියාමකවරයා අත්අඩංගුවට ගැනුණේ එතනෝල් මිලිලීටර 750 බැගින් වූ බෝතල් පහක් ක් හා මිලිලීටර 375ක් බැගින් වූ මත්පැන් බෝතල් 50 ක් සමගයි. දංකොටුව සුරාබදු කාර්යාලයට අනුයුක්තව සේවය කරන මෙම සුරාබදු නියාමකවරයා නුගපේ පදිංචිකරුවෙක්. බලපත්‍ර නොමැතිව මත්පැන් හා එතනෝල් ළග තබා ගැනීම හා ප්‍රවාහනය යන වැරදි යටතේ සැකකරුට එරෙහිව අධිකරණ ක්‍රියාමාර්ග ගැනීමටයි පොලීසිය කටයුතු යොදා ඇත්තේ."
    },
    {
        "content": "මහ මැතිවරණයෙන් පසු පාර්ලිමේන්තුව තුළ බලවත් විපක්ෂයක් නිර්මාණය කළ යුතු බව ජනතා විමුක්ති පෙරමුණේ නායක අනුර කුමාර දිසානායක මහතා පවසනවා. අනුර කුමාර දිසානායක මහතා මෙම අදහස් පළකළේ හෝමාගම,  මාගම්මන ප්‍රදේශයේ පැවති ජන හමුවක් අමතමිනුයි. ජාතික ජන බලවේගයෙන් කොළඹ දිස්ත්‍රික්කයට තරගවදින අපේක්ෂකයින්ගේ ජය තහවුරු කිරීම සදහායි මෙම ජන හමුව පැවැත්වුණේ."
    },
    {
        "content": "මහනුවර ඓතිහාසික පෙරහැර මංගල්‍යයේ පළමු රන්දෝලි පෙරහැර අද (30) වීදි සංචාරය කරනවා. නාථ, විෂ්ණු, පත්තිනි හා කතරගම යන සිව් මහා දේවාල සමගින් ශ්‍රී දළදා මාළිගාවේ පෙරහැර අද (30) රාත්‍රී හයයි හතළිස් නවයට යෙදෙන සුබ මොහොතින් වීථි සංචාරය කිරීම ආරම්භ කිරීමට නියමිතයි. දළදා වීථිය, ඩී එස් සේනානායක වීථිය, පන්සල පාරේ ඉහළට පැමිණ දේව වීථිය, කොළඹ වීථීය, ඊ එල් සේනානායක වීථිය ඔස්සේ ගමන් කර රජ වීථියෙන් ඉහළට පැමිණ පෙරහැර ගෙවිදීමටයි සැලසුම් කර තිබෙන්නේ."
    },
    {
        "content": "දිවයින අභ්‍යන්තර සුළගේ වේගය පැයට කිලෝ මිටර 70 දක්වා ඉහළ යා හැකි බව කාලගුණ විද්‍යා දෙපාර්තමේන්තුව ප‍්‍රකාශ කළා. දකුණු පළාත, පොලොන්නරුව සහ මාතලේ දිස්ති‍්‍රක් මෙන්ම මධ්‍යම කදුකරයේ බටහිර බෑවුම් ප‍්‍රදේශද ඊට අයත්. බේරුවල සිට ගාල්ල හරහා හම්බන්තොට දක්වා වන වෙරළට ආසන්න මුහුදු ප‍්‍රදේශවල රළ ඉහළ යාමේ හැකියාවක්ද පවතිනවා. වෙරළ ආසන්නයේ ජීවත්වන ජනතාව ඒ පිලිබද අවධානයෙන් සිටිය යුතු බවත් කාලගුණ විද්‍යා දෙපාර්තමේන්තුව සදහන් කළා."
    },
    {
        "content": "නව ආණ්ඩුවක් පිහිටුවා පැය 24 ක් ඇතුළත ඉන්ධන මිල අඩු කරන බව සමගි ජනබලවේගයේ නායක සජිත් ප්‍රේමදාස මහතා පවසනවා. වළස්මුල්ලේ පැවති ජනහමුවකට එක්වෙමින් ඒ මහතා මේ බව කියා සිටියා. සමගි ජනබලවේගයෙන් මහ මැතිවරණයට තරග වදින අපේක්ෂකයින්ගේ ජය තහවුරු කෙරෙන ජනහමුවක් වළස්මුල්ලේ දී පැවැත්වුණේ සජිත් ප්‍රේමදාස මහතාගේ ප්‍රධානත්වයෙන්. අපේක්ෂක දර්ශන ප්‍රදීප් හා මුල්කිරිගල ආසන නියෝජිත සුජිත් මුතුකුමාරණ යන මහත්වරුන් එය සංවිධාන කර තිබුණා."
    },
    {
        "content": "බස්නාහිර පළාත තුළ පසුගිය පැය 24 තුළ සිදුකළ වැටලීම්වලින් පුද්ගලයන් 260 දෙනෙක් අත්අඩංගුවට ගෙන තිබෙනවා. හෙරොයින් , ගංජා සහ අයිස් ඇතුළු මත්ද්‍රව්‍ය ඔවුන් ලග තිබී සොයා ගත් බවයි පොලිසිය පවසන්නේ. මිරිහාන, මහබාගේ සහ මෝදර ඇතුළු පොලිස් වසම්වලදී ඒවා සොයා ගත් බවයි බස්නාහිර පළාත භාර ජේ්‍යෂ්ඨ නියෝජ්‍ය පොලිස්පති කාර්යාලය සදහන් කළේ."
    },
    {
        "content": "ඉන්දීය මහ කොමසාරිස් කාර්යාලයේ නව ආරක්ෂක උපදේශකවරයා මෙරට නව නාවික හමුදාපතිවරයා හමු වුණා. නව උපදේශක කපිතාන් විකාස් සූඩ් නාවික හමුදාපති වයිස් අද්මිරාල් නිශාන්ත උළුගේතැන්න මහතා අතර හමුව සිදුවූයේ නාවික හමුදා මූලස්ථානයේදීයි. ශ්‍රී ලංකාවේ 24 වන නාවික හමුදාපතිවරයා වශයෙන් වැඩ භාර ගත් උළුගේතැන්න මහතාට සිය ප්‍රණාමය පිරිනැමීමට ද නව ආරක්ෂක උපදේශකවරයා මෙහිදී පියවර ගත්තා. දෙරට අතර පවත්නා දිගුකාලීන සබදතාව පිළිබදවද මෙහිදී සාකච්ඡා කෙරුණා. මෙම හමුව සනිටුහන් කරමින් සමරු තිළිණ හුවමාරුවක් ද සිදු වුණා."
    },
    {
        "content": "උපරිම මිළ ගණන් ඉක්මවා පරික්ෂණ සඳහා අය කරන පුද්ගලයන් සොයා අද (30) සිට වැටලීම් කි‍්‍රයාත්මක බව පාරිබෝගික කටයුතු අධිකාරියේ සභාපති මේජර් ජනරල් ශාන්ත දිසානායක මහතා සදහන් කළා. ඩෙංගු පරික්ෂණ සඳහා අයකළ යුතු උපරිම මිළ වන්නේ රුපියල් 1200 ක්. සම්පූර්ණ රුධිර පරික්ෂාවක් වෙනුවෙන් ද රුපියල් 400 ක මිළක් නියම කරමින් ගැසට් නිවේදනයන් නිකුත් කර තිබෙනවා. එය කි‍්‍රයාත්මක කිරිම අනිවාර්ය බවයි සභාපතිවරයා සදහන් කලේ. ජනතාවට පහසුකම් සැලසීම සඳහා මෙම වැඩපිලිවෙල ආරම්භ කර තිබෙනවා."
    },
    {
        "content": "අරලගංවිල පොලිස් වසමේ අරුණපුර, අරලගංවිල රෝහල මාර්ගයේ කුඩා ඔය පාලම අසලදී ට්‍රක් රථයක් සහ යතුරුපැදියක් ගැටීමෙන් යතුරුපැදිකරු ජීවිතක්ෂයට පත්වුණා. අනතුරින් බරපතල තුවාල ලැබූ යතුරුපැදිකරු අරලගංවිල රෝහලට ඇතුළත් කිරීමේදීයි මිය ගොස් ඇත්තේ. දවුල්දමන, අරලගංවිල ප්‍රදේශයේ පදිංචි 47 හැවිරිදි පුද්ගලයෙකුයි මෙලෙස මියගොස් ඇත්තේ."
    },
    {
        "content": "ඉදිරි මහ මැතිවරණයේ දී පක්ෂපාතීත්වයක් දක්වන සහ ආකාර්යක්ෂම පොලිස් නිලධාරීන්ට එරෙහිව නීතිය ක්‍රියාත්මක කරන බව ජ්‍යෙෂ්ඨ නියෝජ්‍ය පොලිස්පති ප්‍රියන්ත වීරසූරිය මහතා පවසනවා. එවැනි සිදුවීම් පිළිබද 1933 දුරකතනය ඔස්සේ දැනුම් දෙන ලෙසයි ඒ මහතා ඉල්ලා සිටින්නේ. \n \n වන්නි මැතිවරණ දිස්ත්‍රික්කයේ ඡන්ද විමසීමේ කටයුතු සාමකාමී ලෙස සිදුකිරීම සදහා පොලිස් නිලධාරීන් 4000 ක් සහ රාජ්‍ය නිලධාරීන් 1500 දෙනෙකු යොදවා ඇති බව වන්නි දිස්ත්‍රික් තේරීම් භාර නිලධාරීම් එස් එම් සමන් බන්දුලසේන මහතා පැවසුවා. වන්නි දිස්ත්‍රික්කයට අදාළව අවතැන් ඡන්ද 6275 ක් ඇති බව සදහන් කළ තේරීම් භාර නිලධාරීවරයා පුත්තලම දිස්ත්‍රික්කයේ මධ්‍යස්ථාන 12 ක දී ඔවුන් වෙනුවෙන් ඡන්ද විමසීම සිදුකරන බවයි කියා සිටියේ. සෞඛ්‍ය තත්ත්වයන් පිළිබද කිසිදු භීතියකට පත් නොවී ඡන්දය ප්‍රකාශ කිරීම සදහා කටයුතු කරන ලෙස මඩකලපුව තේරීම්භාර නිලධාරිනී කලාමතී පද්මරාජා මහත්මිය ඡන්ද දායකයන්ගෙන් ඉල්ලීමක් කරනවා. මහජනතාවගේ සෞඛ්‍ය ආරක්ෂාවන සහතික කිරීම සදහා සියලු ක්‍රියාමාර්ග ගෙන ඇති බවයි ඇය සදහන් කළේ. මඩකලපුව දිස්ත්‍රිත්කයේ ඡන්ද දායකයන් හාරලක්ෂ නවදහස් පන්සිය අනූපස් දෙනෙකු වෙනුවෙන් ඡන්ද මධ්‍යස්ථාන 416 ක් ස්ථාපිත කර තිබෙනවා."
    },
    {
        "content": "තමන්ට ලබා දුන් ස්ථාන මාරුව අවලංගු කරන්නැයි අපරාධ පරික්‍ෂණ දෙපාර්තමේන්තුවේ හිටපු අධ්‍යක්‍ෂ ශානි අබේසේකර මහතා අධිකරණයෙන් ඉල්ලා සිටියා. ඒ සිසිර ද ආබෘෘ, එල් පී බී දෙහිදෙණිය, ප්‍රීති පද්මන් සූරසේන යන විනිසුරු මඩුල්ල හමුවේ පෙත්සම විභාගයට ගත් අවස්ථාවේදීයි."
    },
    {
        "content": "ප්‍රකාශයක් ලබා දීම සඳහා  ETI සමාගමේ අධ්‍යක්ෂවරුන් 4 දෙනා අපරාධ පරික්ෂණ දෙපාර්තමේන්තුව හමුවට පැමිණියා. ජීවක එදිරිසිංහ, අසංක එදිරිසිංහ, දීපා එදිරිසිංහ හා නාලක එදිරිසිංහ යන හතර දෙනා මෙසේ අපරාධ පරික්ෂණ දෙපාර්තමේන්තුව හමුවට පැමිණ තිබෙනවා. ඊටීඅයි තැන්පත්කරුවන් තුන්දෙනෙකු ගොනු කළ නඩුවක් විභාගයට ගත් අවස්ථාවේදී කොළඹ අතිරේක මහේස්ත්‍රාත් ප්‍රියන්ත ලියනගේ මහතා මෙම අධ්‍යක්ෂවරුන් 4 දෙනාට වරෙන්තු නිකුත් කළා."
    },
    {
        "content": "ප්‍රකාශයක් ලබා දීම සඳහා ETI සමාගමේ අධ්‍යක්ෂවරුන් 4 දෙනා අපරාධ පරික්ෂණ දෙපාර්තමේන්තුව හමුවට පැමිණියා. ජීවක එදිරිසිංහ, අසංක එදිරිසිංහ, දීපා එදිරිසිංහ හා නාලක එදිරිසිංහ යන හතර දෙනා මෙසේ අපරාධ පරික්ෂණ දෙපාර්තමේන්තුව හමුවට පැමිණ තිබෙනවා. ETI තැන්පත්කරුවන් තුන්දෙනෙකු ගොනු කළ නඩුවක් විභාගයට ගත් අවස්ථාවේදී කොළඹ අතිරේක මහේස්ත්‍රාත් ප්‍රියන්ත ලියනගේ මහතා මෙම අධ්‍යක්ෂවරුන් 4 දෙනාට වරෙන්තු නිකුත් කළා. අද පෙරවරු 8 ට පමණ ඔවුන් අපරාධ පරික්‍ෂණ දෙපාර්තමේන්තුවට පැමිණි අතර මේ වන විටත් ප්‍රකාශ සටහන් කර ගනිමින් සිටින බවයි අප වාර්තාකරුවන් සඳහන් කළේ."
    },
    {
        "content": "පසුගිය දහවනදා මොරටුව ලුනාව පාලම අසලදී පොලිස් නිලධාරීන් කළ වෙඩි තැබීමකින් පුද්ගලයෙකු මිය යෑමේ සිද්ධියට අදාළ නඩු විභාගය මොරටුව මහේස්ත්‍රාත් අධිකරණයේ දී අද විභාග කෙරුණා. මෙහි පරික්ෂණ කටයුතු පසුගිය 16 වනදා අපරාධ පරික්ෂණ දෙපාර්තමේන්තුව වෙත භාර දී තිබෙනවා. නඩු විභාගය ලබන මස 20 වනදා යළි කැඳවීමට නියමිතයි."
    },
    {
        "content": "ප්‍රකට රුසියානු ගත්කරු මැක්සිම් ගොර්කි පවසා තිබෙනවා මේ ලෝකය හැදිලා තියෙන්නේ හිරුගේ රෂ්මියෙනුත්, මව්ගේ කිරිවලිනුත් කියලා. දරුවාගේ පැවැත්මට මව්කිරි ඒ තරම්ම වැදගත් වෙනවා. . යන මැයෙන් ජාතික මව්කිරි දීමේ සතිය අගෝස්තු මස පළමුවනදා ඇරඹෙනවා. මව්කිරි යනු දරුවාගේ පෝෂණයට, බුද්ධි වර්ධනයට හා ප්‍රතිශක්තිකරණයට ලබා දිය හැකි එකම සහ ගුණාත්මක ආහාරයයි. ඒ නිසාවෙන්ම පළමු මාස 6 මව්කිරි පමණක්ම දරුවන්ට ලබා දෙනවා. සත්ත්ව ලෝකයේ දියුණුතම සත්ත්වයා ලෙස හැඳින්වෙන මිනිසාගේ මොළයේ වර්ධනයට මව්කිරිවල තිබෙන ලැක්ටෝස් නම් සංඝටකය හේතුවෙනවා. ලැක්ටෝස්වල අඩංගු ගැලැක්ටෝස් සංඝටකය ස්නායු පද්ධතියේ වර්ධනයට හේතුවෙනවා. ඒ නිසයි දරුවෙකුගේ මොළය වර්ධනයට මව්කිරි හේතුවෙන්නේ. එසේ නොමැතිව වෙනත් කිරි වර්ගයක් ලබා දීමෙන් දරුවාගේ මොළයේ වර්ධනයක් සිදුවන්නේ නැහැ. දරුවෙකු ඉපදී පැයක් ඇතුළත මව්කිරි ලබා දිය යුතුයි. මෙම රන්කිරිවල දරුවාගේ ජීවිතය ආරක්‍ෂා කරන බොහොමයක් සංඝටක අඩංගු වෙනවා. අලුත උපන් බිළිඳුන්ට මුල් මාස 6 තුළ මව්කිරි පමණක්ම ලබා දෙන රටවල් අතර ශ්‍රී ලංකාවට හිමිවන්නේ ප්‍රමුඛ ස්ථානයක්. මෙය වඩාත් වැදගත් වන්නේ දරුවන් වැඩිවියට පත්වීමෙන් පසු බෝනොවන රෝගවලින් ආරක්‍ෂා වීමට හැකිවීම නිසයි. එය අනාගත ආයෝජනයක් යැයි ලෝක සෞඛ්‍ය සංවිධානය පෙන්වා දෙනවා. දරුවන්ට මව්කිරි ලබා දීම වෙනුවෙන් මව්වරුන් දැනුවත් කිරීම සඳහා ශ්‍රී ලංකාවේ සෞඛ්‍ය අංශ විශාල කාර්යභාරයක් සිදු කරනවා. ජාතික මව්කිරි දීමෙ සතිය අගෝස්තු මාසයට යෙදී තිබෙනවා. ඒ පිළිබඳ දැනුවත් කිරීමේ මාධ්‍ය හමුවක් සෞඛ්‍ය ප්‍රවර්ධන කාර්යාංශයේදී අද පැවැත්වුණා."
    },
    {
        "content": "මනුෂ්‍ය ඝාතනයක් සිදු කළ පුද්ගලයෙකුට කොළඹ මහාධිකරණය අද මරණ දඬුවම නියම කළා. මට්ටක්කුලිය ප්‍රදේශයේ පදිංචි සැකකරු 2001 වසරේදී මෙම ඝාතනය සිදුකර තිබෙනවා. කොළඹ මහාධිකරණ විනිසුරු ධම්මික ගනේපොළ මහතායි තීන්දුව ලබා දුන්නේ."
    },
    {
        "content": "බොළඳ තර්ක ඉදිරිපත් කර බුද්ධිමත් ඡන්ද දායකයන් රැවටීමට විපක්ෂයට නොහැකි බව හිටපු පාර්ලිමේන්තු මන්ත්‍රී සුසිල් ප්‍රේම්ජයන්ත මහතා පවසනවා. ශ්‍රී ලංකා පොදුජන පෙරමුණේ පක්ෂ මූලස්ථානයේ පැවති මාධ්‍ය හමුවකදී ඒ මහතා මේ බව කියා සිටියා. තවත් කිහිප දෙනෙකු මාධ්‍ය හමුවේදී අදහස් පළ කළා."
    },
    {
        "content": "තරුණ තරුණියන් රැවටූ ඉතිහාසය වෙනස් කිරීමට මෙරට තරුණ පිරිස අද පෙළ ගැසී සිටින බව ජාතික ජනබලවේගයේ අපේක්ෂක විජිත හේරත් මහතා පවසනවා. මාධ්‍ය හමුවකට එක්වෙමින් ඒ මහතා මේ බව කියා සිටියා."
    },
    {
        "content": "මෙවර යල කන්නයේ පොළොන්නරුව දිස්ත්‍රික්කයේ වී මිලදී ගැනීම රජය ආරම්භ කරයි. ගොවියෙකුගෙන් වී කිලෝග්‍රෑම් පන්දහසක් මිලදී ගැනීමට රජය අදාළ නිලධාරීන්ට උපදෙස් දී තිබෙනවා.පොළොන්නරුව දිස්ත්‍රික්කයේ යල කන්නයේ වී අස්වනු නෙළීම මේ වන විට ආරම්භ කර ඇති බැවින් අඩු මිලට ව්‍යාපාරිකයන්ට වී අලෙවි කිරීම වළක්වාලමින් රජය විශේෂ වැඩපිළිවෙළක් ආරම්භ කළා. පොළොන්නරුව දිස්ත්‍රික්කයේ පමණක් වී අලෙවි මණ්ඩලය හරහා අස්වනු මෙට්‍රික් ටොන් තිස් දහසක් මිලදී ගැනීමට නියමිතයි. නියමිත ප්‍රමිතියෙන් යුතු වී කිලෝග්‍රෑම් එකක් රුපියල් පනහක ස්ථාවර මිලකටද තෙත වී කිලෝග්‍රෑම් එකක් රුපියල් හතළිස් හතරකටද මිලදී ගැනෙනවා. එමෙන්ම පොළොන්නරුව දිස්ත්‍රික්කයේ ගබඩා 30 ක් පමණ මේ වන විට සූදානම් කර ඇත්තේ ගොවීන්ගේ වී අස්වනු ගබඩා කිරීම සඳහායි."
    },
    {
        "content": "වරෙන්තු නිකුත් කර ඇති මීගමුව බන්ධනාගාරයේ හිටපු බන්ධනාගාර අධිකාරි අනුරුධ සම්පායෝ මෙතෙක් අත්අඩංගුවට ගෙන නැහැ. සැකකරු සොයා මේ වන විට විමර්ශන ක්‍රියාත්මක බවයි පොලීසිය සදහන් කරන්නේ. හිටපු බන්ධනාගාර අධිකාරී සම්පායෝ අත්අඩංගුවට ගැනීමට නිකුත්කර ඇති වරෙන්තුව වහාම ක්‍රියාත්මක කරන ලෙස මීගමුව මහේස්ත්‍රාත් අධිකරණය ඊයේ (29) පොලීසියට නියෝග කළා.  කෙසේ වුවද එම බන්ධනාගාරයේ හිටපු ප්‍රධාන ජේලර්වරුන් දෙදෙනා අධිකරණයට ඊයේ (29) භාරවුණා. ඔවුන් දෙදෙනා ඇතුළු හතරදෙනෙකු අත්අඩංගුවට ගන්නා ලෙසටයි මීගමුව අධිකරණය මීට පෙර වරෙන්තු නිකුත් කර තිබුණේ. අත්අඩංගුවට ගැනීමට වරෙන්තු නිකුත්කර තිබූ මීගමුව බන්ධනාගාරයේ හිටපු ප්‍රධාන ජේලර්වරුන් වන සරත් බණ්ඩාර හා නිශාන්ත සේනාරත්න යන දෙදෙනා මීගමුව මහේස්ත්‍රාත් අධිකරණයට මෙසේ ඊයේ භාරවුණා. ඔවුන් ලබන මස 4 වනදා දක්වා රක්ෂිත බන්ධනාගාරගත කිරීමටයි අධිකරණය නියෝග කළේ.  රැදවියන්ට විශේෂ පහසුකම් සැළසූ බවටයි ඔවුන්ට චෝදනා එල්ලවී ඇත්තේ. සැකකරුවන් අත්අඩංගුවට ගැනීම සදහා වරෙන්තු නිකුත් කළේ පසුගිය 22 වනදායි. එසේ වරෙන්තු නිකුත් කර තිබියදී හිටපු ජේලර්වරයෙකු වන කාලිංග කලුඅග්ගල පසුගිය 24 වනදා අපරාධ පරීක්ෂණ දෙපාර්තමේන්තුවට භාරවුණා. ඔහු මේ වන විට රක්ෂිත බන්ධනාගාර ගත කර තිබෙනවා. මේ අතර තමන් අත්අඩංගුවට ගැනීම වැළැක්වීමේ අතුරු නියෝගයක් නිකුත් කරන්නැයි ඉල්ලා මීගමු බන්ධනාගාරයේ හිටපු අධිකාරී අනුරුද්ධ සම්පායෝ මහතා ඉදිරිපත් කළ රීට් පෙත්සම පිළිබද වැඩිදුර සළකා බැලීම ලබන පස්වනදා සිදුකිරීමට අභියාචනාධිකරණය තීරණය කළා."
    },
    {
        "content": "පාසල්වල පළමු ශ්‍රේණියට සහ දෙවන ශ්‍රේණියට ගුරු සහායකයින් දෙදෙනෙකුත් 3/ 4/ 5 ශ්‍රේණි සඳහා එක් ගුරු සහායකයෙකුත් යොදවා ගන්නේ නම් පමණක් පන්තිවල සිටින ශිෂ්‍ය සංඛ්‍යාව වැඩි කිරීමට අධිකරණයෙන් අනුමැතිය ලැබී ඇතැයි අමාත්‍ය ඩලස් අලහප්පෙරුම මහතා පවසනවා. \n \n මේ අතර අධ්‍යාපන අමාත්‍යාංශයේ වෙබ් අඩවිය අලුතින් නිර්මාණය කර ජනගත කිරීම අමාත්‍ය ඩලස් අලහප්පෙරුම මහතාගේ ප්‍රධානත්වයෙන් සිදු කෙරුණා. අධ්‍යාපන අමාත්‍යාංශය හා ශ්‍රී ලංකා තොරතුරු තාක්ෂණ ආයතනය එක්වයි ව්‍යාපෘතිය ක්‍රියාත්මක කරන්නේ."
    },
    {
        "content": "වසර 72 ක් රට පාලනය කළද එම දේශපාලන පක්ෂ සිදුකර ඇත්තේ රට විනාශ කිරීම පමණක් බව ජාතික ජනබලවේගයේ නායක අනුර  කුමාර දිසානායක මහතා පවසනවා. දෙහිවල ප්‍රදේශයේ පැවති ජනහමුවකට එක්වෙමින් අනුර කුමාර දිසානායක මහතා මේ බව කියා සිටියා. ජාතික ජනබලවේගයේ කොළඹ දිස්ත්‍රික් අපේක්ෂකයන්ගේ ජය තහවුරු කිරීම සදහායි මෙම ජනහමුව පැවැත්වුණේ."
    },
    {
        "content": "විදේශ රටක නිශ්පාදිත බෝර 12 පතොරම් තුවක්කුවක් සමඟ සැකකරුවෙකු ඉංගිරිය බටුගම්පොළ ප්‍රදේශයේ දී අත්අඩංගුවට ගෙන තිබෙනවා. හොරණ විශේෂ කාර්යබලකා නිලධාරීන්ට ලැබුණු තොරතුරක් මතයි මෙම වැටලීම සිදු කෙරුණේ. ගිනි අවි සමග පතොරම් 7 ක් ද පොලිස් භාරයට ගෙන තිබෙනවා. අත්අඩංගුවට ගත් සැකකරු හොරණ මහේස්ත්‍රාත් අධිකරණයට ඉදිරිපත් කිරීමට නියමතයි."
    },
    {
        "content": "දෙවැනි එක්සත් ජාතික පක්ෂයක් නැති බව එම පක්ෂයේ නායක රනිල් වික්‍රමසිංහ මහතා පවසනවා. රාජගිරිය ඔබේසේකරපුර ප්‍රදේශයේ පැවති ජනහමුවකට එක්වෙමින් වික්‍රමසිංහ මහතා මේ බව කියා සිටියා. කොළඹ දිස්ත්‍රික්කයේ එක්සත් ජාතික පක්ෂයේ අපේක්ෂකයන්ගේ ජය තහවුරු කිරීම සඳහායි මෙම ජනහමුව පැවැත්වුණේ."
    },
    {
        "content": "මත්ද්‍රව්‍ය ජාවාරම මැඩපැවැත්වීම සඳහා සිංගප්පූරුවේ ක්‍රියාත්මක මරණ දඬුවම ලබාදීමේ ක්‍රමය තමන් බලයට පත් වූ පසුව ආරම්භ කරන බව සජිත් ප්‍රේමදාස මහතා පවසනවා. කහවත්ත ප්‍රදේශයේ පැවති ජනහමුවකට එක්වෙමින් ඒ මහතා මේ බව ප්‍රකාශ කළා. සමගි ජනබලවේගයෙන් රත්නපුර දිස්ත්‍රික්කයට තරග කරන අපේක්ෂකයන්ගේ  ජය තහවුරු කිරීම සඳහායි මෙම ජනහමුව පැවැත්වුණේ."
    },
    {
        "content": "ලංකාපුර ප්‍රාදේශීය ලේකම් කාර්යාලයේ කාර්ය මණ්ඩල සාමාජිකයෙකු කොරෝනා ආසාදිතයෙක් බවට තහවුරු වී තිබෙන බව සෞඛ්‍ය අධ්‍යක්ෂ ජනරාල් විශේෂඥ වෛද්‍ය අනිල් ජාසිංහ මහතා පවසනවා."
    },
    {
        "content": "මොණරාගල දිස්ත්‍රික්කයේ ජලය නොමැති ගම්මාන 30ක් සඳහා ග්‍රාමීය ජල සම්පාදන ක්‍රම දහසයක් ආරම්භකර තිබෙනවා. ජනාධිපතිතුමාගේ සහ අගමැතිතුමාගේ උපදෙස් පරිදි ව්‍යාපෘතිය ක්‍රියාවට නංවා ඇති බවයි නාගරික සංවර්ධන ජලසම්පාදන හා නිවාස පහසුකම් අමාත්‍යංශය පවසන්නේ. මොණරාගල නව ජල සම්පාදන ක්‍රම දහසයෙන් නවයක් මේ වනවිට ජනතා අයිතියට පත්කර තිබෙනවා. ඉතිරි ව්‍යාපෘති හතද ළගදීම විවෘත කිරීමට නියමිත බවයි අමාත්‍යංශය පවසන්නේ. මැදගම , බෙල්ලන්ඔය ජල යෝජනා ක්‍රමය අමාත්‍යංශයේ ලේකම් ආචාර්ය ප්‍රියත් බන්දු වික්‍රමරත්න මහතාගේ ප්‍රධානත්වයෙන් විවෘත කෙරුණා. පොල්ගහපිටිය සහ රත්තනදෙණිය ග්‍රාම සේවා වසම් දෙකෙහි පවුල් අටසිය හැත්තෑපහකට මෙමගින් ජලය සැපයෙනවා. මෙම ජල ව්‍යාපෘතියට වැයකෙරුණු මුදල රුපියල් මිලියන 173ක්."
    },
    {
        "content": "තවත් කොරෝනා ආසාදිතයන් 16 දෙනෙකු සම්පූර්ණ සුවය ලබා රෝහලෙන් පිටත්ව ගොස් තිබෙනවා. ඒ අනුව මේ වන විට සුවය ලැබූ කොරෝනා රෝගීන්ගේ සංඛ්‍යාව 2333දක්වා ඉහළ ගියා."
    },
    {
        "content": "රුපියල් ලක්ෂ 15 කට අධික වටිනාකමින් යුතු මත් පෙති තොගයක් අත්අඩංගුවට ගැනිමට පොලීසිය සමත්වුණා. මත්පෙති 305 ක් සමඟ ගල්කිස්ස බඩෝවිට ප්‍රදේශයේ දී පුද්ගලයෙකු අත්අඩංගුවට ගැනීමට හැකිවූ බවයි ගල්කිස්ස පොලිස් දූෂණ මර්දන ඒකකය සදහන් කළේ. මෙම මත්පෙති වෙරළ තීරවල පැවැත්වෙන සාද සදහා භාවිත වන බව පොලීසිය සදහන් කළා. එක් මත්පෙත්තක වටිනාකම රුපියල් හාරදහස් පන්සියයේ සිට හයදහස් පන්සියය දක්වා වනවා. පොලීසියට ලැබුණු තොරතුරක් අනුවයි මෙම වැටලීම සිදුකෙරුණේ. සැකකරු අධිකරණයට ඉදිරිපත් කිරීමට නියමිතයි."
    },
    {
        "content": "කොළඹ ප්‍රදේශ කිහිපයකට පැය 9 ක කාලයක් ජල සැපයුම අත්හිටුවන බව ජාතික ජල සම්පාදන හා ජලපවහන මණ්ඩලය පවසනවා. අද (25) රාත්‍රී 8.00 සිට හෙට (26) පෙරවරු 5.00 දක්වා මෙසේ ජල සැපයුම අත්හිටවනු ලබන්නේ කොළඹ 13,  14 හා 15 යන ප්‍රදේශවලටයි. කොළඹ 11 සහ 12 යන ප්‍රදේශවලට අඩු පීඩනය යටතේ ජලය සැපයීම සිදුවනවා. අත්‍යවශ්‍ය නඩත්තු කටයුත්තක් හේතුවෙන් මෙලෙස ජල සැපයුම අත්හිටුවන බවයි ජාතික ජලසම්පාදන හා ජලාපවහන මණ්ඩලය පවසන්නේ."
    },
    {
        "content": "දෝහා කටාර්හි සිට ගුවන් මගීන් 14 දෙනෙකු අද (25) දිවයිනට පැමිණියා. ඩුබායිහි සිට තවත් ගුවන් මගීන් 4 දෙනෙකු ද කටුණායක ගුවන් තොටුපළෙන් මෙරටට පැමිණි බවයි වාර්තා වන්නේ. ඉන්දියාවේ චෙන්නායි නුවර සිට තවත් 13 දෙනෙකු පැමිණ ඇති බව ගුවන් තොටුපොල වාර්තා සදහන් කළා. ඔවුන් සියලු දෙනා පීසීආර් පරීක්ෂණවලට ලක් කිරීමෙන් පසු නිරෝධායන මධ්‍යස්ථාන වෙත රැගෙන යාමටයි කටයුතු කෙරුණේ."
    },
    {
        "content": "මහනුවර ඓතිහාසික ශි‍්‍ර දළදා මාලිගයේ පෙරහැර මංගළ්‍යය අදින් (25) ආරම්භ වනවා. කුඹල් පෙරහැර අද (25) සිට ගමන් ආරම්භ කිරිමට සියලු කටයුතු සූදානම් බවයි දියවඩන නිළමේ ප‍්‍රදිප් නිලංග දෑල මහතා ප‍්‍රකාශ කලේ. කුඹල් පෙහහැර ගමන් ආරම්භ කරන්නේ අද (25) රාතී‍්‍ර 7.14ට යෙදෙන සුභ මොහොතින්. සියලු සෞඛ්‍යාරක්ෂිත ක‍්‍රමවේද යටතේ පෙරහැර පැවැත්වීමට පියවර ගෙන ඇති බවයි දියවඩවන නිළමේවරයා සදහන් කළේ. මේ අතර ඓතිහාසික රුහුණු මහ කතරගම දේවාලයේ ඇසළ පෙරහැර මංගළ්‍යයේ පස්වන පෙරහැර අද (25) රාතී‍්‍රයෙදී වීදි සංචාරය කරන බව බස්නායක නිළමේ දිල්රුවන් රාජපක්ෂ මහතා ප‍්‍රකාශ කළා. මෙවර පෙරහැර මංගළ්‍යයන් ජනතා සහභාගීත්වයකින් තොරව පැවැත්වීමටයි තීරණය කළේ."
    },
    {
        "content": "බස්නාහිර, සබරගමුව, දකුණ සහ මධ්‍යම යන පළාත්වලට අද (24) දිනයේද වැසි ඇතිවන බව කාලගුණ විද්‍යා දෙපාර්තමේන්තුව පවසනවා. වයඹ පළාතේ ස්ථාන කිහිපයකට ද වැසි ඇතිවීමේ ප්‍රවණතාවක් පවතින බවයි එම දෙපාර්තමේන්තුව වැඩිදුරටත් නිවේදනය කරන්නේ."
    },
    {
        "content": "පුත්තලම දිස්ත්‍රික්කයට ඇද හැලෙන තද වැසි හේතුවෙන් අස්වනු නෙළීමට ආසන්න තත්ත්වයේ පැවති වී වගාවට හානි සිදුව තිබෙනවා. කුඹුරු අක්කර 400 කට අධික ප්‍රමාණයකට හානි සිදුව ඇති අතර ඉන් වැඩිම බලපෑම එල්ල වී ඇත්තේ මාදම්පේ ප්‍රදේශයේ වී වගාවටයි. මෙසේ හානියට පත් වගා සදහා කෘෂිකර්ම දෙපාර්තමේන්තුව හෝ ගොවිජන රක්‍ෂණ මණ්ඩලය මගින් වන්දි ලබා දීමට පියවර ගන්නා බව පුත්තලම සහකාර ගොවිජන කොමසාරිස් පාලිත සේනාධීර මහතා ප්‍රකාශ කළා."
    },
    {
        "content": "මහනුවර ඇසළ පෙරහැර මංගල්‍යයේ ප්‍රථම කුඹල් පෙරහැර හෙට පැවැත්වෙනවා. දින 5 ක් කුඹල් පෙරහැර පැවැත්වීමටයි කටයුතු යොදා ඇත්තේ. නව්‍ය කොරෝනා වෛරසයේ ව්‍යාප්තිය හේතුවෙන් ජනතාවගේ සහභාගීත්වයෙන් තොරව මෙවර පෙරහැර පැවැත්වීම විශේෂත්වයක්. පෙරහැර පැවැත්වෙන ආකාරය පිළිබද අදහස් දක්වන දියවඩන නිලමේ ප්‍රදීප් නිලංග දෑල මහතා."
    },
    {
        "content": "එක්සත් ජාතික පක්ෂ රජයක් යටතේ ජනතාවට රුපියල් දස දහසක දීමනාවක් ලබා දෙන බව එම පක්ෂයේ නායක රනිල් වික්‍රමසිංහ මහතා පවසනවා. අම්පාර මහජන ක්‍රීඩාංගණයේ පැවති ජනහමුවකට එක්වෙමින් රනිල් වික්‍රමසිංහ මහතා මේ බව කියා සිටියා. අම්පාර දිස්ත්‍රික්කයේ එක්සත් ජාතික පක්ෂ අපේක්ෂකයන්ගේ ජය තහවුරු කිරීම සදහායි මෙම ජනහමුව සංවිධාන කර තිබුණේ."
    },
    {
        "content": "ව්‍යාපාර ක්ෂේත්‍රය පුළුල් ලෙස සංවර්ධනය කිරීම සදහා අවශ්‍ය යහපත් පරිසරයක් සහිත ශක්තිමත් රටක් නිර්මාණය කිරීමේ අභියෝගය රජය භාර ගන්නා බව අග්‍රාමාත්‍ය මහින්ද රාජපක්‍ෂ මහතා පවසනවා. කොළඹ ව්‍යාපාරික ප්‍රජාව සමග පැවති හමුවේදී අග්‍රාමාත්‍යවරයා මේ බව කියාසිටියා. කොරෝනා ව්‍යසනයෙන් පසු කඩා වැටුණු ව්‍යාපාර යළි ගොඩනැංවීමට ගත යුතු ක්‍රියාමාර්ග සම්බන්ධයෙන් මෙහිදී සාකච්ඡා කෙරුණා. අමාත්‍ය ආචාර්ය බන්දුල ගුණවර්ධන මහතා ඇතුලු පිරිසක් ද මෙම අවස්ථාවට එක්ව සිටියා. \n \n මහ මැතිවරණයට ශ්‍රී ලංකා පොදුජන පෙරමුණෙන් ඉදිරිපත් වන අපේක්‍ෂකයන්ගේ ජය තහවුරු කිරීම සදහා කන්තලේ පැවති ජනහමුවට අග්‍රාමාත්‍ය මහින්ද රාජපක්‍ෂ මහතා ද සහභාගි වුණා. සේරුවිල ආසන සංවිධායක කපිල නුවන් අතුකෝරළ මහතා මෙම ජනහමුව සංවිධාන කර තිබුණා. එහිදී අදහස් දැක්වූ අග්‍රාමාත්‍යවරයා අවධාරණය කළේ කන්තලේ සීනි කර්මාන්ත ශාලාවේ නිෂ්පාදන කටයුතු යළි ඇරඹීම සදහා අවශ්‍ය සියලු කටයුතු සිදුකර ඇති බවයි. \n \n මේ අතර ත්‍රිකුණාමල දිස්ත්‍රික් ශ්‍රී ලංකා පොදුජන පෙරමුණු අපේක්‍ෂකන්ගේ ජය තහවුරු කිරීමේ තවත් ජන හමුවක් පැවැත්වුණේ ත්‍රිකුණාමල හින්දු සංස්කෘතික මධ්‍යස්ථානයේදියි. හිටපු පාර්ලිමේන්තු මන්ත්‍රී සුසන්ත පුංචිනිළමේ මහතායි මෙම ජන හමුව සංවිධාන කළේ. සරත් මනමේන්ද්‍ර, ආරියවතී ගලප්පත්ති යන මහත්ම මහත්මීන් ඇතුලු පිරිසක් මෙම ජන හමුවට එක්ව සිටියා."
    },
    {
        "content": "පාර්ලිමේන්තු මැතිවරණ ඉතිහාසයේ පෙරළියකට තමන් සූදානම් බව දකුණේ ජනතාව ජනාධිපති ගෝඨාභය රාජපක්ෂ මැතිතුමාට සහතික වුණා. ජනාධිපතිතුමා ගාල්ල ප්‍රදේශයේ කළ චාරිකාවකදී ජනතාව මෙම සහතිකය ලබා දී ඇත්තේ. ගාල්ල දිස්ත්‍රික්කයේ ශ්‍රී ලංකා පොදුජන පෙරමුණෙන් මෙවර මහ මැතිවරණයට තරගවදින අපේක්ෂකයන්ගේ ජය තහවුරු කිරීම සදහා ජනාධිපතිතුමා මෙසේ එම ප්‍රදේශයේ චාරිකාවක නිරතවුණා. ගාල්ල හිනිදුම ප්‍රදේශයෙන් සිය චාරිකාව ආරම්භ කළ ජනාධිපතිතුමා මහ මැතිවරණයේ අපෙක්ෂක සම්පත් අතුකෝරල මහතා නෙළුව  මහජන ක්‍රීඩාංගනයේ සංවිධාන කර තිබූ ජනහමුවට  සහභාගී වුණා. නෙළුව ජාතික පාසල වෙත ගිය ජනාධිපතිතුමා එහි අඩුපාඩු පිළිබද සොයා බැලුවා. ප්‍ර යෝජනයට ගෙන නැති ඉඩම් ලබා දෙන්නේ නම් ජනාධිපතිතුමා අපේක්ෂාකරන ඉලක්කය සපුරන බව සුළු අපනයන භෝග වගාකරුවන් පිරිසක් මෙහිදී කියා සිටියා. සුරාබදු නිලධාරීන්ගේ වැටලීම් හේතුවෙන් ඇනහිට ඇති කිතුල් කර්මාන්තය යළි පණගැන්වීමට පසුබිම සකසන බව ජනාධිපතිතුමා මෙහිදී ප්‍රකාශ කළා. ප්‍ර දේශයේ ගංවතුර පාලනයට විධිමත් වැඩපිළිවෙළක් සැකසීමේ අවශ්‍යතාව ද අවධානයට ලක් කෙරුණා. පෙරපාසල් ගුරුවරියන් ප්‍ර දේශ රැසකදි ඉදිරිපත් කළ ගැටලු සැලකිල්ලට ගත් ජනාධිපතිතුමා ඔවුන්ට මාසික දීමනාවක් ලබා දීමට අවධානය යොමු වී ඇතැයි ප්‍රකාශ කළා. වයස අවුරුදු 09 ක දරුවෙකු තම මුදල් කැටය කොවිඩ් අරමුදල වෙනුවෙන් ජනාධිපතිතුමා වෙත මෙහිදී පරිත්‍යාග කළා. ඉසුරු දොඩන්ගොඩ මහතා වදුරඹ මහජන ක්‍රීඩාංගනයේ සංවිධාන කර තිබූ ජන හමුවේදී තේ වගාකරුවන්ගේ ගැටලු පිළිබද ජනාධිපතිතුමා දැනුවත් කෙරුණා. දහම් පාසල් විෂය නිර්දේශයේ කොටස් පාසල් විෂය නිර්දේශයට ඇතුළත් කිරීමෙන් දරුවන් දහම්පාසල් වෙත යොමු කළ හැකි බව මෙම අවස්ථාවට වැඩම කර සිටි මහා සංඝරත්නය ප්‍රකාශ කළා. පාතාල කල්ලි සහ මත්ද්‍රව්‍ය උවදුර මර්දනයට කාර්ය සාධක බලකායක් පත්කර තිබෙනවා. ග්‍රාමීය ප්‍ර දේශවල එවැනි ක්‍රියාකාරකම් නිර්නාමිකව එම බලකායට දැනුම් දීමෙන් ජනතාව අපේක්ෂා කරන ඉලක්කය කඩිනමින් සපුරා ගත හැකි බව ජනාධිපතිතුමා මෙහිදී ප්‍රකාශ කළා. උඩුගම මූලික රෝහලේ දැඩි සත්කාර ඒකකය සහ ශල්‍යාගාරය අලුත්වැඩියා කිරීම මෙන්ම මාර්ග කිලෝමීටර් ලක්ෂයේ වැඩසටහන යටතේ ගාල්ල දිස්ත්‍රික්කයේ සියලු මාර්ග සංවර්ධනය කරන බව ජනාධිපතිතුමා ප්‍රකාශ කළා. පූජ්‍ය බද්දේගම සමිත ස්වාමීන් වහන්සේ මෙන්ම අමාත්‍ය රමේෂ් පතිරණ මහතා ද ජන හමුවලට එක්ව සිටියා. ගීතා කුමාරසිංහ මහත්මිය බෙන්තර ඇල්පිටිය, ගෝනගල සතිපොල භූමියේ සංවිධාන කර තිබූ ජන හමුවටද ජනාධිපතිතුමා සහභාගී වුණා. පෙරට වැඩි උනන්දුවකින් ජනතාව මෙවර ඡන්දය ප්‍රකාශ කිරීමට පෙළඹිය යුතු බව ජනාධිපතිතුමා මෙහිදී කියා සිටියා. ඉදුරුව ප්‍ර දේශයේ නිවාස 40 කට පමණ පානීය ජලය නොලැබීමෙන් ජනතාව මුහුණ දී ඇති ගැටලු සම්බන්ධයෙන් ද ජනාධිපතිතුමාගේ අවධානය යොමු වුණා. ගාල්ල දිස්ත්‍රික් අපේක්ෂක සම්පත් අතුකෝරල මහතා ද මෙම අවස්ථාවට එක්ව සිටියා."
    },
    {
        "content": "මත්ද්‍රව්‍ය වලට ඇබ්බැහිවී සිටි නව්‍ය කොරෝනා වැළදී මුල්ලේරියාව අයිඩීඑච් රෝහලේ ප්‍රතිකාර ලබමින් සිටියදී පැනගිය පුද්ගලයා අත්අඩංගුවට ගැනීමට යුද හමුදාව සමත් වුණා. ජාතික රෝහල අසලදී මොහු අත්අඩංගුවට ගත් බව යුද හමුදා මාධ්‍ය ප්‍රකාශක බිගේඩියර් චන්දන වික්‍රමසිංහ මහතා සදහන් කළා. එල්සියාම් නසීම් නමැති 41 හැවිරිදි මෙම පුද්ගලයා සින්නම්පිල්ලෙසිමෙයි, වල්ලිමලර්, ත්‍රිකුණාමලය යන ලිපිනයේ පදිංචිකරුවෙක්. මත්ද්‍රව්‍ය වලට දැඩි ලෙස ඇබ්බැහිවී සිටි මොහු අපරාධ විමර්ශනය සදහා අවශ්‍යකෙරෙන සැකකරුවෙකු බවයි පොලීසිය සදහන් කරන්නේ. නව්‍ය කොරෝනා වැළදීම හේතුවෙන් ඔහු අයිඩීඑච් රෝහලට ඇතුළත් කර ප්‍රතිකාර ලබමින් සිටියදීයි මෙසේ පැනගොස් තිබෙන්නේ. ඔහු අත්අඩංගුවට ගැනීම සදහා පොලීසිය මහජන සහාය අපේක්ෂා කළා. ඒ අනුව ආරක්ෂක අංශ එක්ව ක්‍රියාත්මක කළ විශේෂ සෝදිසි මෙහෙයුමක් අතරතුරදීයි මෙසේ අත්අඩංගුවට ගෙන ඇත්තේ. IDH රෝහලෙන් පැනගිය සැකකරුවෙකු සොයා පොලිස් විමර්ශන මුල්ලේරියාව අයිඩීඑච් රෝහලේ ප්‍රතිකාර ලබමින් සිටියදී පැනගිය සැකකරුවෙකු සෙවීම සදහා පොලීසිය මහජන සහාය අපේක්ෂා කරනවා. එල්සියාම් නසීම් නමැති 41 හැවිරිදි මෙම පුද්ගලයා සින්නම්පිල්ලෙසිමෙයි, වල්ලිමලර්, ත්‍රිකුණාමලය යන ලිපිනයේ පදිංචිකරුවෙක්. මත්ද්‍රව්‍ය වලට දැඩි ලෙස ඇබ්බැහිවී සිටි මොහු අපරාධ විමර්ශනය සදහා අවශ්‍යකෙරෙන සැකකරුවෙකු බවයි පොලීසිය සදහන් කරන්නේ. අයිඩීඑච් රෝහලෙන් අද අලුයම පැනගොස් ඇති මෙම පුද්ගලයාගේ වම් කකුලේ ආබාධයක් හේතුවෙන් ඇවිද යනවිට කොරගසන තැනැත්තෙක්. අපරාධ සඳහා අවශ්‍ය කරන සැකකරුවකුවන ඔහු පිළිබඳව තොරතුරක් වෙතොත්, 718591017,0718592290,0718591864 හෝ 119 දුරකථන අංකයට දැනුම්දෙන ලෙසයි පොලිසිය මහජනතාවගෙන් වැඩිදුරටත් ඉල්ලා සිටින්නේ."
    },
    {
        "content": "එක්සත් ජාතික පක්ෂය දෙකඩ කළා සේම බලය ලැබුණොත් සජිත් ප්‍රේමදාස මහතා රට ද දෙකඩ කරන බව අග්‍රාමාත්‍ය මහින්ද රාජපක්ෂ මහතා පවසනවා. තලවතුගොඩ පැවති ජනහමුවකදී අග්‍රාමාත්‍යවරයා මේ බව කියා සිටියා. ශ්‍රී ලංකා පොදුජන පෙරමුණෙන් මහ මැතිවරණයට තරග වදින අපේක්ෂකයින්ගේ ජය තහවුරු කෙරෙන තවත් ජන හමුවක් තලවතුගොඩ දී පැවැත්වුණා. අග්‍රාමාත්‍ය මහින්ද රාජපක්ෂ මහතාගේ ප්‍රධානත්වයෙන් පැවති එය සංවිධාන කර තිබුණේ හිටපු පාර්ලිමේන්තු මන්ත්‍රී ආචාර්ය විජේදාස රාජපක්ෂ මහතායි. මේ අතර හෝමාගම ප්‍රදේශයේදී ද අග්‍රාමාත්‍යවරයාගේ ප්‍රධානත්වයෙන් තවත් ජනහමුවක් පැවැත්වුණා. එය සංවිධාන කර තිබුණේ අමාත්‍ය ආචාර්ය බන්දුල ගුණවර්ධන මහතායි. කොළඹ දිස්ත්‍රික්කයෙන් තරග වදින අපේක්ෂකයින් කිහිප දෙනෙකු ඊට එක්ව සිටියා."
    },
    {
        "content": "පුද්ගලයෙකුට පහරදී මුදල් පැහැර ගැනීමක් සම්බන්ධයෙන් අත්අඩංගුවට ගත් මාරවිල පොලීසියේ උප පොලිස් පරීක්ෂකවරයා හා කොස්තාපල්වරයා අධිකරණයට ඉදිරිපත් කිරීමට කටයුතු යොදා තිබෙනවා. මීගමුව සිට හලාවත බලා යතුරුපැදියකින් ගමන් කරමින් සිටි පුද්ගලයෙකුට මහවැව මාර්ග බාධකයේ දී අමානුෂික ලෙස පහරදී ඔහු සන්තකයේ තිබූ රුපියල් අනූදෙදහස් හාරසීයක මුදලක් පැහැරගත් බවටයි මෙම නිලධාරීන් දෙදෙනාට චෝදනා එල්ලවී ඇත්තේ. සිද්ධිය සම්බන්ධයෙන් මාරවීල මූලස්ථාන පොලිස් පරීක්ෂකවරයාට කළ දැනුම්දීමකට අනුව සිදුකළ පරීක්ෂණවලදී උප පොලිස්පරීක්ෂකවරයා සහ කොස්තාපල්වරයා අත්අඩංගුවට ගනු ලැබුවා."
    },
    {
        "content": "දුම්රියේ ගැටී ගවයින් 17 දෙනෙකු මියගියා. ඒ යාපනය මිරුසුවිල් ප‍්‍රදේශයේදී. කොළඹ සිට යාපනය බලා ධාවනය වූ රාතී‍්‍ර දුම්රියේ මෙලෙස ගවයින් ගැටී තිබෙනවා. ගවයින්ගේ සිරුරු හිමිකරුවන් රැගෙන ගොස් ඇති බවයි අප වර්තාකරු පැවසුවේ. හිමිකරුවන් ඉදිරිපත් නොවූ සිරුරු කිහිපයක් චාවකච්චේරි ප‍්‍රාදේශීය සභාව රැගෙන ගොස් වළදමා තිබෙනවා."
    },
    {
        "content": "මහ මැතිවරණයේ තැපැල් ඡන්දය අදින් අවසන් වුණා. පසුගිය 13 වනදා සිට දින 7 ක් ඒ සදහා වෙන්කර තිබුණා. නිරෝධායන මධ්‍යස්ථානවල සිටින අය සදහා ඡන්දය ලබන 30 හෝ 31 පැවැත්වීමට සැලසුමක් ඇති බවයි මැතිවරණ කොමිසම පවසන්නේ. මේ අතර ඡන්ද පෙට්ටි ආරක්‍ෂා කර ගැනීමේ විශේෂ වැඩපිළිවෙළක් ක්‍රියාත්මක කරන බව එම කොමිසම පවසනවා. මැතිවරණ කොමිසමේ සභාපති මහින්ද දේශප්‍රිය මහතාගේ ප්‍රධානත්වයෙන් මැතිවරණ කොමිසන් සභාවේදී  මාධ්‍ය ආයතන ප්‍රධානීන් සමග සාකච්ඡාවක් පැවැත්වුණා. එහිදී මහින්ද දේශප්‍රිය මහතා කියාසිටියේ ඡන්ද පෙට්ටි ආරක්‍ෂා සහිතව ආවරණය කිරීමට ද විශේෂ වැඩපිළිවෙළක් ක්‍රියාත්මක කරන බවයි. පක්‍ෂ නියෝජිතයන්ට ද රාත්‍රී කාලයේ ගණන් කිරීමේ මධ්‍යස්ථාන තුළ රැදී සිටීමට අවසර ලබාදීමට තීරණය කර ඇති බව ඒ මහතා මෙහිදී පැවසුවා. මේ අතර මහින්ද දේශප්‍රිය මහතාගේ ප්‍රධානත්වයෙන් මැතිවරණ මහ ලේකම් කාර්යාලයේදී මාධ්‍ය හමුවක් ද පැවැත්වුණා."
    },
    {
        "content": "බොත්තමක් එබීමෙන් පසු රටේ සිදුවන සංවර්ධනය එක් මොහොතකින් දැන ගැනීමට හැකිවන ආකාරයේ සැලැස්මක් තමන්ගේ ජයග්‍රහණයෙන් පසු ක්‍රියාත්මක කරන බව සමගි ජන බලවේගයේ නායක සජිත් ප්‍රේමදාස මහතා පවසනවා. ඇහැලියගොඩ නගරයේ පැවති ජනහමුවකට එක්වෙමින් ඒ මහතා මේ බව කියාසිටියා. රත්නපුර දිස්ත්‍රික්කයේ සමගි ජන බලවේගයේ අපේක්‍ෂකයන්ගේ ජය තහවුරු කරමින් මෙම ජන හමුව පැවැත්වුණා. එම පක්‍ෂයේ ක්‍රියාකාරීන් ඇතුලු පිරිසක් මෙම අවස්ථාවට එක්ව සිටියා."
    },
    {
        "content": "ජුලි 23 වන බ්‍රහස්පතින්දා රාත්‍රී 10 සිට පසුදා පෙරවරු 6 දක්වා ප්‍රදේශ කිහිපයක ජල සැපයුම් අත්හිටුවන බව ජාතික ජල සම්පාදන හා ජලාපවහන මණ්ඩලය පවසනවා. බත්තරමුල්ල,  කොස්වත්ත,  තලාහේන,  මාලඹේ,  ජයවඩනගම සහ තලවතුගොඩ එම ප්‍රදේශ වේ. බටපොත ජල ටැංකියට ජලය සැපයෙන ජලනල මාර්ගයේ නඩත්තු කටයුත්තක් හේතුවෙන් මෙලෙස ජල සැපයුම අත්හිටුවන බවයි එම මණ්ඩලය තවදුරටත් පවසන්නේ."
    },
    {
        "content": "ජාතියට සිදුවන ඕනෑම දුකකදී, කරදරයකදී ස්වාධීන රූපවාහිනී මාධ්‍ය ජාලය පෙරටවිත් මාධ්‍ය කාර්යභාරයට එහා ගිය සේවාවක් ඉටු කරනවා. ITN මනුෂ්‍යත්වයේ සත්කාරය ක්‍රියාත්මක වන්නේ ඒ අනුවයි. 306 සී එක සිංහ සමාජය සමග එක්වයි ITN මනුෂ්‍යත්වයේ සත්කාරය මෙවර ක්‍රියාත්මක වන්නේ. ඒ අනුව අද පැවැත්වෙන වැඩසටහනේදී දිවයිනේ ප්‍රදේශ රැසක වැඩිහිටි නිවාස, ළමා නිවාස හා විශේෂ අවශ්‍යතා සහිත වුවන්ගේ සුබසාධනය වෙනුවෙන් සත්කාර සේවා සිදුවනවා. මේ යටතේ දෙහිඕවිට සිංහ සෙවණ වැඩිහිටි නිවාසය වෙත වියළි ආහාර ලබා දීම 306 සී එක දිස්ත්‍රික් සිංහාධිපති මහින්ද පෙරේරා මහතාගේ සහභාගිත්වයෙන් සිදුකෙරුණා. දෙහිඕවිට තුන්කෝරළ සිංහ සමාජයේ නිලධාරීන් ඇතුලු පිරිසක් මෙම අවස්ථාවට සහභාගි වුණා. ITN මනුෂ්‍යත්වයේ සත්කාරය පිළිබඳ තොරතුරු ගෙන එන්නේ චමිත් විදානගමගේ."
    },
    {
        "content": "මහ මැතිවරණයේ ඡන්ද පෙට්ටි ආරක්‍ෂා කර ගැනීම සදහා මැතිවරණ කොමිෂන් සභාවේ සභාපතිවරයා විශේෂ වැඩපිළිවෙළක් ක්‍රියාත්මක කර තිබෙනවා. මැතිවරණ කොමිසමේ සභාපති මහින්ද දේශප්‍රිය මහතාගේ ප්‍රධානත්වයෙන් පැවැත්වෙන සාකච්ඡාවේදී මේ පිළිබද කරුණු හෙළිකෙරුණා. ඡන්ද ගණන් කිරීමේ මධ්‍යස්ථානවල ආරක්‍ෂාව තරකිරීමට ඒ අනුව පියවර ගනු ඇති. එමෙන්ම ඡන්ද පෙට්ටි ආරක්‍ෂා සහිතව ආවරණය කිරීමට ද විශේෂ වැඩපිළිවෙළක් ක්‍රියාත්මක කරන බව මෙම සාකච්ඡාවේදී හෙළි වුණා. පක්‍ෂ නියෝජිතයන්ට ද රාත්‍රී කාලයේ ගණන් කිරීමේ මධ්‍යස්ථාන තුළ රැදී සිටීමට අවසර ලබාදීමටද තීරණය කර තිබෙනවා."
    },
    {
        "content": "සේවා අවශ්‍යතාව මත පොලීසියේ ඉහළ නිලධාරීන් කිහිප දෙනෙකු සදහා ස්ථාන මාරු කිරීම් හා පත් කිරීම් ලබා දී තිබෙනවා. ජාතික පොලිස් කොමිෂන් සභාවේ අනුමැතිය හා මැතිවරණ කොමිෂන් සභාවේ එකගතාව අනුවයි මෙම මාරුවීම් හා පත් කිරීම් සිදුකර ඇත්තේ. අනුරාධපුර කොට්ඨාසයේ ජ්‍යෙෂ්ඨ පොලිස් අධිකාරීවරයා හැටන් කොට්ඨාසය භාර නිලධාරියා ලෙස මාරුකර තිබෙනවා. යාපනය කොට්ඨාසය භාරව සිටි පොලිස් අධිකාරීවරයා අගමැති ආරක්‍ෂක කොට්ඨාසය වෙත මාරුකර ඇති බවයි පොලිස් මූලස්ථානය නිවේදනය කළේ. හලාවත කොට්ඨාසය භාර සහකාර පොලිස් අධිකාරිවරයා අනුරාධපුර කොට්ඨාසයට ද ත්‍රස්ත මර්දන හා විමර්ශන කොට්ඨාසය භාර සහකාර පොලිස් අධිකාරිවරයා පොලිස් විශේෂ කාර්යාංශය වෙත ද මාරු කර තිබෙනවා. වෛද්‍ය සේවා කොට්ඨාසය භාර සහකාර පොලිස් අධිකාරිවරයා පොලිස් ප්‍රවාහන කොට්ඨාසය වෙත යොමුකර ඇති බවයි පොලිස් මූලස්ථානය පැවසුවේ. යාපනය කොට්ඨාසය භාර සහකාර පොලිස් අධිකාරිවරයා පොලිස් විශේෂ කාර්යාංශය වෙත ද පොලිස් විශේෂ කාර්යාංශය භාර පොලිස් අධිකාරිවරයා යාපනය කොට්ඨාසය වෙත ද මාරු කෙරුණා. වෛද්‍ය සේවා කොට්ඨාසයේ සහකාර පොලිස් අධිකාරිවරයා පොලිස් සංදේශ කොට්ඨාසය වෙත ද මාරු කර ඇති අතර ප්‍රජා පොලිස් කොට්ඨාසයේ සහකාර පොලිස් අධිකාරිවරයා යාපනය කොට්ඨාසය වෙත මාරුකර තිබෙනවා."
    },
    {
        "content": "විදේශයක නිෂ්පාදනය කළ ජීව අත්බෝම්බයක් මෙන්ම අවිආයුධ සමඟ සැකකරුවෙකු අත්අඩංගුවට ගැනීමට විශේෂ කාර්ය බලකාය සමත් වුණා. තංගල්ල,  වලස්මුල්ල,  බෝවල දකුණ ප්‍රදේශයේ දීයි මෙම අත්අඩංගුවට ගැනීම සිදුවුණේ. මෙරට නිෂ්පාදිත ගිනි අවියක්,  ටී 56 වර්ගයේ උණ්ඩ 103 ක්,  ටී 56 පුහුණු උණ්ඩ 21 ක් මෙම අවි ආයුධ අතර වනවා. සැකකරු වයස අවුරුදු 57 ක් වන අයෙකු බවයි පොලීසිය සදහන් කරන්නේ."
    },
    {
        "content": "එක්සත් ජාතික පක්ෂ මන්ත්‍රීවරයෙකුව සිටි රංජිත් මද්දුම බණ්ඩාර මහතා ඉදිරිපත් කළ අභියාචනය විභාගයට නොගෙනම ප්‍රතික්ෂේප කිරීමට බස්නාහිර පළාත් සිවිල් අභියාචනා මහාධිකරණය නියම කළා. තමා ඇතුළු පිරිසගේ පක්ෂ සාමාජිකත්වය අත්හිටුවීමට එක්සත් ජාතික පක්ෂය ගත් තීරණය ක්‍රියාත්මකවීම වැළැක්වීමේ වාරණ නියෝගයක් නිකුත් කිරීම ප්‍රතික්ෂේප කරමින් කොළඹ දිසා අධිකරණය දුන් තීන්දුව බල රහිත කරන ලෙස ඉල්ලමින් රංජිත් මද්දුම බණ්ඩාර මහතා මෙම අභියාචනා පෙත්සම ඉදිරිපත් කළා. ඊට අමතරව නඩු ගාස්තු වශයෙන් රුපියල් විසිපන්දහසක මුදලක් ගෙවන ලෙස ද අධිකරණය පෙත්සම්කරුට නියම කළා. සමගි ජන බලවේගය පක්ෂය පිහිටුවීම සිදුකළේ එක්සත් ජාතික පක්ෂයේ කෘත්‍යාධිකාරී මණ්ඩලය පසුගිය ජනවාරි මාසයේ ගත් තීන්දුවකට අනුව බවයි පෙත්සම්කරු කියාසිටියේ. ඒ අනුව තමන් ඇතුළු පිරිස කිසිවිටෙකත් එක්සත් ජාතික පක්ෂයේ ව්‍යවස්ථාව උල්ලංඝනය කර නැති බව ඔහු ප්‍රකාශ කළා. කෙසේ වුවද මේ සම්බන්ධයෙන් පසුගියදා කරුණු දැක්වූ එක්සත් ජාතික පක්ෂයේ නායක රනිල් වික්‍රමසිංහ මහතාගේ නීතීඥවරුන් ප්‍රකාශ කළේ මෙවැනි පක්ෂයක් පිහිටුවීම සදහා එක්සත් ජාතික පක්ෂ කෘත්‍යාධිකාරී මණ්ඩල අනුමැතිය ලබාදී නැති බවයි. මේ අතර කොළඹ පිහිටි ස්විට්සර්ලන්ත තානාපතිකාර්යාලයේ නිලධාරිනියක වන ගානියා බැරිස්ටර් ෆ්‍රැන්සිස් පැහැරගත් බවට පසුගියදා ඇතිවූ සිද්ධියට අදාළ පරීක්ෂණ වලට දැනට විදේශගතව සිටින මාධ්‍යවේදිනී දරීෂා බැස්ටියන් බාධා කිරීමක් සිදුකර ඇත්නම් ඒ සම්බන්ධයෙන් විමර්ශන පවත්වා නීතිමය පියවර ගන්නා ලෙස කොළඹ ප්‍රධාන මහේස්ත්‍රාත් ලංකා ජයරත්න මෙනවිය අපරාධ පරීක්ෂණ දෙපාර්තමේන්තුවට නියම කළා. දරීෂාගේ ලැප්ටොප් පරිගණකය අධිකරණයෙන් ලබාගත් සෝදිසි වරෙන්තුවකට අනුව පසුගිය 10 වනදා තම භාරයට ගත් බව අපරාධ පරීක්ෂණ දෙපාර්තමේන්තුව අධිකරණයට දැනුම් දුන්නා. දරීෂා බැස්ටියන් ආරම්භයේ පටන්ම මෙම විමර්ශනවලට බාධාකාරී ලෙස කටයුතු කර ඇති බව අනාවරණය වන බැවින් ඒ සම්බන්ධයෙන් විමර්ශන සිදුකිරීමට අවසර ලබාදෙන ලෙස පොලීසිය අධිකරණයෙන් ඉල්ලා සිටියා."
    },
    {
        "content": "පසුගිය රජය රට ගැන නොව තමන් ගැන සිතන පිරිසක් බවත් එම තත්ත්වය වෙනස් කළ යුතු බවත් අග්‍රාමාත්‍ය මහින්ද රාජපක්ෂ මහතා පවසනවා. අග්‍රාමාත්‍ය මහින්ද රාජපක්ෂ මහතා මේ බව සඳහන් කළේ මොණරාගල බඩල්කුඹුර ප්‍රදේශයේ පැවති ජන හමුවක් අමතමින්. ශ්‍රී ලංකා පොදුජන පෙරමුණෙන් මොණරාගල දිස්ත්‍රික්කයට තරගවදින අපේක්ෂකයින්ගේ ජය තහවුරු කිරීමේ අරමුණෙන් මෙම ජන හමුව පැවැත්වුණා. අපේක්ෂකයින් ඇතුළු විශාල පිරිසක් මෙම අවස්ථාවට එක්ව සිටියා."
    },
    {
        "content": "කොරෝනා වෛරසය රට තුළින් සම්පූර්ණයෙන්ම ඉවත්වී නැති බැවින් ජනතාව සෞඛ්‍ය උපදෙස් අනුගමනය කළ යුතු බවයි සෞඛ්‍ය අංශ අවධාරණය කරන්නේ. \n \n මේ වනවිට සමස්ත දිවයිනෙන්ම කොරෝනා රෝගීන් 2,730 දෙනෙකු හඳුනාගත්ත ද 2,041 දෙනෙකු සුවය ලබා තිබෙනවා. ඊයේ වාර්තා වූ රෝගීන් 6 දෙනාගෙන් පස් දෙනෙකුම සෞදි අරාබියෙන් පැමිණි අය බවයි සෞඛ්‍ය අංශ සඳහන් කරන්නේ. අනෙක් පුද්ගලයා කන්දකාඩු පුනරුත්ථාපන මධ්‍යස්ථානයේ ආසාදිතයෙකුගේ ආශ්‍රිතයෙක්. ඔහු රාජාංගනය ප්‍රදේශයේ පදිංචිකරුවෙකු බවයි වාර්තා වුණේ. මේ වනවිට රෝහල්ගතව ප්‍රතිකාර ලබන කොරෝනා රෝගීන් සංඛ්‍යාව 678 ක්. විසිහතරදහස් හාරසිය හැටදෙනෙකු නිරෝධායනය අවසන්කර පිටත්ව ගොස් තිබෙනවා."
    },
    {
        "content": "කන්දකාඩු කඳවුර සම්බන්ධයෙන් අවසන් නිගමනයක් ගැනීමට තව සති කිහිපයක් ගතවනු ඇති බව වෛද්‍ය සුදත් සමරවීර මහතා සෞඛ්‍ය අමාත්‍යාංශයේ අද පැවති මාධ්‍ය හමුවේදී සඳහන් කළා."
    },
    {
        "content": "තරුණ පරපුරේ වගකීම තමන් භාර ගන්නා බව සමගි ජන බලවේගයේ නායක සජිත් ප්‍රේමදාස මහතා පවසනවා. රත්මලාන දුම්රියපොළ අසල පැවති ජනහමුවකදීයි සජිත් ප්‍රේමදාස මහතා මේ බව සදහන් කළේ. හිටපු පාර්ලිමේන්තු මන්ත්‍රී පාඨලී චම්පික රණවක මහතා ද මෙහිදී අදහස් දැක්වූවා."
    },
    {
        "content": "හිටපු ජනාධිපති රණසිංහ ප්‍රේමදාස මහතාගේ අභාවයෙන් පසු එක්සත් ජාතික පක්‍ෂයේ වගකීම භාර ගනිමින් එය ඉදිරියට ගෙන ගියේ තමන් බව එම පක්‍ෂයේ නායක රනිල් වික්‍රමසිංහ මහතා පවසනවා. මාලිගාවත්ත නිවාස සංකීර්ණයේ පැවති ජනහමුවකදීයි රනිල් වික්‍රමසිංහ මහතා මේ බව  කියා සිටියේ. රට ඉදිරියට ගෙන යා හැකි එකම පක්‍ෂය එක්සත් ජාතික පක්‍ෂය බව ද ඒ මහතා සඳහන් කළා."
    },
    {
        "content": "තවත් කොරෝනා ආසාදිතයන් 07දෙනෙකු සම්පූර්ණ සුවය ලබා රෝහලෙන් පිටත්ව ගොස් තිබෙනවා. ඒ අනුව මේ වන විට සුවය ලැබූ කොරෝනා රෝගීන්ගේ සංඛ්‍යාව 2048දක්වා ඉහළ ගියා."
    },
    {
        "content": "ජනතා ගැටලු දෙස සංවේදීව බලා විසඳුම් ලබාදීමට තමා සූදානම් බව සමගි ජනබලවේගයේ නායක සජිත් ප්‍රේමදාස මහතා පවසනවා. සමගි ජනබලවේගයේ ප්‍රතිපත්ති ප්‍රකාශය එළිදැක්වීමේ අවස්ථාවට එක්වෙමින් සජිත් ප්‍රේමදාස මහතා මේ බව ප්‍රකාශ කළා. පිටකෝට්ටේ පිහිටි සමගි ජනබලවේගයේ පක්ෂ කාර්යාලයේදීයි ප්‍රතිපත්ති ප්‍රකාශය එළිදැක්වුණේ. සමගි ජනබලවේගයෙන් මහ මැතිවරණයට ඉදිරිපත් වන අපේක්ෂකයන් ඇතුළු පිරිසක් එම අවස්ථාවට එක් වුණා."
    },
    {
        "content": "මෝදර මට්ටක්කුලිය කාක දූපත වෙරළ උද්‍යානයේ අභිනවයෙන් ස්ථාපනය කළ සමාධි බුද්ධ ප්‍රතිමාව නිරාවරණය කෙරුණා. ජනාධිපති ගෝඨාභය රාජපක්‍ෂ මැතිතුමා ආරක්‍ෂක ලේකම් ධුරයේ කටයුතු කරන කාලයේදීයි කාක දූපත වෙරළ උද්‍යාන සංවර්ධන කටයුතු සිදුකෙරුණේ. කාක දූපත වෙරළ උද්‍යානයේ රෝපණය කර ඇති බෝධීන් වහන්සේ අභියස මෙම සමාධි බුද්ධ ප්‍රතිමාව ස්ථාපනය කර තිබෙනවා. බුද්ධ ප්‍රතිමා වහන්සේ නිරාවරණය කිරීමේ උත්සවයට සමගාමීව කිරි ආහාර පූජාවක් ද පැවැත්වුණා. ගෝලීය ශ්‍රී ලංකා තරුණ බලකායයි මෙම කටයුතු සංවිධාන කළේ. කාක දූපත ශ්‍රී බෝධිරාජාරාම විහාරාධිපති පූජ්‍ය දිවුල්වැව අරියදේව ස්වාමීන්වහන්සේගේ අනුශාසනා මත මෙම කටයුතු සිදුකෙරුණා."
    },
    {
        "content": "තැපැල් ඡන්දය අද දිනයේ ද පැවැත්වුණා. අද මෙන්ම හෙට දිනය ද වෙන් කෙරෙන්නේ පසුගිය සතියේ ඡන්දය සළකුනු කිරීමට නොහැකි වූ අයදුම්කරුවන් සදහායි. මෙවර තැපෑලෙන් ඡන්දය ප්‍රකාශ කිරීම සදහා ඡන්ද දායකයන් හත්ලක්‍ෂ පන්දහස් අසූ පස් දෙනෙකු සුදුසුකම් ලබා සිටිනවා. මහ මැතිවරණයේ තැපැල් ඡන්ද සලකුණු කිරීම ආරම්භ වූයේ පසුගිය 13 වනදායි. මෙවර  තැපැල් ඡන්දය සඳහා දින 7ක් වෙන්කෙරුණා. මැතිවරණ කටයුතු අධීක්‍ෂණය කරන සෞඛ්‍ය වෛද්‍ය නිලධාරීන් හා මහජන සෞඛ්‍ය පරික්‍ෂකවරුන් ඇතුලු සෞඛ්‍ය නිලධාරීන් පළමු දිනයේ දී තැපැල් ඡන්ද ප්‍රකාශ කළා. දෙවන සහ තුන්වන දිනයන් වෙන්කර තිබුණේ පොලිස් ස්ථාන, ආරක්ෂක හමුදා, සිවිල් ආරක්ෂක දෙපාර්තමේන්තුව, සෞඛ්‍ය අංශ, සියලුම දිස්ත්‍රික් ලේකම් කාර්යාල මැතිවරණ කාර්යාල හැර සෙසු රාජ්‍ය ආයතන තැපැල් ඡන්ද සළකුණු කිරීම සඳහායි.  16 සහ 17 දෙදින තුළ තැපැල් ඡන්ද භාවිත කිරීමේ අවස්ථාව සැලසී තිබුණේ පොලිසිය, ආරක්ෂක හමුදා, සිවිල් ආරක්ෂක දෙපාර්තමේන්තුව, සෞඛ්‍ය අංශ, දිස්ත්‍රික් ලේකම් කාර්යාල හා මැතිවරණ කාර්යාල නිලධාරීන්ටයි. එම දිනවල  තැපැල් ඡන්දය භාවිත කිරීමට නොහැකි වූ  රාජ්‍ය සේවකයින් සඳහා අද සහ හෙට අතිරේක දින ලෙස ලබාදීමටයි මැතිවරණ කොමිෂන් සභාව තීරණය කළේ. රාජාංගනය ප්‍රාදේශීය ලේකම් කොට්ඨාසයේ තැපැල් ඡන්දය පැවැත්වෙන්නේ එම ප්‍රදේශවල නිරෝධායන කටයුතු අවසන් කිරීමෙන් පසුවයි. මේ අතර තැපැල් ඡන්දය සම්බන්ධයෙන් කොළඹ දිස්ත්‍රික් ලේකම් හා තේරීම් භාර නිලධාරී ප්‍රදීප් යසරත්න මහතා මෙලෙස අදහස් පළ කළා."
    },
    {
        "content": "දේශපාලන යෝධයෝ කියූ අය නියත පරාජය හමුවේ ජාතික ලැයිස්තුවෙන් පාර්ලිමේන්තුවට පැමිණීමට උත්සාහ කරන බව ශ්‍රී ලංකා පොදුජන පෙරමුණේ නායක අග්‍රාමාත්‍ය මහින්ද රාජපක්‍ෂ මහතා පවසනවා. ශ්‍රී ලංකා පොදුජන පෙරමුණෙන් මහ මැතිවරණයට ඉදිරිපත් වන අපේක්‍ෂකයන්ගේ ජය තහවුරු කිරීම වෙනුවෙන් මොනරාගල මැදගම ආර් එම් ගුණසේන ක්‍රීඩාංගනයේ පැවති ජනහමුවේදී අග්‍රාමාත්‍යවරයා මේ බව ප්‍රකාශ කළා. තම පාලන කාලයේ ගොඩනැගූ බොහෝ දෑ විකිණීමට යහපාලන රජය ක්‍රියා කළ බවයි අග්‍රාමාත්‍යවරයා එහිදී පෙන්වා දුන්නේ. ශ්‍රී ලංකා නිදහස් පක්‍ෂයෙන් එල්ල වූ බලපෑම් නිසා ජයග්‍රාහී නෙ‍ළුම් පොහොට්ටුව ලාංඡනය යටතේ පොදුජන පෙරමුණ පිහිටුවා පළාත් පාලන මැතිවරණය ජයග්‍රහණය කිරීමට සමත් වූ බව ද අග්‍රාමාත්‍යවරයා කියාසිටියා."
    },
    {
        "content": "මෙරටින් හඳුනාගත් කොරෝනා ආසාදිතයින්ගේ සංඛ්‍යාව 2,728 දක්වා ඉහළ ගියා. ඒ අද දිනයේ හදුනාගත් රෝගීන් 4 දෙනෙකු ද සමඟයි.  කන්දකාඩු මත්ද්‍රව්‍ය ප්‍රතිකාර හා පුනරුත්ථාපන මධ්‍යස්ථානයෙන් හඳුනාගත් කොරෝනා පොකුරේ සංඛ්‍යාව 561 ක් දක්වා ඉහළ ගොස් තිබෙනවා. රෝගීන් 6 දෙනෙකු අද දිනයේ සුවය ලබා පිටත්ව ගියා. කොරෝනා ආසාදනය වීම හේතුවෙන් 676 දෙනෙකු රෝහල්වල ප්‍රතිකාර ලබනවා. කොරෝනා බවට සැක සහිතව 119 දෙනෙකු වෛද්‍ය අධීක්‍ෂණය යටතේ ප්‍රතිකාර ලබන බවයි සෞඛ්‍ය අංශ සඳහන් කරන්නේ. 2041 දෙනෙකු පූර්ණ සුවය ලබා රෝහල්වලින් පිටව ගොස් තිබෙනවා. කොවිඩ් 19 පැතිරීම වැළැක්වීමේ ජාතික ක්‍රියාන්විත මධ්‍යස්ථානය නිවේදනයක් නිකුත් කරමින් සඳහන් කරන්නේ කන්දකාඩු පොකුරේ 451 දෙනෙකුම පුනරුත්ථාපනය වන රැදවූවන් බවයි. 63 දෙනෙකු කාර්ය මණ්ඩලයට අයත් සාමාජිකයන් වන අතර ආරාධිත කාර්ය මණ්ඩලයට අයත් 5 දෙනෙකු ද වනවා. ළගින් ඇසුරු කළ පුද්ගලයන් 42 දෙනෙකු ද වාර්තා වී තිබෙනවා. පුද්ගලයන් විසිහතර දහස් දෙසීය තුන් දෙනෙකු මේ වන විට  නිරෝධායන ක්‍රියාවලිය අවසන් කර නිවෙස් බලා පිටව ගොස් තිබෙනවා. ත්‍රිවිධ හමුදාව මඟින් පාලනය වන නිරෝධායන මධ්‍යස්ථාන 53 ක් තුළ පුද්ගලයන් හයදහස් පනස් දෙදෙනෙකු නිරෝධායනය වෙමින් සිටිනවා. ඊයේ දිනය තුළ දී PCR පරීක්‍ෂණ එක්දහස් හැත්තෑවක් සිදුකර ඇති අතර ඒ අනුව මෙරට තුළ සිදුකර ඇති PCR පරීක්‍ෂණ සංඛ්‍යාව එක් ලක්‍ෂ තිස්හත්දහස් හාරසිය හතක්. කොරෝනා ආසාදනය වී සිටි නාවික හමුදාවේ 906 දෙනෙකු අතුරින් 904 දෙනෙකුම මේ වන විට පූර්ණ සුවය ලබා තිබෙනවා. ලංකාපුර ප්‍රාදේශීය සෞඛ්‍ය සේවා වෛද්‍ය නිලධාරී කොට්ඨසයේ කොරෝනා ආසාදිතයන් ඇසුරු කළ බවට හඳුනාගත් 21 දෙනෙකුගේ PCR පරීක්ෂණ අද සිදු කෙරුණා. ඔවුන් ගැමුණුපුර තල්පොත ආදී ප්‍ර දේශවල පදිංචිකරුවන්. මේ අතර රජයේ ආයුර්වේද වෛද්‍ය නිලධාරීන්ගේ සංගමය පවසන්නේ කොරෝනා මර්දන කටයුතු වලට  තම ප්‍රතිකාර ක්‍රමය ඔස්සේ  ද දායක විය හැකි බවයි. රාජගිරියේ පැවත්වූ මාධ්‍ය හමුවකදී ඔවුන් මේ බව අවධාරණය කළා."
    },
    {
        "content": "මාදිවෙල දෙල්ගහවත්ත ප්‍රදේශයේ අඩු ආදායම් ලාභී හා අනවසරයෙන් පදිංචිව සිටි පවුල් 12 කට ජනාධිපතිතුමාගේ උපදෙස් මත නව නිවාස පිරිනැමුණා. නාගරික සංවර්ධන අධිකාරියට අයත් මාදිවෙල දෙල්ගහවත්ත ප්‍රදේශයේ මෙම පවුල් පදිංචිව සිටියා. ඉන් එක් නිවසකට පසුගිය දිනවල ඇදහැලුණු අධික වර්ෂාවෙන් හානි ද සිදුවුණා. මෙම පවුල්වලට සුදුසු ස්ථානයකින් නව නිවාස ලබා දෙන ලෙස ජනාධිපති ගෝඨාභය රාජපක්‍ෂ මැතිතුමා නාගරික සංවර්ධන අධිකාරියට උපදෙස් දී තිබුණා. ඒ අනුව කොළොන්නාව සංහිද සෙවණ මහල් නිවාස සංකීර්ණයෙන් නව නිවාස ලබා දීමටයි අධිකාරිය පියවර ගත්තේ. මෙම එක් නිවසක වටිනාකම රුපියල් ලක්‍ෂ 40 ක් පමණ වනවා. අදාළ නිවාස හිමියන් වෙත යතුරු හා හිමිකම්පත් භාර දීම සිදු කෙරුණේ නාගරික සංවර්ධන අධිකාරියේ සභාපති හර්ෂාන් ද සිල්වා හා එහි අධ්‍යක්‍ෂ ජනරාල් ප්‍රසාද් රණවීර යන මහත්වරුන්ගේ ප්‍රධානත්වයෙන්."
    },
    {
        "content": "අග්‍රාමාත්‍ය මහින්ද රාජපක්ෂ මහතා කතරගම කිරිවෙහෙර චෛත්‍ය වැඳ පුදාගෙන ආශිර්වාද ලබාගත්තා. අග්‍රාමාත්‍ය මහින්ද රාජපක්ෂ මහතා වෙනුවෙන් කතරගම කිරිවෙහෙර අබියසදී සෙත්පිරිත් සජ්ඣායනාවක් පැවැත්වුණා. ඊට සහභාගී වූ අග්‍රාමාත්‍යවරයා රුහුණු මාගම්පත්තුවේ ප්‍රධාන සංඝනායක කතරගම ශාසනාරක්ෂක බලමණ්ඩලයේ සභාපති කිරිවෙහෙර රජමහා විහාරාධිපති සහ භාරකාර පූජ්‍ය කොබවක ධම්මින්ද ස්වාමීන් වහන්සේ බැහැදැක ආශිර්වාද ලබා ගත්තා. අනතුරුව අග්‍රාමාත්‍යවරයා රුහුණු කතරගම මහා දේවාලයේ පැවති ආශිර්වාද පූජාවකට ද සහභාගී වුනා.   ****අශෝකා/ අගමැති නිවේදන/ රුවන්තිකා/ 11.08"
    },
    {
        "content": "පහත වැටී ඇති ගම්මිරිස් මිල ඉහළ නැංවීම සඳහා ජනාධිපති ගෝඨාභය රාජපක්ෂ මැතිතුමා නිලධාරීන්ට ඉලක්ක ලබා දුන්නා. මේ සඳහා විසදුම් සෙවීමට ගත යුතු ක්‍රියාමාර්ග විමර්ශනය සඳහා ජනාධිපති කාර්යාලයේ පැවති සාකච්ඡාවේදී ජනාධිපතිතුමා මෙම උපදෙස් ලබාදුන්නේ. 2015 වසරට පෙර ගම්මිරිස් කිලෝවක මිල රුපියල් 1300 ත් 1500ත් අතර මිලක පැවතුනා. එම මිල මේ වන විට රුපියල් 450 ත් 500 ත් දක්වා පහත වැටී තිබෙනවා. අමු ගම්මිරිස් කිලෝවක් සඳහා ලැබෙන්නේ රුපියල් 150 ත් – 175 ත් අතර මිලක් පමණයි. මෙලෙස පහත වැටී ඇති ගම්මිරිස් මිල ඉහළ නංවා වගා කරුවන් ආරක්ෂා කර දෙන ලෙස පසුගිය දිනවල දිස්ත්‍රික් කිහිපයක චාරිකා කළ ජනාධිපති ගෝඨාභය රාජපක්ෂ මැතිතුමාගෙන් ගොවීන් ඉල්ලා සිටියා. ඒ සම්බන්ධයෙන් ගත යුතු ක්‍රියාමාර්ග විමර්ශනය සඳහා පැවති සාකච්ඡාවේදී ජනාධිපතිතුමා කියා සිටියේ තමන් බලයටපත්වීමෙන් පසු ගම්මිරිස් ආයනයනය සම්පූර්ණයෙන් නතර කළ බවයි. ඒ සමඟ ගුණාත්මක බවින් ඉහළ ගම්මිරිස් අපනයනයට යළි අවස්ථාව උදාවූ බවද ජනාධිපතිතුම පෙන්වා දුන්නා. සියලු තානාපති කාර්යාල මඟින් මේ පිළිබඳ ගැනුම් කාර රටවල් දැනුවත් කර විදේශ වෙළෙඳපොළ දිනාගත යුතු බවයි ජනාධිපතිතුමා පෙන්වා දුන්නේ. ඉන්දියාව සමඟ සාකච්ඡා කර වැඩි ගම්මිරිස් ප්‍රමාණයක් සැපයීම කෙරෙහිද මෙහිදි අවධානය යොමු කෙරුණා. වියළීම, විෂබීජහරණය, දිස්ත්‍රික් මට්ටමින් සැකසුම් මධ්‍යස්ථාන ස්ථාපනය කර ගම්මිරිස් සඳහා ඉහළ අගයක් එකතු කළ හැකි පරිදී සකස් කිරීම සඳහා සැලසුම් කරන්නැයි ජනාධිපතිතුමා උපදෙස් ලබාදුන්නා. අවශ්‍ය යන්ත්‍රෝපකරණ සඳහා ඉදිරි අය වැයෙන් ප්‍රතිපාදන වෙන් කිරීමට ද තීරණය කෙරුණා."
    },
    {
        "content": "මාතලේ ප්‍රදේශයේ නව තාක්ෂණික විශ්වවිද්‍යාලයක් ඉදි කෙරෙනවා. ඒ සෞභාග්‍යයේ දැක්ම වැඩසටහන යටතේයි. දිවයිනේ නව විශ්වවිද්‍යාල 10 ක් ඇතිකිරීමේ වැඩසටහනක් රජය ආරම්භ කර තිබෙනවා. මේ යටතේ මාතලේ ඇල්වල අපනයන කෘෂිකර්ම දෙපාර්තමේන්තුවට අයත් අක්කර 25 ක භූමියක නව තාක්ෂණික  විශ්වවිද්‍යාලයක් ඉදි කෙරෙනවා. ඒ සඳහා වැය කෙරෙන මුදල රුපියල් බිලියන 05 ක්. මෙම භූමිය අමාත්‍ය ආචාර්ය බන්දුල ගුණවර්ධන මහතාගේ නිරීක්ෂණයට ලක්වුණා."
    },
    {
        "content": "මෙරට කොරෝනා ආසාදිතයින්ගේ සංඛ්‍යාව 2,730ක් දක්වා ඉහළ ගොස් තිබෙනවා."
    },
    {
        "content": "විනායගමූර්ති මුරලිදරන් හෙවත් කරුණා අම්මාන් අත්අඩංගුවට ගෙන නීතිය ක්‍රියාත්මක කරන ලෙසට වැඩ බලන පොලිස්පතිවරයා වෙත නියෝගයක් නිකුත් කරන්නැයි ඉල්ලා ගොනු කළ රිට් පෙත්සමක් විභාගයට නොගෙන ප්‍රතික්ෂේප කරන ලෙස අභියාචනාධිකරණය නියම කළා. පෙත්සමේ වගඋත්තරකරුගෙන් සිද්ධියට අදාළව පොලිසිය ප්‍රකාශයක් ලබාගෙන තිබෙන බවට තොරතුරු අනාවරණය වී ඇති බවයි තීරණය ප්‍රකාශයට පත් කළ සභාපති විනිසුරු ඒ එච් එම් ඩී නවාස් මහතා ප්‍රකාශ කළේ. මහ මැතිවරණයට තරග වදින අපේක්ෂකයින් කැදවා විමර්ශන සිදු නොකරන්නැයි මැතිවරණ කොමිසන් සභාව වැඩ බලන පොලිස්පතිවරයා වෙත දැනුම් දීමක් සිදුකර ඇති බවට මාධ්‍ය ඔස්සේ ද තොරතුරු වාර්තා වී ඇතැයි විනිසුරුවරයා මෙහිදී කියා සිටියා. කඩුවෙල නගර සභාවේ නාගරික මන්ත්‍රීවරයෙකු වන බෝසෙත් කළහේ පතිරණ මහතා මෙම පෙත්සම ගොනු කළා."
    },
    {
        "content": "පොලිස් මත්ද්‍රව්‍ය කාර්යාංශයේ නිලධාරීන් 13 දෙනා තවදුරටත් රක්‍ෂිත බන්ධණාගාරගත කෙරුණා. ඔවුන් ලබන මස 4 වනදා තෙක් රක්‍ෂිත බන්ධනාගාරගත කරන ලෙසයි කොළඹ ප්‍රධාන මහේස්ත්‍රාත් අධිකරණය නියෝග කළේ. මත්ද්‍රව්‍ය ජාවාරම්කරුවන් සමග සබදකම් පවත්වමින් එම ජාවාරම්වල නිරත වීමේ චෝදනාවටයි මෙම  නිලධාරීන් අත්අඩංගුවට ගැනුණේ."
    },
    {
        "content": "එළවළු ගොවීන්ට සුරක්ෂිත අනාගතයක් උදාවන අයුරින් ඔවුන්ගේ අස්වනු සදහා නිසි මිලක් ලබාගත හැකි ක්‍රමවේදයක් සකස් කරන බව ජනාධිපති ගෝඨාභය රාජපක්ෂ මැතිතුමා පවසනවා. ශ්‍රී ලංකා පොදුජන පෙරමුණෙන් මෙවර මහ මැතිවරණයට තරග වැදී සිටින අපේක්ෂකයන්ගේ ජයග්‍රහණය තහවුරු කිරීම සදහා වලපනේ සතිපොළ භූමියේ පැවති ජනහමුවකට සහභාගී වෙමිනුයි ජනාධිපතිතුමා මේ බව සදහන් කළේ. හිටපු පාර්ලිමේන්තු මන්ත්‍රී සී බී රත්නායක සහ නිමල් පියතිස්ස යන මහත්වරුන් හමුව සංවිධාන කළා. එළවළු,  පළතුරු සහ සෙසු භෝග දිවයින පුරා බෙදා හැරීම සිදුකළ යුත්තේ ගොවියා සහ පාරිභෝගිකයා යන දෙදෙනාම ආරක්ෂා වන පරිදි බවයි ජනාධිපතිතුමා කියා සිටියේ. රාජ්‍ය බැංකුවලින් ණය ලැබෙන ආකාරය සහනදායක නොවන බව ගොවීන් ජනාධිපතිතුමා සමග පැවසුවා. පොරමඩුල්ල මධ්‍ය මහා විද්‍යාල ක්‍රීඩාංගණය සංවර්ධනය කර එය පාසල සමග යා කරමින් පාලමක් ඉදිකර දෙන ලෙස සිසුන් කළ ඉල්ලීම ජනාධිපතිතුමා යුද හමුදාපතිවරයා වෙත යොමු කළා. හෙටම ඒ ගැන සොයා බලා කඩිනමින් ඉල්ලීම ඉටු කර දීමට කටයුතු කරන ලෙසයි රාජපක්ෂ මැතිතුමා උපදෙස් දුන්නේ. හිටපු පාර්ලිමේන්තු මන්ත්‍රී එස් බී දිසානායක මහතා රිකිල්ලගස්කඩ ප්‍රාදේශීය සභා ක්‍රීඩාංගණයේ සංවිධාන කර තිබූ ජන හමුවකටද ජනාධිපතිතුමා එක් වුණා. එහිදී මහා සංඝරත්නය සෙත් පිරිත් සජ්ජායනා කර ජනාධිපතිතුමාට ආශිර්වාද පළ කළා. වලපනේ රෝහලට භික්ෂු වාට්ටුවක් ඉදිකරදෙන ලෙස භික්ෂූන් වහන්සේ කළ ඉල්ලීම ගැන විමර්ශනය කොට වාර්තා කරන ලෙසයි ජනාධිපතිතුමා නිලධාරීන්ට දැනුම් දුන්නේ. අපේක්ෂක සතාසිවම් සුප්පයියා මහතා කදපොළ පොළ භූමියේ සංවිධාන කර තිබූ ජනහමුවටද ජනාධිපතිතුමා සහභාගී වුණා. ප්‍රදේශයේ දෙමළ ජනතාව වෙතින් ජනාධිපතිතුමාට හිමිවූයේ උණුසුම් පිළිගැනීමක්. එතුමා වෙනුවෙන් සර්ව ආගමික වතාවත්ද සිදු කෙරුණා. ගුණාත්මකබවින් යුතු බීජ අර්තාපල් හිගයට විසදුමක් දෙන ලෙස ගොවීන් ජනාධිපතිතුමාගෙන් ඉල්ලා සිටියා. කදපොළ සිට නුවරඑළිය දක්වා පැමිණෙන අතරතුරදී මාර්ගය දෙපස රැස්ව සිටි ජනතාව සමග සුහද පිළිසදරක යෙදීමටද ජනාධිපතිතුමා අමතක කළේ නැහැ. ග්‍රෙගරි වැව අසල සංවිධාන කර තිබු ජනරැළියකට ද එතුමා එක් වුණා. කාන්තාවන් පිරිසක් ස්වයං රැකියාවක් ලෙස පවත්වාගෙන යන බජට් පැක් එළවළු හා පළතුරු ව්‍යාපෘතිය ජනාධිපතිතුමාගේ ඇගයීමට ලක් වුණා."
    },
    {
        "content": "සජිත් ප්‍රේමදාස මහතා නායකත්වය දරණ සමගි ජන බලවේගයේ ප්‍රතිපත්ති මාලාව හා දෙමළ ජාතික සන්ධානයේ ප්‍රතිපත්ති මාලාව අතර සමානතාවක් තිබෙන බව ශ්‍රී ලංකා පොදුජන පෙරමුණේ නායක අග්‍රාමාත්‍ය මහින්ද රාජපක්‍ෂ මහතා පවසනවා. මහනුවර තෙල්දෙණිය ප්‍රාදේශීය සභා ක්‍රීඩාංගනයේ පැවති ජනහමුවක් අමතමිනුයි අග්‍රාමාත්‍යවරයා මේ බව කියාසිටියේ. මෙරට පැරණිතම දේශපාලන පක්‍ෂය වන එක්සත් ජාතික පක්‍ෂය දෙකඩ කිරීමට මූලිකත්වය ගෙන කටයුතු කළ සජිත් ප්‍රේමදාස මහතා රට දෙකඩ කිරීමට කිසිසේත්ම නොපැකිලෙනු ඇති බව ද අග්‍රාමාත්‍යවරයා ප්‍රකාශ කළා. සජිත් ප්‍රේමදාස මහතා සිය පියාගේ වැඩපිළිවෙළ ඉදිරියට ගෙන යාම සදහා ජනමතය ඉල්ලා සිටින බව පෙන්වා දුන් මහින්ද රාජපක්‍ෂ මහතා ආර් ප්‍රේමදාස මහතාගේ යුගය සිහිපත් කිරීමේදී 88 / 89 සමයේ භීෂණය වඩාත් මතකයට නැගෙන බව කියා සිටියා."
    },
    {
        "content": "රටේ දේශපාලන ගැටලුවලට විසදුම් ඇත්තේ ජාතික ජන බලවේගය පක්‍ෂය තුළ බව ජනතා විමුක්ති පෙරමුණේ නායක අනුර කුමාර දිසානායක මහතා පවසනවා. ජාතික ජන බලවේගයේ කොළඹ දිස්ත්‍රික්කයේ අපේක්‍ෂකයන්ගේ ජය තහවුරු කිරීම සදහා පන්නිපිටිය දෙපානම ප්‍රදේශයේ පැවති ජනහමුවකදී ඒ මහතා මේ බව කියාසිටියා. වසර 71 ක් පුරා රට පාලනය කළ කිසිවෙකුගෙන්වත් ගැටලුවලට විසදුම් ලැබී නැති බවයි ඒ මහතා වැඩිදුරටත් ප්‍රකාශ කළේ."
    },
    {
        "content": "වසර 70 කට වැඩි කාලයක් පුරා රට ව්‍යසන රැසකට මුහුණ දී ඇති බව ජාතික ජනබලවේගයේ නායක අනුර කුමාර දිසානායක මහතා පවසනවා. ජාතික ජනබලවේගයෙන් මහ මැතිවරණයට ඉදිරිපත් වන අපේක්ෂකයන්ට සහාය පළ කිරීම සඳහා පිටිපන කිරිබේරියකැලේ ප්‍රදේශයේ පැවති ජනහමුවකදී ඒ මහතා මෙම අදහස් පළ කළා. මහ මැතිවරණයට ඉදිරිපත් වන අපේක්ෂකයන් ඇතුළු පිරිසක් ජනහමුවට සහභාගී වී සිටියා."
    },
    {
        "content": "එක්සත් ජාතික පක්ෂය ඇත්තේ සිරිකොතේ බව එම පක්ෂයේ නායක රනිල් වික්‍රමසිංහ මහතා පවසනවා. ඒ බව අධිකරණයද පිළිගෙන ඇති බවයි ඔහු ප්‍රකාශ කරන්නේ. රනිල් වික්‍රමසිංහ මහතා මේ බව ප්‍රකාශ කළේ සිරිකොත එක්සත් ජාතික පක්ෂ මූලස්ථානයේ පැවති එම පක්ෂයේ ලක්වනිතා සංගමයේ හමුවකට එක් වූ අවස්ථාවේදීයි. හිටපු මන්ත්‍රීවරියන් ඇතුළු එක්සත් ජාතික පක්ෂයේ කාන්තා නියෝජිතවරියන් පිරිසක් ඊට එක්ව සිටියා."
    },
    {
        "content": "කටුවාපිටිය දේවස්ථානයට මරාගෙන මැරෙන ප්‍රහාරයක් එල්ල කළ හස්තුන් නමැති ත්‍රස්තවාදියාගේ බිරිද සයින්දමරුදු පිපිරීමෙන් මිය ගිය බවට මෙතෙක් තහවුරු වී නැති බව පාස්කු ප්‍රහාරය පිළිබද සොයා බලන ජනාධිපති කොමිසම හමුවේ හෙළි වුණා. සයින්දමරුදු පිපිරීම සිදුවන අවස්ථාවේ අම්පාර ජ්‍යෙෂ්ඨ පොලිස් අධිකාරී ලෙස කටයුතු කළ සාමන්ත විජේසේකර මහතා කොමිසම හමුවේ සාක්‍ෂි ලබා දෙමිනුයි මේ බව ප්‍රකාශ කළේ. ඔහු තවදුරටත් කියාසිටියේ සයින්දමරුදු පිපිරීම සිදු වූ නිවස ඉදිරිපිට මාර්ගයේ තිබී රුපියල් නවලක්‍ෂ අසූපන් දහසක්, පන්දහසේ කොළවලින් තිබී සොයා ගත් බවයි. ලැබෙන තොරතුරු මත අදාළ නිවස වැටලූ අවස්ථාවේ අඳුරේ වෙඩි තැබීමට යොදා ගන්නා බුලට් ආධාරයෙන් ඉහළට වෙඩි ප්‍රහාරයක් එල්ල වූ බවත් ඒ සමගම පිපිරීමක් සිදු වූ බවත් ඔහු සඳහන් කළා. නිවස පරික්‍ෂා කිරීමේදී ත්‍රස්තවාදීන් හා එම පවුල්වල 16 දෙනෙකු මිය ගොස් තිබූ බවත් එහි තිබී මෘත ශරීර හා කොටස් හමු වූ බවත් ඔහු පැවසුවා. තමන් ඇතුලු පිරිස නිවසට ඇතුලු වි සුළු මොහොතකින් නිවසේ පිටුපස කාමරයකින් දරුවෙකු හඬන ශබ්දයක් ඇසුණා. එම කාමරයේ තුවාල ලබා සිටි දරුවෙකු හා වැඩිහිටි කාන්තවක සොයා ගත්තා. ඔවුන් සහරාන් හෂීම්ගේ දියණිය හා බිරිඳ බව පසුව තහවුරු වූ බව ද සාක්‍ෂිකරු පැවසුවා. සයින්දමරුදු පිපිරීම සම්බන්ධයෙන් මුල සිට විමර්ශනය කළ තමන් 2019 ජූලි 24 වනදා හදිසියේ මාරුකර යැවීම නිසා විමර්ශනවලට බාධා එල්ල වූ බව ද සාක්‍ෂිකරු ජනාධිපති කොමිසම හමුවේ සඳහන් කළා. ත්‍රස්ත කණ්ඩායම ගිරිඋල්ල ප්‍රදේශයෙන් සුදු රෙදි මිල දී ගෙන තිබීමත් සමග ආගමික උත්සවයක් ඉලක්ක කර දෙවන ප්‍රහාරයක් එල්ල කිරීමේ සැලසුමක් පිළිබඳ සැක මතු වූ බවයි සාක්‍ෂිකරු පැවසුවේ. දෙවන ප්‍රහාරයේ ආගමික පැතිකඩ සොයා බැලීමට සහරාන් හෂීම්ගේ සොයුරු ශෛයිනි පත්කර තිබුණා. ඔහුගේ අනෙක් සොහොයුරා රිල්වාන්ට අනෙකුත් පැති භාර දී තිබූ බව සාක්‍ෂිකරු හෙළි කළා. මේ අනුව මෙම ත්‍රස්තයන් හා සම්බන්ධ බොහෝ පිරිසක් අත්අඩංගුවට ගැනීම තම ස්ථාන මාරුව හරහා වැළකී ගිය බවයි සාක්‍ෂිකරු කියාසිටියේ. කටුවාපිටිය දේවස්ථානයේ මරාගෙන මැරෙන ත්‍රස්තයාගේ බිරිඳ පුලස්තිනී මහේන්ද්‍රන් නොහොත් සාරා ජෙස්මින් පිළිබඳ මෑතදී අනාවරණය වූ කරුණු සම්බන්ධයෙන් ජනාධිපති විමර්ශන කොමිසමේ විමර්ශන නිලධාරියෙකු වන ප්‍රධාන පොලිස් පරික්‍ෂක අර්ජුන මාහිල්කන්ද මහතා ද සාක්‍ෂි ලබා දුන්නා. ඔහු කියාසිටියේ මෙම තැනැත්තිය කලවංචිකුඩි මාන්කාඩු ප්‍රදේශයේ සැඟවී සිටින බවට ඇසින් දුටු සාක්‍ෂිකරුවෙකුගේ තොරතුරක් පසුගිය ජූලි 6 වනදා තමන්ට ලැබුණු බවයි. ජූලි 8 වනදා ඒ පිළිබඳ තමන් මඩකලපුවට ගොස් අදාළ පුද්ගලයා හමු වී තවත් තොරතුරු ලබා ගත් බව ද ඔහු පැවසුවා. එම සාක්‍ෂියට අනුව සාරා නමැත්තිය ඉකුත් සැප්තැම්බර් මාසයේ දිනක අලුයම 3.15 ට මඩකලපුව කල්මුණේ ප්‍රධාන මාර්ගයේ තේතාතිව් ප්‍රදේශයේදී දැක තිබෙනවා. පිරිමින් දෙදෙනෙකු සමග පාරට පැමිණි කාන්තාව මාර්ගයේ නවතා තිබූ බටර් පැහැති පිකප් රථයක පසුපස ආසනයකට ගොඩවී තිබෙනවා. අදාළ රථයේ රියදුරු අසුනට යාබඳව තමන් දන්නා තවත් පුද්ගලයෙකු සිටි බවයි ඔහු පවසා ඇත්තේ. එම නිලධාරියා පාස්කු ප්‍රහාරය වන විට කලවන්චිකුඩි පොලිස්ථානයේ රථවාහන අංශයේ ස්ථානාධිපතිව සිටි මෑතකදී අත්අඩංගුවට ගත් අබු බකර් නම් නිලධාරියා බව සාක්‍ෂිකරු හඳුනාගෙන තිබෙනවා. සාරා නමැත්තියට බෝට්ටුවකින් ඉන්දියාවට පලා යාමට ආධාර කළ දෙදෙනෙකු සම්බන්ධයෙන් ද තොරතුරු ලැබී ඇති බව විමර්ශන නිලධාරියා පැවසුවා. ඒ ඇයගේ මවගේ නැගණියගේ ස්වාමියා හා ඔහුගේ සහෝදරයායි. සාරා ජෙස්මින්ගේ මව රැඳී සිටි තේතාතිව් ප්‍රදේශයේ නිවසට ගිය ද ඇය එහි සිට නැහැ. එහෙත් අසල්වැසියන්ගේ තොරතුරු මත හෙළි වූයේ ඊට පෙර දිනවල ඇය එහි සිට ඇති බව යැයි ප්‍රධාන පොලිස් පරික්‍ෂක අර්ජුන මාහිල්කන්ද මහතා තවදුරටත් සඳහන් කළා."
    },
    {
        "content": "පාස්කු ප්‍රහාරය සම්බන්ධයෙන් ප්‍රකාශයක් ලබාදීමට අපරාධ පරීක්ෂණ දෙපාර්තමේන්තුවේ විශේෂ විමර්ශණ අංශයට පැමිණෙන ලෙස හිටපු අමාත්‍ය රිෂාඩ් බද්යුදීන් මහතාට දැනුම් දී තිබුණද ඔහු අද ඒ සඳහා සහභාගී වූයේ නැහැ. මීට පෙර අවස්ථා තුනකදී රිෂාඩ් බද්යුදීන් මහතාට පැමිණෙන ලෙස දැනුම් දී තිබුණද ඔහු අපරාධ පරීක්ෂණ දෙපාර්තමේන්තුවට නොපැමිණි බවයි වාර්තා වන්නේ. කොළඹ කොටුව නව මහ ලේකම් ගොඩනැගිල්ලේ පිහිටි අපරාධ පරීක්ෂණ දෙපාර්තමේන්තුවේ වාණිජ අපරාධ විමර්ශන අංශ හතරෙහි ස්ථානාධිපති කාන්තා ප්‍රධාන පොලිස් පරීක්ෂක දීපානි මැණිකේ මහත්මියගේ අත්සනින් යුතුව හිටපු අමාත්‍ය රිෂාඩ් බද්යුදීන් මහතාට මේ සදහා කැදවීම් ලිපිය යොමු කර තිබුණා. ඒ 1979 අංක 15 දරණ අපරාධ නඩුවිධාන සංග්‍රහ පනතේ 11 වන පරිච්ඡේදය යටතේයි. පාස්කු ඉරුදින බෝම්බ ප්‍රහාර මාලාවේදී ඉන්සාෆ් අහමඩ් විසින් සිනමන් ග්‍රෑන්ඩ් හෝටලයේ බෝම්බ පිපිරවීමට අදාළව පොලිස්පතිවරයාගේ නියෝග පරිදි පරීක්ෂණ සදහා රිෂාඩ් බද්යුදීන් අවස්ථාගත කරුණු දන්නා බවට තොරතුරු හෙළි වී ඇති බැවින් ප්‍රකාශ සටහන් කර ගැනීමට අවශ්‍ය බව එම කැඳවීම් ලිපියේ සඳහන්ව තිබෙනවා. ජුලි 20 එනම් අද දිනයේ උදෑසන 9-30 ට කොටුව නව මහලේකම් ගොඩනැගිල්ලේ පිහිටි අපරාධ පරීක්ෂණ දෙපාර්තමේන්තුවේ විශේෂ විමර්ශන අංශ තුන වෙත පැමිණෙන ලෙස හිටපු අමාත්‍යවරයාට දැනුම් දී තිබුණද අද දිනයේත් ඔහු නොපැමිණි බවයි වාර්තා වුණේ. නිකුත් කර ඇති නියෝගයට පටහැනිව කටයුතු කිරීම දණ්ඩනීති සංග්‍රහයේ 172 වන වගන්තියට අනුව දඩුවම් ලැබිය හැකි වරදක් බවයි අපරාධ පරීක්ෂණ දෙපාර්තමේන්තුව එම ලිපියේ වැඩිදුරටත් සඳහන් කර තිබෙන්නේ."
    },
    {
        "content": "මහජන සෞඛ්‍ය පරීක්ෂකවරුන් වෘත්තීය ක්‍රියාමාර්ගයට එළඹ සිටින්නේ කොවිඩ් මර්දන  කටයුතුවලට ද සහාය නොදෙන බව පවසමින්. කෙසේ වෙතත් මහජන සෞඛ්‍ය ක්ෂේත්‍ර නිලධාරී සංගමය කියා සිටින්නේ මෙම වෘත්තීය ක්‍රියාමාර්ගයට තම සහාය නොදෙන බවයි. මහජන සෞඛ්‍ය පරික්ෂකවරුන් වෘත්තීය ක්‍රියාමාර්ගයකට එළඹුනේ පසුගිය 17 වනදායි. කොරෝනා මර්දන ක්‍රියාමාර්ගයන්ට ද තම සහාය නොදෙන බව එම සංගමය පවසනවා."
    },
    {
        "content": "බස්නාහිර , සබරගමුව , මධ්‍යම සහ දකුණ යන පළාත්වල අද දිනයේ තැනින් තැන වැසි හෝ ගිගුරුම් සහිත වැසි ඇතිවිය හැකි බව කාලගුණ විද්‍යා දෙපාර්තමේන්තුව නිවේදනය කරනවා. දිවයිනේ සෙසු ප්‍රදේශවල අද සවස් කාලයේ හෝ රාත්‍රී කාලයේ දී තැනින් තැන වැසි හෝ ගිගුරුම් සහිත වැසි ඇතිවිය හැකියි. සබරගමුව , දකුණ , මධ්‍යම සහ ඌව යන පළාත්වල ඇතැම් ස්ථානවලට මිලිමීටර් 50 ට වැඩි තරමක තද වැසි අපේක්ෂා කළ හැකි බවයි කාලගුණ විද්‍යා දෙපාර්තමේන්තුව වැඩිදුරටත් දැනුම් දෙන්නේ."
    },
    {
        "content": "නව්‍ය කොරෝනා ආසාදනය වූ නාවික හමුදාවේ සියලු දෙනා මේ වනවිට සුවය ලබා තිබෙනවා. වෛරසය ආසාදනය වී ප්‍රතිකාර ලබමින් සිටි නාවික හමුදාවේ අවසන් සාමාජිකයින් තුන්දෙනා ද සුවය ලබා රෝහල්වලින් පිටව ගියා. වැලිසර නාවික හමුදා කඳවුරේ රණවිරුවන් 906 දෙනෙකුගේ කොරෝනා පොකුරක් වාර්තා වුණා. එම සියලු දෙනාම මේ වනවිට සුවය ලබා ඇති බවයි නාවික හමුදාව සඳහන් කරන්නේ. මේ වන විට සමස්ත දිවයිනෙන්ම කොරෝනා රෝගීන් 2,730 දෙනෙකු වාර්තා වී තිබෙනවා. ඊයේ දිනයේදී ද 6 දෙනෙකු වාර්තා වී ඇති අතර ඉන් පස් දෙනෙකුම සෞදි අරාබියෙන් පැමිණි අය බවයි සෞඛ්‍ය අංශ සඳහන් කරන්නේ. අනෙක් පුද්ගලයා කන්දකාඩු පුනරුත්ථාපන මධ්‍යස්ථානයේ ආසාදිතයෙකුගේ රාජාංගනය ප්‍රදේශයේ පදිංචි ආශ්‍රිතයෙකු වනවා.     ***අනුර/නාවික හමුදා/8.37/ගිහාන්                 (ශානිකා බුලන්)"
    },
    {
        "content": "මහ මැතිවරණයේ තැපැල් ඡන්දය සලකුණු කිරීම සඳහා ලබාදී තිබූ කාලය අදින් අවසන් වනවා. තැපැල් ඡන්ද හිමියන් සඳහා තැපැල් ඡන්දය සලකුණු කිරීමට පසුගිය 13 වනදා සිට 17 වනදා දක්වා කාලය ලබාදී තිබුණා. අදාළ දිනයන්හිදී තැපැල් ඡන්දය සලකුණු කිරීමට නොහැකි වූ ඡන්ද දායකයින්ට අමතර දිනයක් ලෙස අද දිනයේ අවස්ථාව ලබාදී ඇති බවයි මැතිවරණ කොමිෂන් සභාව සඳහන් කරන්නේ. ඒ අනුව අදාළ දිනයන්හිදී තැපැල් ඡන්දය සලකුණු කිරීමට නොහැකි වූ සියලු දෙනාට අද දිනයේ තැපැල් ඡන්දය සලකුණු කළ හැකියි."
    },
    {
        "content": "මහනුවර ශ්‍රී දළදා මාලිගයේ ඇසළ පෙරහැර මංගල්‍යය ආරම්භ කරමින් සිව් මහා දේවාලවල කප් සිටුවීමේ චාරිත්‍රය අද සිදුකෙරුණා. අලුයම 2.26 ට යෙදුණු නැකතට අනුවයි උතුරු දිශාභිමුඛව කප් සිටුවීම සිදුවුණේ. පෙරහැර ආරම්භයට පෙර සිව්මහා දේවාලවල කප් සිටුවීමේ මංගල්‍යය පුරාණ චාරිත්‍රානුකූලව ආගමික වතාවත්වලට අනුව සිදුවනවා. එම කටයුතු සිදු කෙරුණේ සිව් මහා දේවාලවල බස්නායක නිලමේවරුන්ගේ ප්‍රධානත්වයෙනුයි. ඇසළ පෙරහැර මංගල්‍යයේ දේවාල අභ්‍යන්තර පෙරහැර ද දේවාල පරිශ්‍රයේදී පැවැත්වුණා. පුරාණ චාරිත්‍රානුකූලව දේවාභරණ වැඩම කරවීම ඉන් සිදු කෙරෙනවා. මහනුවර ඓතිහාසික දළදා මාලිගයේ ඇසළ පෙරහැර මංගල්‍යය මෙවර පැවැත්වුණ ද පෙරහැර ජනතා සහභාගිත්වයෙන් තොරව ක්‍රියාත්මක වනවා. නව්‍ය කොරෝනා වෛරසයේ ව්‍යාප්තිය හේතුවෙනුයි මෙම තීරණය ගෙන තිබෙන්නේ. මේ අතර කතරගම ඓතිහාසික පෙරහැර මංගල්‍යය ද මෙවර පැවැත්වෙන්නේ ජනතා සහභාගිත්වයෙන් තොරවයි."
    },
    {
        "content": "අද (21) අලුයම 4 න් අවසන් වූ පැය 24 තුළදී බස්නාහිර පළාතේ බීමත් රියදුරන් සිය දෙනෙකු අත්අඩංගුවට ගෙන තිබෙනවා. පොලීසිය සිදුකළ සෝදිසි කිරීම්වල දී වාහන 100 ක් ද අත්අඩංගුවට ගෙන තිබෙනවා. බීමත් රියදුරන්ට අමතරව වෙනත් නඩු 972 ක් ලබාගෙන ඇති බවයි පොලීසිය සදහන් කරන්නේ. මේ අතර මත්ද්‍රව්‍ය සම්බන්ධ වැටලීම් 352 ක් සිදුකර තිබෙනවා. එහිදී සැකකරුවන් 364 දෙනෙකු අත්අඩංගුවට ගැණුනා. හෙරොයින් මත්ද්‍රව්‍ය ග්‍රෑම් 116 කට අධික ප්‍රමාණයක් ගංජා ග්‍රෑම් 369 කට අධික ප්‍රමාණයක් ද අත්අඩංගුවට ගත් මත්ද්‍රව්‍ය අතර පවතිනවා. පෑලියගොඩ,  බොරැල්ල , මට්ටක්කුලිය,  පානදුර යන ප්‍රදේශවලින් හෙරොයින් මත්ද්‍රව්‍ය අත්අඩංගුවට ගෙන ඇති බවයි පොලීසිය සදහන් කළේ. එමෙන්ම මුඛ ආවරණ පැළදීමෙන් තොරව පොදු ස්ථානවල සිටි පුද්ගලයින් 1,708 දෙනෙකුට අවවාදකර මුදාහැරි බවද පොලිස් වාර්තාවේ වැඩිදුරටත් දැක්වෙනවා."
    },
    {
        "content": "සේනා දළඹුවාට සමාන දළඹු විශේෂයක් මැදිරිගිරිය දම්සෝපුර ප්‍රදේශයේ බෝවී ඇති බව අප වාර්තාකරුවන් පවසනවා. දම්සෝපුර ගම්මානයේ පවුල් 250 කට පමණ මෙයින් බලපෑම් ඇති වී ඇති බවයි වාර්තා වන්නේ. විශාල ගස් එක රැයකින් කා විනාශ කර දැමීමට මෙම දළඹුවන්ට හැකි බව ගම්වාසීන් පවසනවා. කෘෂිකර්මාන්තයෙන් ජීවිකාව සපයා ගන්නා මෙම ගම්වාසීන්ට දළඹු උවදුර දැඩි ගැටලුවක් වී තිබෙනවා. මේ පිළිබඳ කඩිනමින් පරික්‍ෂණයක් සිදු කරන ලෙසයි ඔවුන් බලධාරීන්ගෙන් ඉල්ලා සිටින්නේ."
    },
    {
        "content": "රටේ දේශපාලන ගැටලුවලට විසඳුම් ඇත්තේ ජාතික ජන බලවේගය පක්‍ෂය තුළ බව ජනතා විමුක්ති පෙරමුණේ නායක අනුර කුමාර දිසානායක මහතා පවසනවා. ජාතික ජන බලවේගයේ කොළඹ දිස්ත්‍රික්කයේ අපේක්‍ෂකයන්ගේ ජය තහවුරු කිරීම සඳහා පන්නිපිටිය දෙපානම ප්‍රදේශයේ පැවති ජනහමුවකදී ඒ මහතා මේ බව කියා සිටියා. වසර 71 ක් පුරා රට පාලනය කළ කිසිවෙකුගෙන්වත් ගැටලුවලට විසඳුම් ලැබී නැති බවයි ඒ මහතා වැඩිදුරටත් ප්‍රකාශ කළේ."
    },
    {
        "content": "කටුණායක ගුවන් තොටුපොලේ ආරක්ෂාව සහ පහසුකම් වැඩිදියුණු කිරීම සඳහා උපකරණ තොගයක් රැගෙනවිත් තිබෙනවා. මෙම උපකරණ තොගයේ වටිනාකම රුපියල් මිලියන 61 ක්. එක්ස් කිරන යන්ත්‍ර,  තාප සංවේදී උෂ්ණත්ව මාපක ඇතුළු උපකරණ ගණනාවක් ඊට අයත්. එක්ස් කිරන යන්ත්‍ර මගින් ගුවන් තොටුපොල තුළට රැගෙන එන ගමන් මළු තුළ ඇති විද්‍යුත් උපාංග,  පුපුරණ ද්‍රව්‍ය,  විදේශ මුදල්,  රත්රන්,  මත්ද්‍රව්‍ය ආදිය නිවැරදි ලෙස හදුනා ගැනීමට හැකිවනවා. ලෝකයේ කාර්යක්ෂම ගුවන් තොටුපොල බහුතරයක මෙම යන්ත්‍ර භාවිත වන බවයි ගුවන් තොටුපොල හා ගුවන් සේවා සමාගම පවසන්නේ. කල් ඉකුත්වී ගිය එක්ස්රේ යන්ත්‍ර කිහිපයක් භාවිතයෙන් ඉවත්කර එම යන්ත්‍ර සවිකෙරෙනු ඇති."
    },
    {
        "content": "ඓතිහාසික බුවනෙකබා රාජසභා ගොඩනැගිල්ල කඩා දැමීම පිළිබද සොයා බැලීමට පත් කළ විද්වත් කමිටුවේ මූලික වාර්තාව ඉදිරි දින කිහිපය තුළ අග්‍රාමාත්‍යවරයාට භාර දෙන බව එම කමිටුවේ සභාපති පුරාවිද්‍යා අධ්‍යක්ෂ ජෙනරාල් ආචාර්ය සෙනරත් දිසානායක මහතා පවසනවා. ඒ පිළිබදව අද පෙරවරුවේ ද අග්‍රාමාත්‍යවරයා තමාගෙන් විමසූ බවයි සිද්ධිය සම්බන්ධයෙන් මාධ්‍ය හමුවක් පවත්වමින් ඒ මහතා ප්‍රකාශ කළේ. මේ අතර සිද්ධිය සම්බන්ධයෙන් චෝදනා එල්ල වන කුරුණෑගල නගරාධිපතිවරයා එම ස්ථානයට ගොස් මාධ්‍ය වෙත කරුණු දැක්වූවා ඉබ්බාගල රජමහා විහාරාධිපති වැටෙක්ගම සීලානන්ද ස්වාමීන් වහන්සේ ද එම ස්ථානයේදී මේ පිළිබදව කරුණු පැහැදිලි කළා."
    },
    {
        "content": "නුවරඑළිය දිස්ති‍්‍රක්කයේ පාසල්වල ගුරු හිඟය ඇතුළු අඩුපාඩු විමර්ෂණය කර විසදුම් දෙන්නැයි ජනාධිපති ගෝඨාභය රාජපක්ෂ මැතිතුමා නිළධාරින්ට උපදෙස් දුන්නා. ඒ තලවකැලේ නගරයේ පැවති ජනහමුවකදී . පාසල්වල කී‍්‍රඩා සහ විෂය බාහිර කි‍්‍රයාකාරකම් ක්ෂේත‍්‍රයේ අඩුපාඩුකම් පිලිබද සිසුන් ඉදිරිපත්කළ ගැටලු වහා විසදීමට සැලසුම් කරන ලෙසයි ජනාධිපතිතුමා එහිදී නිළධාරින්ට නියම කළේ. ගුරු හිිඟය පියවීම සඳහා නුවරඑළිය සහ ආසන්න දිස්ති‍්‍රක්වලින් ගුරුවරුන් පත් කිරිමටයි නියමිත. ලිදුල නගර සභාවේ දූෂණ සහ අක‍්‍රමිකතා සිදුවන බව ජනතාව ජනාධිපතිතුමාට පෙන්වා දුන්නා. ජනාධිපති ගෝඨාභය රාජපක්ෂ මැතිතුමා ඊයේ (21) දවස පුරා නුවරඑළිය ප‍්‍රදේශ කිහිපයක පැවති ජනහමුවලට සහභාගී වී තිබෙනවා."
    },
    {
        "content": "ඇල්පිටිය මාහේන ගනේගොඩ ප්‍රදේශයේදී ප්‍රබල අපරාධ කල්ලි සාමාජිකයෙකු අත්අඩංගුවට ගෙන තිබෙනවා. පොලිස් විශේෂ කාර්ය බළකායේ සංවිධානාත්මක අපරාධ ඒකකයට ලැබුණු තොරතුරකට අනුව සිදුකළ වැටලීමකදී සැකකරු හා ගිනි අවි දෙකක් අත්අඩංගුවට ගනු ලැබුවා. ගිනි අවි දෙක සමඟ ජීව අත්බෝම්බයක්, බෝර 12 පතොරොම් 6 ක්, ටී 56 පතොරොම් 23 ක් , පතොරොම් ගැබක් හා යුද හමුදා ඇදුම් කට්ටල කිහිපයක් ද කඩු 3 ක් ද සොයා ගත් බවයි පොලිස් විශේෂ කාර්ය බළකාය සඳහන් කළේ. ගනේගොඩ අටේ කල්ලියේ සුදු අමිල හෙවත් අමිල රංගන නැමැත්තෙකුයි මෙසේ අත්අඩංගුවට ගෙන තිබෙන්නේ. සැකකරු වැඩිදුර පරීක්ෂණ සඳහා ඇල්පිටිය පොලිසියට භාර දී තිබෙනවා."
    },
    {
        "content": "2020 මහ මැතිවරණයේ තැපැල් ජන්දය ප‍්‍රකාශ කිරිම සදහා තවත් අමතර දින දෙකක් ලබාදීමට මැතිවරණ කොමිෂන් සභාව තීරණය කළා. ඒ පසුගිය දින දෙකේ දිස්ති‍්‍රක්  මැතිවරණ කාර්යාලවලදී තැපැල් ඡන්දය සලකුණු කිරිමට නොහැකි වූ තැපැල් ජන්ද දායකයන් වෙනුවෙන්. ඒ අනුව ලබන සිකුරාදා පෙරවරු 8.30 සිට පස්වරු 4.00 දක්වා ඔවුන්ට තැපැල් ජන්දය සලකුණු කළ හැකි බවයි කොමිසම පවසන්නේ. ඊට පසුදින එනම් ලබන සෙනසුරාදා පෙරවරු 8.30 සිට පස්වරු 2 දක්වාද ඒ් සඳහා අවස්ථාව පවතිනවා. මෙතෙක් තැපැල් ජන්දය සලකුණු කිරිමට නොහැකි වූ තැපැල් ජන්ද දායකයින්ට තම කාර්යාලය පිහිටි දිස්ති‍්‍රක්කයේ දිස්ති‍්‍රක් මැතිවරණ කාර්යාලයේදී මෙම පහසුකම් සලසා ගත හැකි බවයි කොමිසම දැනුම් දෙන්නේ. සලකුණු කළ තැපැල් ජන්ද පැකැට්ටු කඩිනමින් දිස්ති‍්‍රක් මැතිවරණ කාර්යාල වෙත ලබන 23 වනදාට පෙර භාරදෙන ලෙසද සහතික කිරිමේ නිළධාරින්ට දැනුම් දී තිබෙනවා."
    },
    {
        "content": "පොලිස් මත්දුව්‍ය නාශක කාර්යාංශයට අනුයුක්ත පොලිස් නිළධාරින්ගේ මත්ද්‍රව්‍ය ජාවාරමට පොලිස් වි්ශේෂ කාර්ය බලකායේ සහය ලබාදි ඇතැයි කරුණු හෙළි වන බව නියෝජ්‍ය සොලිසිටර් ජනරාල් දිලීප පීරිස් මහතා අධිකරණයට දැනුම් දුන්නා. ඒ අනුව ඉදිරියේදී ඔවුන් අත්අඩංගුවට ගෙන අධිකරණයට ඉදිරිපත් කිරිමට කි‍්‍රයා කරන බවයි නීතිපතිවරයා වෙනුවෙන් පෙනි සිටි නියෝජ්‍ය සොලිසිටර් ජනරාල්වරයා කොළඹ ප‍්‍රධාන මහේස්ත‍්‍රාත් ලංකා ජයරත්න මෙනවිය වෙත දැනුම් දුන්නේ. පොලිස් මත්ද්‍රව්‍ය කාර්යාංශය නිලධාරින්ගේ මත්ද්‍රව්‍ය ජාවාරම සම්බන්ධ නඩුව අධිකරණය හමුවේ ඊයේ (21) කැඳවූ අවස්ථාවේ මෙම කරුණු හෙළි කෙරුණා. වැඩිදුර වාර්තාවක් ඉදිරිපත් කරමින් නියොජ්‍ය සොලිසිටර් ජනරාල්වරයා සදහන් කලේ පොලිස් පරික්ෂක සමන් සතුව තිබී අත්අඩංගුවට ගත් ගිනිඅවිය රජයේ රසපරික්ෂක වෙත යොමු කර වාර්තාවක් ලබාගැනීමට අවශ්‍ය බවයි."
    },
    {
        "content": "ඊයේ (21) දිනයේ කිසිදු කොරා්නා ආසාදිතයෙකු මෙරටින් වාර්තා වී නැහැ. ශ‍්‍රි ලංකාවෙන් මේ වන විට වාර්තා වන කොරෝනා ආසාදිතයන්ගේ සංඛ්‍යාව 2730ක්. ඉන් 2048 දෙනෙකු පූර්ණ සුවය ලබා තිබෙනවා. කොරෝනා වසංගතය මුළුමනින්ම පාලනය කරන තුරු ජනතාව සෞඛ්‍ය නිර්දේශ පිලිපැදීම අත්‍යවශ්‍ය බව සෞඛ්‍ය අංශ පවසනවා. ශි‍්‍ර ලංකාවෙන් මෙන්ම ලෝකයෙන්ද කොරෝනා තුරන් කිරිමට ජනතා සහය ද ඉතා වැදගත්වන බවයි වසංගත රෝග විද්‍යා අංශයේ අධ්‍යක්ෂ විශේෂඥ වෛද්‍ය සුදත් සමරවීම මහතා පෙන්වා දෙන්නේ."
    },
    {
        "content": "කොරෝනා ආසාදනය වූ සියලුම නාවික හමුදා සෙබළුන් මේ වන විට සුවය ලබා අවසන්. ඒ අනුව ඔවුන් සාමාන්‍ය රාජකාරි සඳහා කැඳවීමට හැකි බවයි නාවිකා හමුදා මාධ්‍ය ප‍්‍රකාශක කපිතාන් ඉන්දික ද සිල්වා මහතා ප‍්‍රකාශ කලේ. වැලිසර නාවික හමුදා කඳවුරේ සාමාජිකයෙකුට කොරෝනා ආසාදනය වී ඇති බව පළමුව තහවුරු වුණේ පසුගිය අපේ‍්‍රල් මස 22 වනදා . එදින සිට පසුගිය 8 වනදා දක්වා අවස්ථා රැසකදි නාවික හමුදාවෙන් ආසාදිතයන් 906 දෙනෙකු වාර්තා වුණා. එය මෙරට විශාලතම කොරෝනා පොකුරයි."
    },
    {
        "content": "සමගි ජන බලවේගයේ කුරුණෑගල දිස්ත්‍රික් අපේක්‍ෂකයෙකුගේ වාහනයක ගැටී පාපැදිකරුවෙකු ජීවිතක්‍ෂයට පත්වුණා. කුලියාපිටිය හෙට්ටිපොළ මාර්ගයේ කුඹුරාපොළ ප්‍රදේශයේදී අනතුර සිදුව තිබෙනවා. කුලියාපිටියේ සිට හෙට්ටිපොළ දෙසට ගමන් කරමින් තිබූ අපේක්‍ෂකයාට අයත් වාහනයේ පාපැදිකරු ගැටී ඇත්තේ ප්‍රධාන මාර්ගයට පිවිසීමේදීයි. මිය ගිය පුද්ගලයා 43 හැවිරිදි අයෙක්. අනතුර සම්බන්ධයෙන් වාහනයේ රියදුරු අත්අඩංගුවට ගෙන ඇති අතර කුලියාපිටිය පොලීසිය වැඩිදුර පරික්‍ෂණ ආරම්භ කර තිබෙනවා."
    },
    {
        "content": "බහුදින යාත්‍රාවක් ගිනි ගෙන විනාශ වීමත් සමග එහි සිටි ධීවරයින් 6 දෙනෙකු මුහුදට පැන දිවි බේරාගෙන තිබෙනවා. ඉන්දියාව සහ මාලදිවයින අතර ශ්‍රී ලංකා වෙරළ තීරයේ සිට කිලෝමීටර් 700 ක් පමණ දුරින් මසුන් මැරීමේ නිරතව සිටියදීයි මෙම බහුදින ධීවර යාත්‍රාව ගිනිගෙන ඇත්තේ. එහි සිටි ධීවරයින් 6 දෙනා මුහුදට පැන පිහිනමින් සිටියදී වෙනත් ධීවර යාත්‍රාවකින් බේරාගනු ලැබුවා. හලාවත තොඩුවාව ඉරනවිල ප්‍රදේශයේ පදිංචි මෙම ධීවරයින් නිරුපද්‍රිතව ගොඩබිමට රැගෙන ඒමට පියවර ගත් බවයි ධීවරයින් පවසන්නේ."
    },
    {
        "content": "පොදුජනතාවගේ නිවාස ප්‍රශ්නය විසදීමට දැනටමත් සැලසුම් සකස් කර අවසන් බව අග්‍රාමාත්‍ය මහින්ද රාජපක්ෂ මහතා පවසනවා. වත්මන් ජනාධිපතිතුමා පත් වූ වහාම සෑම ග්‍රාම නිලධාරී වසමකටම එක් නිවස බැගින් නිවාස දාහතර දහස් පන්සියයකට වඩා ඉදිකර ඇති බවද අග්‍රාමාත්‍යවරයා පෙන්වා දුන්නා. ශ්‍රී ලංකා පොදුජන පෙරමුණෙන් මහනුවර දිස්ත්‍රික්කයට තරග වදින අපේක්ෂකයන්ගේ ජය තහවුරු කිරීමේ රැළි කිහිපයක්ම අග්‍රාමාත්‍ය මහින්ද රාජපක්ෂ මහතාගේ ප්‍රධානත්වයෙන් පැවැත්වුනා. පූජාපිටිය නගරයේදී ඊයේ (21) පස්වරුවේ පැවති ජනහමුවටද අග්‍රාමාත්‍යවරයා එක් වුණා. ශ්‍රී ලංකා පොදුජන පෙරමුණෙන් තරග වදින අපේක්ෂකයන් ඇතුළු විශාල පිරිසක් මෙම ජනහමුවට එක්ව සිටියා."
    },
    {
        "content": "නව නාවික හමුදාපති වයිස් අද්මිරාල් නිශාන්ත උලුගේතැන්න මහතා ගුවන් හමුදාපති එයාර් මාර්ෂල් සුමංගල ඩයස් මහතා හමුවුණා. ගුවන් හමුදා මූලස්ථානයේ පැවති මෙම හමුවට එක් වූ නාවික හමුදාපතිවරයා වෙනුවෙන් ගෞරව සම්මාන මුරයක් ද පිරිනැමීමටයි කටයුතු කෙරුණේ. ගුවන් හමුදා කොළඹ කඳවුරු අණදෙන නිලධාරී එයාර් වයිස් මාර්ෂල් කැම්ලස් ලැබ්රෝයි මහතා ඇතුලු පිරිසක් මෙම අවස්ථාවට එක්ව සිටියා."
    },
    {
        "content": "තම රජයක් යටතේ ආර්ථිකය නගාසිටුවීමට මූල්‍ය උත්තේජන පැකේජයක් හදුන්වා දෙන බව සමගි ජන බලවේගයේ නායක සජිත් ප්‍රේමදාස මහතා පවසනවා. රක්වාන,  රන්වල නගරයේ පොදු වෙළෙදපොලේ පැවති ජන හමුවේදී සජිත් ප්‍රේමදාස මහතා මේ බව කියාසිටියා. සමගි ජන බලවේගයේ පක්ෂයෙන් රත්නපුර දිස්ත්‍රික්කයට තරගවදින අපේක්ෂකයින්ගේ ජය තහවුරු කිරීම සදහායි මෙම ජන හමුව පැවැත්වුණේ."
    },
    {
        "content": "වසර 72 ක් තුළ බිහි වූ රජයන් සිදු කළේ ජනතා ගැටලු නොව පාලකයින්ගේ ගැටලු විසදා ගැනීම පමණක් බව ජනතා විමුක්ති පෙරමුණේ නායක අනුර කුමාර දිසානායක මහතා පවසනවා. කොළඹ පැවති ජන හමුවකදී ඒ මහතා මේ බව කියාසිටියා. ජාතික ජන බලවේගයෙන් තරග වදින කොළඹ දිස්ත්‍රික් අපේක්‍ෂකයන් වන සුනිල් වටවල , ජානක අධිකාරී , රොෂාන් නානායක්කාර හා මොහොමඩ් නිෂාබ්දීන් යන මහත්වරුන්ගේ ප්‍රධානත්වයෙන් වනාතමුල්ල ප්‍රදේශයේදී මෙම ජනහමුව සංවිධාන කර තිබුණා."
    },
    {
        "content": "පොළොන්නරුව දිස්ත්‍රික්කයේ ගංජා බෙදා හැරීම සිදු කළ යුද හමුදා සෙබලුන් දෙදෙනෙකු ඇතුලු 3 දෙනෙකු අත්අඩංගුවට ගෙන තිබෙනවා. කිලිනොච්චිය ප්‍රදේශයේ සිට පොළොන්නරුව දක්වා මෝටර් රථයකින් ගංජා රැගෙන විත් අලෙවි කිරීම කාලයක සිට මොවුන් සිදුකර තිබෙනවා. අරලගන්විල පොලීසිය සිදු කළ වැටලීමකදී සැකකරුවන් තුන් දෙනා සමග ගංජා ග්‍රෑම් 500 ක් අත්අඩංගුවට ගත්තා. මෝටර් රථයක් හා යතුරුපැදියක් ද තම භාරයට ගත් බවයි පොලීසිය පවසන්නේ."
    },
    {
        "content": "කන්දකාඩු පුනරුත්ථාපන මධ්‍යස්ථානයේ රැඳවියන්ගේ ආශ්‍රිතයින් 124 දෙනෙකු සාර්ථකව නිරෝධායනය අවසන් කර නිවෙස් බලා පිටව ගියා. වන්නි ආරක්ෂක සේනා මූලස්ථානයට අයත් බෝගොඩ හමුදා කඳවුරේදී මෙම පිරිස PCR පරීක්ෂණවලට ලක් කිරීමෙන් අනතුරුවයි මෙසේ පිටව ගියේ."
    },
    {
        "content": "පොළට ගොස් බඩු මිලදී ගන්නවාට වඩා ඡන්දය දැමීමට යාම ආරක්ෂාකාරී බව මැතිවරණ කොමිසමේ සභාපති මහින්ද දේශප්‍රිය මහතා පෙන්වා දෙනවා. මහින්ද දේශප්‍රිය මහතා මේ බව සදහන් කළේ මැතිවරණ මහ ලේකම්කාර්යාලයේ ඊයේ (21) පැවති මාධ්‍ය හමුවකදීයි. මහජන සෞඛ්‍ය පරීක්ෂකවරුන් වෘත්තීය ක්‍රියාමාර්ගයක නිරත වුවද මැතිවරණය පැවැත්වීමට සහාය ලබාදෙන බවට ඔවුන් සහතික වූ බවද ඒ මහතා සදහන් කළා."
    },
    {
        "content": "අරන්තලා භික්‍ෂු ඝාතනය සිදුකළ ජීවතුන් අතර සිටින ත්‍රස්තයන්ට එරෙහිව පරික්‍ෂණයක් කරන ලෙස නියෝගයක් නිකුත් කරන්නැයි ඉල්ලා ගොනු කළ මුලික අයිතිවාසිකම් පෙත්සම ප්‍රතික්ෂේප කරන ලෙස සීමිත විරෝධතා ඉදිරිපත් කරන බව නීතිපතිවරයා ශ්‍රේෂ්ඨාධිකරණයට දැනුම් දුන්නා. මෙම පෙත්සම අගවිනිසුරු ප්‍රමුඛ ත්‍රිපුද්ගල ශ්‍රේෂ්ඨාධිකරණ විනිසුරු මඩුල්ල හමුවේ අද කැදවූවා. එහිදී නීතිපතිවරයා වෙනුවෙන් පෙනී සිටි රජයේ ජ්‍යෙෂ්ඨ නීතිඥ අවන්ති පෙරේරා මහත්මිය කියා සිටියේ මෙම පෙත්සම සම්බන්ධයෙන් තමන්ට පොලීසියෙන් උපදෙස් ලැබුණේ අද පෙරවරුවේ බවයි. සීමිත විරෝධතා ඉදිරිපත් කිරීමට දිනයක් ලබා දෙන ලෙස ද ඇය ඉල්ලා සිටියා. ඒ අනුව සැප්තැම්බර් මස 30 වනදා සීමිත විරෝධතා ගොනු කරන ලෙස ශ්‍රේෂ්ඨාධිකරණය දැනුම් දුන්නා. ප්‍රති විරෝධතා තිබේ නම් ඔක්තෝබර් 9 වනදා ඉදිරිපත් කරන ලෙස ද පෙත්සම්කාර පාර්ශ්වයට නියම කළා. ඒ අනුව පෙත්සම නොවැම්බර් 12 වනදා සලකා බැලීමට නියම කෙරුණා. අරන්තලා ත්‍රස්ත ප්‍රහාරයෙන් දිවි ගලවාගත් පූජ්‍ය ආධාඋල්පත බුද්ධසාර ස්වාමීන්වහන්සේයි මෙම පෙත්සම ගොනුකර තිබුණේ. 1987 ජූලි 2 වනදා එල්ටීටීඊ ත්‍රස්තවාදීන් අරන්තලාවේදී සිදු කළ මෙම ප්‍රහාරයෙන් භික්‍ෂූන් වහන්සේ 31 නමක හා සිවිල් වැසියන් කිහිප දෙනෙකු ඝාතනය කර තිබුණා."
    },
    {
        "content": "තවත් කොරෝනා ආසාදිතයන් 16දෙනෙකු සම්පූර්ණ සුවය ලබා රෝහලෙන් පිටත්ව ගොස් තිබෙනවා. ඒ අනුව මේ වන විට සුවය ලැබූ කොරෝනා රෝගීන්ගේ සංඛ්‍යාව 2064දක්වා ඉහළ ගියා."
    },
    {
        "content": "ඊ.ටී.අයි. ෆිනෑන්ස් ලිමිටඩ් සහ ස්වර්ණමහල් ෆිනෑන්ෂල් සර්විසස් පී.එල්.සී යන ආයතනවල තැන්පතුකරුවන්ට ශ්‍රී ලංකා තැන්පතු රක්ෂණ සහ ද්‍රවශීලතා ආධාරක අරමුදල මගින් රක්ෂණ වන්දි මුදල් ගෙවීමශ්‍රී ලංකා මහ බැංකුවේ මුදල් මණ්ඩලය විසින් ඊ. ටී. අයි. ෆිනෑන්ස් ලිමිටඩ් සහ ස්වර්ණමහල් ෆිනෑන්ෂල් සර්විසස් පී. එල්. සී. යන ආයතනවල ව්‍යාපාර කටයුතු 2020.07.13 දින සිට බලපැවැත්වෙන පරිදි තහනම් කිරීමෙන් අනතුරුව එම ආයතන දෙකෙහි තැන්පත්කරුවන්ට ශ්‍රී ලංකා තැන්පතු රක්ෂණ සහ ද්‍රවශීලතා ආධාරක අරමුදල මගින් රක්ෂණ වන්දි මුදල් ගෙවීම සඳහා ශ්‍රී ලංකා මහ බැංකුව විසින් පියවර ගෙන ඇත. ඒ අනුව 2020.07.25 වැනි සෙනසුරාදා දින සිට දිවයින පුරා පිහිටි මහජන බැංකු ශාඛා 45ක් මගින් රක්ෂණ වන්දි මුදල් ගෙවීම් සිදු කෙරනු ඇත. මෙහි දී එක් තැන්පතුකරුවෙකු සඳහා රුපියල් ලක්ෂ 6ක උපරිමයකට යටත්ව වන්දි මුදල් ලබා දෙනු ඇත. ඊ. ටී. අයි. ෆිනෑන්ස් ලිමිටඩ් සහ ස්වර්ණමහල් ෆිනෑන්ෂල් සර්විසස් පී. එල්. සී. යන ආයතන මගින් තහවුරු කරන ලද සියලු ම තැන්පත්කරුවන්ට, තැන්පතුවල නීත්‍යනුකූල උරුමකරුවන්ට වන්දි මුදල් ගෙවීම සඳහා අවශ්‍ය අරමුදල් මේ වන විට වෙන් කර ඇති අතර මෙම ගෙවීම් ක්‍රියාවලිය කාර්යක්ෂමව සිදු කිරීම සඳහා ශ්‍රී ලංකා මහ බැංකුව විසින් අවශ්‍ය සියලු පියවර ගෙන ඇත. මෙම වන්දි මුදල් සඳහා අයදුම් කිරීමේ දී තැන්පතු සහතික සහ හැඳුනුම්පත් ආදී ලියකියවිලිවල මුල් පිටපත් නිසි පරිදි මහජන බැංකුව වෙත ඉදිරිපත් කිරීම මගින් මෙම ක්‍රියාවලිය සාර්ථක කර ගැනීම සඳහා උපරිම සහයෝගය ලබා දෙන ලෙස අදාළ ආයතන දෙකෙහි තැන්පතුකරුවන්ගෙන්, තැන්පතුවල නීත්‍යනුකූල උරුමකරුවන්ගෙන් ඉල්ලා සිටිනු ලැබේ. මේ සම්බන්ධයෙන් වැඩි දුර විස්තර පහත දැක්වෙන දුරකථන අංකයන්ට ඇමතීමෙන් ලබා ගත හැකි ය. මහජන බැංකුව : 0112-481594, 0112-481320, 0112-481617, 0112-481703 \nශ්‍රී ලංකා මහ බැංකුව : 0112 – 398788, 0112-477261"
    },
    {
        "content": "කොවිඩ් ආසාදිතයින් සොයා ඊයේ (21) දින තුළ PCR පරීක්ෂණ 1,100 ක් සිදු කර තිබෙන බව COVID – 19 වැළක්වීමේ ජාතික ක්‍රියාන්විත මධ්‍යස්ථානය කියයි. මේ වන විට දිවයිනෙන්ම PCR පරීක්ෂණ 141,515 ක් පමණ සිදු කර ඇත."
    },
    {
        "content": "2016 වසරේ රාජගිරිය ප්‍රදේශයේදී තරුණයෙකු බරපතල රිය අනතුරකට ලක් කිරීමේ චෝදනා එල්ල වී සිටින හිටපු අමාත්‍ය පාඨලී චම්පික රණවක මහතාට ඔක්තෝම්බර් මස 21 වනදා අධිකරණය හමුවේ පෙනී සිටින ලෙස කොළඹ මහාධිකරණය සිතාසි නිකුත් කළා. නීතිපතිවරයා විසින් ගොනුකර තිබූ අධිචෝදනා පත්‍ර සලකා බැලීමෙන් පසුව කොළඹ මහාධිකරණ විනිසුරු ධම්මික ගනේපොල මහතා විසින් මෙම සිතාසි නිකුත් කෙරුණා. 2016 වසරේ පෙබරවාරි මස 28 වනදා වැලිකඩ පොලිස් වසම තුළ  ඩබ්ලිව්.පී.කේ.පී.4575 දරණ ජීප් රථයේ රියදුරු වශයෙන් කටයුතු කරමින් අපරික්ෂාකාරි ආකාරයෙන්  පදවා බරපතල රිය අනතුරක් සිදු කිරීම, එම රිය අනතුර පිළිබඳව පොලිසියට වාර්තා නොකර පලායාම, බරපතල තුවාල සිදු කිරීම සම්බන්ධයෙන් හිටපු අමාත්‍ය පාඨලී චම්පික රණවක \nමහතාට එරෙහිව මෙම අධිචෝදනා පත්‍රයක් ගොනු කර තිබේ."
    },
    {
        "content": "හිටපු පාර්ලිමේන්තු මන්ත්‍රී රවී කරුණානායක මහතාට ලබන 27 වනදා කොළඹ මූල්‍ය අපරාධ විමර්ශන කොට්ඨාසය හමුවේ පෙනී සිටින ලෙස අධිකරණය නියෝග කළා. ඒ මෙරට විශාලතම මූල්‍ය වංචාව ලෙස සැලකෙන මහ බැංකු බැඳුම්කර සිද්ධියට අදාළවයි. කොටුව මහේස්ත්‍රාත් අනුර දිසානායක මහතා රවී කරුණානායක මහතාට මෙම නියෝගය නිකුත් කළේ නීතිපති දෙපාර්තමේන්තුව වෙනුවෙන් කරුණු දැක්වූ අතිරේක සොලිසිටර් ජනරාල් හරිප්‍රියා ජයසුන්දර මහත්මිය කළ ඉල්ලීමකට අනුවයි. මහ බැංකු බැඳුම්කර මුල්‍ය අක්‍රමිකතා සිද්ධියේ දෙවන සැකකරු ලෙස නම්කර සිටින්නේ රවී කරුණානායක මහතායි. විමර්ශනවලට සහාය වන ලෙස ඔහුට අධිකරණය දන්වා තිබුණාත එහෙත් මූල්‍ය අපරාධ විමර්ශන කොට්ඨාසය දැනුම් දුන් දින ගණනාවකදීම මැතිවරණය හේතුවක් කර ගනිමින් ඔහු පැමිණියේ නැති බවයි ඇය කියා සිටියේ. බැදුම්කර ගනුදෙනු විමර්ශනයට පත් කළ ජනාධිපති කොමිසම හමුවේ අසත්‍ය සාක්‍ෂි ලබා දීමේ චෝදනාව මත ගොනුකර ඇති නඩුවට අදාළව ප්‍රකාශ ලබා දෙන ලෙස ද කරුණානායක මහතාට දන්වා ඇතත් ඔහු එම නියෝග ද මග හරිමින් සිටින බවයි අතිරේක සොලිසිටර් ජනරාල්වරිය පැවසුවේ. මේ අයුරින් දින 8 කට වැඩි ගණනක් මග හැර ඇති බව ඇය පෙන්වා දුන්නා. නාම යෝජනා දුන් පමණින් විශේෂයක් කළ යුතු බවට නීතියේ සඳහන් නොවන බවයි අතිරේක සොලිසිටර් ජනරාල්වරිය පෙන්වා දුන්නේ. පොලිසියේ හඬට කන් නොදෙන්නේ නම් අධිකරණයේ සහාය පැතිය යුතු බව ද ඒ මහත්මිය පැවසුවා. විමර්ශන සඳහා සහාය ඉල්ලීමේදී ආඥාවක් නිකුත් කිරීමට බාධාවක් නැති බව පැවසූ මහේස්ත්‍රාත්වරයා ලබන 27 වනදා මූල්‍ය අපරාධ විමර්ශන කොට්ඨාසයට ප්‍රකාශයක් ලබා දෙන ලෙස රවී කරුණානායක මහතාට නියෝග කළා."
    },
    {
        "content": "කුරුණෑගල බුවනෙක හෝටලය පවත්වාගෙන ගිය ඉපැරණී ගොඩනැගිල්ල කඩා දැමීම පිළිබඳ සොයා බැලීමට පත්කළ කමිටුවේ අන්තර්කාලීන වාර්තාව අද (22) පෙරවරුවේ අරලියගහ මන්දිරයේ දී අග්‍රාමාත්‍ය මහින්ද රාජපක්ෂ මහතා ට බාර දී තිබෙනවා. එම වාර්තාවෙන් යෝජනා 5ක් ඉදිරි පත් කර ඇත. අග්‍රාමාත්‍යවරයාගේ උපදෙස් පරිදි බුද්ධ ශාසන සහ සංස්කෘතික කටයුතු ලේකම්වරයා විසින් ‍මෙම කමිටුව පත් කරනු ලැබීය. පුරාවිද්‍යා අධ්‍යක්ෂ ජනරාල් ආචාර්ය සෙනරත් දිසානායක, ශ්‍රී ජයවර්ධනපුර විශ්වවිද්‍යාලයේ මහාචාර්ය ටී. ජී.කුලතුංග, කුරුණෑගල අතිරේක දිස්ත්‍රික් ලේකම් ජී. ඒ. කිත්සිරි, මධ්‍යම සංස්කෘතික අරමුදලේ වැඩබලන සංවර්ධන අධ්‍යක්ෂ වාස්තු විද්‍යාඥ සුමේධා මාතොට මහත්මිය, බුද්ධ ශාසන සංස්කෘතික සහ ආගමික කටයුතු අමාත්‍යාංශයේ නියෝජ්‍ය අධ්‍යක්ෂ පුරාවිද්‍යාඥ ප්‍රසාද් රණසිංහ මෙම කමිටුව නියෝජනය කරයි."
    },
    {
        "content": "ජූලි මස 31 වන දින සිට එළඹෙන දිර්ඝ නිවාඩුව සමඟ මහමැතිවරණයට ඡන්දය ප්‍රකාශ කිරීම වෙනුවෙන් ගම් බිම් කරා ගමන් කරන මඟී ජනතාව වෙනුවෙන් ලංගම, පෞද්ගලික හා දුම්රිය ධාවන වාර වැඩි කිරීමට පියවර ගන්නා බව මඟි ප්‍රවාහන කළමනාකරණ අමාත්‍ය මහින්ද අමරවීර මහතා ප්‍රකාශ කරයි. අද (22) ඛනිජ තෙල් අමාත්‍යාංශයේ පැවැති මාධ්‍ය හමුවක දී අමාත්‍යවරයා මේ බව සඳහන් කළේ ය. වැඩිදුරටත් අදහස් දැක් වු ඇමතිවරයා පැවසුවේ, ලංගම බස් සේවයේ උපරිම ධාරිතාවයේ තියෙන බස් රථ මේ සඳහා ලබා දෙන බවත්,එමෙන් ම පෞද්ගලික බස් රථ අතිරේකව 600ක පමණ ප්‍රමාණයක් ධාවනවයට එක් කිරිමට සැලසුම් කර ඇති බවත් කීය. අවශ්‍යතාවය පරිදි ගමන් වාර ගණන වැඩි කිරීමට බලාපොරොත්තු වන බව පැවසූ ඇමතිවරයා, මෙය කිසිදු ලාභ අපෙක්ෂාවකින් තොරව සිදු කරන සේවයක් බව ද සඳහන් කළේ ය. එසේම දුම්රිය වාර ගණන ද වැඩි කිරීමටත් විශේෂයෙන් අනුරාධපුරය,මඩකළපුව,මහනුවර, බදුල්ල,බෙලිඅත්ත දක්වා අතරේක දුම්රිය යෙදවීමට ද බලාපොරොත්තු වන බවද කීය. අවශ්‍ය වුවහොත් අතිරේක දුම්රිය ද ධාවනය කිරිමට ද සැලසුම් කර ඇති බවද ඇමතිවරයා සඳහන් කළේ ය. එසේම ඡන්දය ප්‍රකාශ කිරිම සඳහා ගම්බිම් කරා ගමන් ගන් ජනතාව නැවත රැකියා සඳහා ආපසු පැමිණේමේ දී ද මෙම බස්රථ හා දුම්රිය යෙදවීමට සැලසුම් කර ඇතැයි ද ඇමතිවරයා වැඩිදුරටත් පැවසීය."
    },
    {
        "content": "රටේ ආගමික පුනරුදයක් ඇති කිරීම වෙනුවෙන් සංස්කෘතික අරමුදලේ මුදල් තම පාලන සමයේ යෙදවූ බව සමගි ජන බලවේගයේ නායක සජිත් ප්‍රේමදාස මහතා පවසනවා. සමගි ජන බලවේගයේ භික්‍ෂු පෙරමුණේ හමුවක් පිටකෝට්ටේදී පැවැත්වුණා. සජිත් ප්‍රේමදාස මහතාගේ ප්‍රධානත්වයෙන් පැවති ඊට සමගි ජන බලවේගයෙන් තරග වදින අපේක්‍ෂකයන් කිහිප දෙනෙකු ද එක්ව සිටියා."
    },
    {
        "content": "සමාජ අපරාධ වැළැක්වීමට ජාතික ජන බලවේගය දිනවන්නැයි එහි නායක අනුර කුමාර දිසානායක මහතා ජනතාවගෙන් ඉල්ලා සිටිනවා. \n \n අනුර කුමාර දිසානායක මහතා මේ බව ප්‍රකාශ කළේ පාදුක්ක ප්‍රදේශයේ පැවති ජන හමුවකට එක්වෙමින්. මෙවර මැතිවරණයට ඉදිරිපත් වන අපේක්ෂකයින් ඇතුළු පිරිසක් මෙම අවස්ථාවට එක්ව සිටියා."
    },
    {
        "content": "රජය වී මෙට්‍රික් ටොන් 40 ක් මේ වනවිට මිලදී ගෙන ඇති බව වී අලෙවි මණ්ඩලය පවසනවා. වැඩිම වී අස්වැන්නක් අම්පාර දිස්ත්‍රික්කයෙන් මෙවර ලැබී ඇති බවයි එම මණ්ඩලයේ සභාපති ආචාර්ය ජටාල් මාන්නප්පෙරුම මහතා සඳහන් කළේ."
    },
    {
        "content": "ගෙදර ආර්ථිකය ශක්තිමත් කළ හැකි එකම පක්ෂය එක්සත් ජාතික පක්ෂය බව එම පක්ෂයේ නායක රනිල් වික්‍රමසිංහ මහතා පවසනවා. රත්නපුර එක්සත් ජාතික පක්ෂ අපේක්ෂකයින්ගේ ජය තහවුරු කෙරෙන හමුවක් අමතමින් වික්‍රමසිංහ මහතා මේ බව ප්‍රකාශ කළා. රත්නපුර නගරයේ පැවති මෙම ජනහමුව සංවිධාන කර තිබුණේ අපේක්ෂක ලක්ෂ්මන් මුණසිංහ මහතායි. මෙවර මහ මැතිවරණයට එම දිස්ත්‍රික්කයෙන් තරග වදින අපේක්ෂකයින් ඇතුළු පිරිසක් මීට එක්ව සිටියා."
    },
    {
        "content": "මධ්‍යම අධිවේගී මාර්ගය සම්බන්ධයෙන් පූජ්‍ය බත්තරමුල්ලේ සීලරතන හිමියන් පසුගියදා කළ ප්‍රකාශය අසත්‍ය බව හිටපු කතානායක කරූ ජයසූරිය මහතා පවසනවා. පූජ්‍ය බත්තරමුල්ලේ සීලරතන හිමියන්ගේ ප්‍රකාශයක් පසුගිය 19 වනදා ස්වාධීන රූපවාහිනී පුවත් මගින් ද විකාශය කෙරුණා. ඒ පිළිබඳව කරූ ජයසූරිය මහතා එවා ඇති නිවේදනය මෙසේයි. උපුටා ගැනීම, එම ප්‍රවෘත්තියේදී පූජ්‍ය සීලරතන හිමියන් ප්‍රකාශ කරන ලද්දේ මධ්‍යම අධිවේගී මාර්ගයේ ප්‍රමාදයට ලක්ෂ්මන් කිරිඇල්ල සහ කරූ ජයසූරිය යන තොත්තබබාලා  වගකිව යුතු බවයි. උන් වහන්සේ සමග අදහස් දැක් වූ තවත් පුද්ගලයෙකු සඳහන් කළේ කරූ ජයසූරිය පවුලේ සාමාජිකයින් විසින් අධිවේගී මාර්ගයට යට වූ සිය පවුලේ ඉඩම් සඳහා වන්දි ගෙවීම පිළිබඳ ඇති කළ ගැටලුවක් මෙම ප්‍රමාදයට හේතු වී ඇති බවයි. උක්ත ප්‍රකාශ දෙකම කිසිදු පදනමකින් තොර සාවද්‍ය ප්‍රකාශ වන අතර මධ්‍යම අධිවේගී මාර්ගයේ ඉදිකිරීම් කටයුතු ආරම්භ කළ මොහොතේ සිටම කරූ ජයසූරිය මහතා ඊට පූර්ණ ආශිර්වාදය ලබා දුන් බව අවධාරණය කරමු. එසේම මධ්‍යම අධිවේගී මාර්ගයට යට වූ ජයසූරිය පවුලට අයත් ඉඩම් සඳහා මීට වසර දෙකකට පෙර වන්දි ගෙවා අවසන් කර ඇති බවත් එම ඉඩම් අයත් වූ කොටස මීට වසරකට පෙර සිටම සාදා නිමකොට ඇති බවත් දැනුම් දෙමු. එබැවින් අධිවේගී මාර්ගයේ ඉදිකිරීම්වලට ජයසූරිය පවුලෙන් බාධාවක් වූ බව කීම ඉදුරා අසත්‍ය වේ. මෙම තොරතුරු ගම්පහ දිස්ත්‍රික් ලේකම්වරයාගෙන් හෝ මීරිගම ප්‍රාදේශීය ලේකම්වරයාගෙන් තවදුරටත් සනාථ කරගත හැකිවනු ඇත. පූජ්‍ය බත්තරමුල්ලේ සීලරතන ස්වාමීන් වහන්සේද මේ වන විට නිවැරදි කරුණු අවබෝධ කොටගෙන ඇති බැවින් පුවතේ සදහන් වූ වැරදි තොරතුරු නිවැරදි කරදීමට කටයුතු කරන්නේ නම් කෘතඥ වෙමු. ස්තූතියි."
    },
    {
        "content": "මාදිවෙල බටහිර කලාපයේ කෘෂිකර්ම පද්ධතිය, ඇවිදින මංතීරුව හා පාපැදි ධාවන මංතීරුව ඉදිකරන ලෙස අග්‍රාමාත්‍ය මහින්ද රාජපක්‍ෂ මහතා නාගරික සංවර්ධන අධිකාරියට උපදෙස් දී තිබෙනවා. ව්‍යාපෘතියට වැය කෙරෙන මුදල රුපියල් මිලියන 249 ක්. මාස 3 කින් එහි වැඩ අවසන් කිරීමට නියමිතයි. මාදිවෙල අක්කර 23 ක කුඹුරු යාය වගා කිරීමට අමතරව එහි කුඩා වැව ප්‍රතිසංස්කරණය ද ව්‍යාපෘතියට ඇතුළත්. මැද ප්‍රදේශයේ කුඹුරු වගාවත් වටේට ඇවිදින මංතීරුව හා පාපැදි ධාවන තීරුව ඉදිකිරීම අරමුණයි. කාබනික පොහොර භාවිතයෙන් දේශීය වී වර්ග මෙහි වගා කිරීම සැලසුමයි. ඇවිදින මංතීරුව කිලෝමීටර 1යි දශම 6 ක හා පාපැදි ධාවන තීරුව කිලෝමීටර 3 යි දශම 2 ක දිගකින් සමන්විතවයි ඉදි කෙරෙන්නේ. ඒ අසල වෙළෙඳසල් ඉදිකිරීම ද අරමුණයි. ඇඹුල්දෙණිය මාදිවෙල ප්‍රධාන මාර්ගය ආසන්නයේ ක්‍රියාත්මක කෙරෙන මෙම ව්‍යාපෘතියට අදාළව මීටර 750 ක දුර ප්‍රදේශයක් වාහන නතර කිරීම සඳහා ද වෙන් කෙරෙන බවයි නාගරික සංවර්ධන අධිකාරිය පවසන්නේ."
    },
    {
        "content": "කුරුණෑගල බුවනෙක හෝටලය පවත්වාගෙන ගිය ගොඩනැගිල්ල විනාශ කිරීම පිළිබද අන්තර්කාලින වාර්තාව අග්‍රාමාත්‍ය මහින්ද රාජපක්ෂ මහතා වෙත අද භාර දුන්නා. මෙම විනාශයට වගකිවයුත්තන්ට නීතිමය පියවර ගැනීම සහ පැරණි ගොඩනැගිල්ල කඩිනමින් සංරක්ෂණය කිරිම ඇතුළු යෝජනා කිහිපයක් ඊට ඇතුළත්. මෙම ගොඩනැගිල්ල විනාශ කිරිම පිළිබඳ සොයා බැලීමට කමිටුවක් පත් කෙරුණේ අග්‍රාමාත්‍යවරයාගේ උපදෙසින්. පුරාවිද්‍යා අධ්‍යක්ෂ ජෙනරාල් ආචාර්ය සෙනරත් දිසානායක, සම්මානිත මහාචාර්ය ටී ජී කුලතුංග යන මහත්වරුන් ඇතුළු විද්වතුන් පිරිසකගෙන් එම කමිටුව සමන්විත වුණා. එම කමිටුව ඉදිරිපත් කළ වාර්තාවේ යෝජනා පහක් ඇතුළත්. ගොඩනැගිල්ලේ ඉදිරිපස කොටසේ හානි සිදු වී ඇත්තේ පියස්සේ කොටසකට හා ජනෙල්වලට බැවින් එම කොටස් පුරාවිද්‍යාත්මක සංරක්ෂණය කිරීමේ හැකියාව ඇති බව වාර්තාවේ සඳහන්. මුළුමනින්ම විනාශ වී ඇති පිටුපස කොටසේ දැව,බාල්ක හා ගඩොල් ඇතුළු ගොඩනැගිලි ද්‍රව්‍ය සුරක්ෂිතව පවතිනවා. මීට පෙර පුරාවිද්‍යා දෙපාර්තමේන්තුව විස්තරාත්මක ලෙස වාර්තාගත කර තිබීම හා සංරක්ෂණ සැලසුම් සකස් කර ඇති නිසා එම පැරණි කොටස නැවත යථාවත් කිරීමේ හැකියාව පවතින බැවින් පැරණි ගොඩනැගිල්ල කඩිනමින් සංරක්ෂණය කළ යුතු බවයි කමිටුව යෝජනා කර ඇත්තේ. මෙම ගොඩනැගිල්ල පුරාවිද්‍යා දෙපාර්තමේන්තුව වෙත පවරා ගැනීම දෙවන යෝජනාවයි. මෙම ස්ථානය පුළුල් කිරීමේ සැලැස්ම සංශෝධනය කරන ලෙස මාර්ග සංවර්ධන අධිකාරියට යෝජනා කර තිබෙනවා. මෙම විනාශයට වගකිවයුත්තන්ට නීතිමය පියවර ගැනීම හා ඔවුන් මගින් සංරක්ෂණය සඳහා අවශ්‍ය ප්‍රතිපාදන ලබා ගැනීමද යෝජනාවලට ඇතුළත්. \n \n මේ අතර මෙම ගොඩනැගිල්ල සංරක්ෂණය කිරීමට දායකත්වය ලබාදෙන ලෙස කුරුණෑගල නගර සභාව වෙත ඉල්ලීමක් කර ඇති පසුබිමක එය කඩාදැමීමට අවසර ලබාගත්තේ කෙසේද යන්න සම්බන්ධයෙන් කුරුණෑගල නගරාධිපතිවරයාගෙන් සවිස්තරාත්මක ප්‍රකාශයක් ලබාගන්නා ලෙස නීතිපතිවරයා පොලීසියට දැනුම්දී තිබෙනවා."
    },
    {
        "content": "වැඩ තහනමට ලක්ව සිටින මීගමුව බන්ධනාගාරයේ හිටපු අධිකාරී අනුරුද්ධ සම්පායෝ සහ ප්‍රධාන ජේලර්වරුන් වන සරත් බණ්ඩාර, නිශාන්ත සේනාරත්න මෙන්ම ජේලර් කාලිංග කලුඅග්ගල යන අය අත්අඩංගුවට ගැනීමට කටයුතු කරන ලෙස නීතිපති දප්පුල ද ලිවේරා මහතා අපරාධ පරීක්ෂණ දෙපාර්තමේන්තුවට දන්වා තිබෙනවා. ඒ පසුගිය දිනක මීගමුව බන්ධනාගාරය තුළ පොලීසිය කළ වැටලීමක දී බන්ධනාගාර රැදවියෙකුට විශේෂ පහසුකම් ලබාදීමේ සිද්ධිය සම්බන්ධයෙනුයි. සංවිධානාත්මක අපරාධකරුවෙකු වන ලලිත් ප්‍රසන්න පින්තෝ නමැති සිරකරුවාගේ කුටියේ තිබී ශීතකරනයක්, ආහාරපාන තොගයක්, සැප පහසු ඇදක්, නවීන පන්නයේ විදුලි පංකා ඇතුලු භාණ්ඩ රැසක් පසුගියදා බන්ධනාගාර පොලීසිය සිදුකළ මෙහෙයුමකදී මීගමුව බන්ධනාගාරයෙන් සොයා ගත්තා. ඒ, එහි සිදුකළ හදිසි වැටලීමක් මගින්. අනතුරුවයි මේ පිළිබද පුළුල් පරීක්ෂණ ආරම්භ කෙරුණේ. සිද්ධිය සම්බන්ධයෙන් අදාළ නිලධාරීන් වැඩ තහනමකට ලක්කර පරීක්ෂණ පැවැත්වීමට පියවර ගැණුනා. සිද්ධිය සම්බන්ධයෙන් මහේස්ත්‍රාත් අධිකරණයට කරුණු වාර්තාකර වරෙන්තු ලබාගන්නා ලෙස නීතිපතිවරයා උපදෙස් ලබාදී ඇති බවයි නීතිපතිවරයාගේ සම්බන්ධීකරණ නිලධාරිනී රජයේ අධිනීතීඥ නිශාරා ජයරත්න මෙනවිය ප්‍රකාශ කළේ. මේ අතර අපරාධ පරීක්ෂණ දෙපාර්තමේන්තුව තමන්ව අත්අඩංගුවට ගැනීම වැළැක්වීමේ නියෝගයක් නිකුත් කරන ලෙස ඉල්ලා වැඩ තහනමට ලක්ව සිටින මීගමුව හිටපු බන්ධනාගාර අධිකාරී අනුරුද්ධ සම්පායෝ මහතා අද අභියාචනාධිකරණයෙන් ඉල්ලා සිටියා. එම රීට් පෙත්සම මගින් අධිකරණ අමාත්‍යාංශ ලේකම්වරයා බන්ධනාගාර කොමසාරිස්වරයා, නීතිපතිවරයා මෙන්ම අපරාධ පරීක්ෂණ දෙපාර්තමේන්තුවේ අධ්‍යක්ෂවරයා වගඋත්තරකරුවන් ලෙස නම්කර තිබෙනවා."
    },
    {
        "content": "පාස්කු ඉරුදින ත්‍රස්ත ප්‍රහාර මාලාව සිදු කළ සහරාන් ප්‍රමුඛ ජාතික තවුහිද් ජමාද් සංවිධානයේ ප්‍රබලයන් කිහිප දෙනෙකු පිළිබද නිශ්චිත තොරතුරු රාජ්‍ය බුද්ධි සේවය අපරාධ පරික්‍ෂණ දෙපාර්තමේන්තුවට ලබා දී තිබූ බව එම ප්‍රහාරය සම්බන්ධයෙන් කරුණු විමර්ශනය කරන ජනාධිපති කොමිසම හමුවේ හෙළි කෙරුණා. ප්‍රහාරයට පෙර එම නම් ලබා දී තිබුණ ද ඔවුන් අත්අඩංගුවට ගැනීමට රහස් පොලීසිය ක්‍රියාත්මක නොවූ බවයි රාජ්‍ය බුද්ධි සේවයේ නිලධාරියෙකු කොමිසම හමුවේ අනාවරණය කළේ. පාස්කු ප්‍රහාරය පිළිබඳ විමර්ශනය කෙරෙන ජනාධිපති කොමිසම හමුවේ ඊයේ සහ අද සාක්‍ෂි දෙනු ලැබුවේ රාජ්‍ය බුද්ධි සේවයට අයත් නැගෙනහිර පළාතේ සේවයේ නියුතු බුද්ධි නිලධාරියෙක්. කොමිසම හමුවේ සාක්‍ෂි දෙමින් ඔහු කියාසිටියේ ජාතික තවුහිද් ජමාද් සංවිධානයට සම්බන්ධ පුද්ගලයන් 94 දෙනෙකුගේ නම් පොලිස්පති පූජිත් ජයසුන්දර මහතාට ද පුද්ගලයන් 129 දෙනෙකුගේ නම් අපරාධ පරික්‍ෂණ දෙපාර්තමේන්තුවට ද ප්‍රහාරයට පෙර ලබා දී තිබූ බවයි. 2017 වසරේ මාර්තු 10 වනදා කාත්තන්කුඩි ආලියාර් මංසන්ධියේ ඇති වූ ගැටුමෙන් පසු තවුහිද් ජමාද් සංවිධානයේ මොහොමඞ් සහරාන්, මොහොමඞ් රිල්වාන්, ආමි මොහිදීන් සහ යූසුෆ් අන්වර් යන අයට මඩකලපුව අධිකරණයෙන් වරෙන්තු නිකුත් කර තිබූ බවයි. ඔවුන් පිළිබඳ දිගින් දිගටම රාජ්‍ය බුද්ධි සේවයේ නැගෙනහිර පළාත් ඒකකය සෝදිසියෙන් සිටි බව සාක්‍ෂිකරු කොමිසම හමුවේ සඳහන් කළා. සහරාන් පිළිබඳ තොරතුරු අනාවරණය නොවුණ ද වරෙන්තු ලබා සිටි අනෙකුත් ජාතික තවුහිද් ජමාද් සාමාජිකයන් පිළිබඳ නිශ්චිත තොරතුරු ලබා ගැනීමට හැකි වූ බව ද ඔහු සඳහන් කළා. යූසුෆ් අන්වර් කාත්තන්කුඩි නගරයේ ඇඳුම් මැසීමේ ස්ථානයක් පවත්වාගෙන ගිය ද ඔහු අත්අඩංගුවට ගැනීමට පොලීසිය කටයුතු නොකළ බවයි බුද්ධි නිලධාරියා තවදුරටත් කියාසිටියේ. සියලු තොරතුරු 2019 වසරේ මාර්තු මුල් සතිය වන විට රාජ්‍ය බුද්ධි සේවය රහස් පොලීසියට ලබා දී තිබුණා. එහි කණ්ඩායමක් මාර්තු මස 7 වනදා පාසිකුඩා වෙත පැමිණි බව ද සාක්‍ෂිකරු කොමිසම හමුවේ සඳහන් කළා. එහිදී සහරාන්ගේ සොහොයුරන් වන රිල්වාන් හෂීම් හා මොහොමඞ් ශෛයිනි සැඟව සිටි ස්ථාන පිළිබඳ පැහැදිලි තොරතුරු ලබාගත් බව ඔහු තවදුරටත් කියාසිටියා. කෙසේ වුව ද ත්‍රස්ත ප්‍රහාරයෙන් පසු අප්‍රේල් 24 වනදා තමන් ඇතුලු කණ්ඩායමක් ආමි මොහිදීන් අත්අඩංගුවට ගන්නා තෙක් වෙනත් කිසිදු සැකකරුවෙකු අත්අඩංගුවට ගැනීමට අපරාධ පරික්‍ෂණ දෙපාර්තමේන්තුව කටයුතු නොකළ බව ද මෙම බුද්ධි නිලධාරියා කොමිසම හමුවේ සාක්‍ෂි දෙමින් කියාසිටියා. මෙම ප්‍රහාරය පිළිබඳ රාජ්‍ය බුද්ධි අධ්‍යක්‍ෂවරයාට විදෙස් අංශයකින් ලබා දී තිබූ පෙර දැනුම් දීමේ බුද්ධි තොරතුර පිළිබඳ තමන් දැනුවත් කර තිබුණ ද එම තොරතුර පිළිබඳ දිවයිනේ සියලු පොලිස්ථාන සැලකිය යුතු දැනුවත් කිරීමකට ලක්කර නොතිබූ බව ද ඔහු අවධාරණය කළා."
    },
    {
        "content": "ජනවර්ගය සහ මව පියාගේ විවාහක අවිවාහක බව සඳහන් තීරු ඉවත් කරමින් ජාත්‍යන්තරයට ගැළපෙන පරිදි නව ඩිජිටල් උප්පැන්න සහතික මහ මැතිවරණයෙන් පසු නිකුත් කරන බව රෙජිස්ට්‍රාර් ජෙනරාල් එන් සී විතානගේ මහතා පවසනවා. බොහෝ අය මුහුණ දෙන සමාජ ගැටලු සළකා බලා මෙම පියවර ගත් බවයි ඒ මහතා සඳහන් කළේ."
    },
    {
        "content": "ආනයනය කරන විදේශීය ප්‍රාසංගික රූපවාහිනී නිර්මාණ සඳහා අය කරන බදු මුදල් පිළිබඳ තොරතුරු දැන ගැනීමට ටෙලිවිෂන් වෘත්තිකයින්ගේ ජාතික සංගමය ජනමාධ්‍ය අමාත්‍යාංශයට අයැදුම්පතක් භාරදුන්නා. ජනමාධ්‍ය අමාත්‍යාංශයේ දී මෙම අයැදුම්පත භාරදුන්නේ අමාත්‍යාංශ ලේකම් චූලානන්ද පෙරේරා මහතා වෙතයි. ටෙලිවිෂන් වෘත්තිකයින්ගේ ජාතික සංගමයේ සභාපතිනි චාන්දනී සෙනෙවිරත්න, ලේකම් උදේනි සුබෝධි කුමාර යන කලාකරුවන් ඇතුළු නියෝජිතයන් මෙම අවස්ථාවට එක්වුණා."
    },
    {
        "content": "තැපැල් ඡන්දය සළකුණු කිරීමට නොහැකි වූ රාජ්‍ය සේවකයින්ට ඒ සදහා අද සහ හෙට දෙදින තුළ අවස්ථාව හිමිවනවා. අද පෙරවරු 8 -30 සිට පස්වරු 4.00 දක්වා සහ හෙට පෙරවරු 8-30 සිට පස්වරු 2-00 දක්වා මෙසේ තැපැල් ඡන්දය සළකුණු කිරීමට අවස්ථාව සලසා දී තිබෙනවා. මෙතෙක් තැපැල් ඡන්දය ප්‍රකාශ කිරීමට නොහැකි වූ තැපැල් ඡන්ද හිමියන්ට තම කාර්යාලයේ පිහිටි දිස්ත්‍රික්කයේ දිස්ත්‍රික් මැතිවරණ කාර්යාලයේදී මෙසේ ඡන්දය සළකුණු කිරීමට අවස්ථාව පවතිනවා."
    },
    {
        "content": "කිතුල්ගස් මැදීම හෝ කිතුල්ගසකින් රා ලබා ගැනීම සිදු කරන තැනැත්තන්ට එරෙහිව නඩු පැවරීම සිදු නොකරන ලෙසට පොලිස්පතිවරයා සියලු පොලිස්ථානවලට දැනුම් දී තිබෙනවා. 2018 අංක 4 දරණ සුරාබදු සංශෝධන පනතට අනුව බලපත්‍ර නොමැතිව කිතුල්ගස් මැදීම හෝ කිතුල්ගසකින් රා ලබා ගැනීම බලපත්‍ර නොමැතිව සිදුකළ හැකි වනවා. කෙසේ වුව ද බලපත්‍ර නොමැතිව කිතුල්ගස් මැදීම හෝ කිතුල්ගසකින් රා ලබා ගැනීම සිදු කරන තැනැත්තන් සම්බන්ධයෙන් දිගින් දිගටම නඩු ලබා ගැනීම පොලිස්ථානාධිපතිවරුන් සිදු කරන බවට තොරතුරු ලැබී තිබෙනවා. එහෙත් එම කාර්යන් සදහා බලපත්‍ර ලබා ගැනීම හෝ රා නිෂ්පාදනය කරන්නන්ට එරෙහිව නඩු පැවරීම සිදු නොකරන ලෙසට පොලිස්පතිවරයා දැනුම් දුන්නා. කිතුල් කර්මාන්තයේ නිරත වූවන් මුහුණ දෙන මෙවැනි ගැටලු පිළිබද පසුගිය දින කිහිපයේ ජනාධිපතිතුමා දිවයිනේ විවිධ ප්‍රදේශවල සංචාරය කළ අවස්ථාවලදී අවශ්‍ය දැනුවත් කිරීම් සිදු කිරීමට ජනතාව පියවර ගත්තා. දිවයිනේ සැළකිය යුතු කිතුල්ගස් සංඛ්‍යාවක් තිබෙන අතර හකුරු මෙන්ම රා නිෂ්පාදනයෙන් බොහෝ පිරිසක් ජීවත් වෙනවා."
    },
    {
        "content": "ඊයේ (23) දිනයෙන් අවසන් වූ සතියක කාලය තුළ මත්ද්‍රව්‍ය සම්බන්ධයෙන් සැකකරුවන් විසිදහස් තුන්සිය හැත්තෑ එක් දෙනෙකු අත්අඩංගුවට ගෙන තිබෙනවා. හෙරොයින්,  ගංජා හා අයිස් යන මත්ද්‍රව්‍ය සම්බන්ධයෙනුයි මෙම සැකකරුවන් අත්අඩංගුවට ගෙන ඇත්තේ. එම මත්ද්‍රව්‍ය කිලෝග්‍රෑම් 715 කට ආසන්න ප්‍රමාණයක් ද අදාළ කාලය තුළ අත්අඩංගුවට ගත් බව පොලිස් මූලස්ථානය නිවේදනය කරනවා. අත්අඩංගුවට ගත් මත්ද්‍රව්‍ය අතර හෙරොයින් කිලෝග්‍රෑම් 14 කට අධික ප්‍රමාණයක්,  ගංජා කිලෝග්‍රෑම් 695 කට අධික ප්‍රමාණයක්,  අයිස් මත්කුඩු කිලෝග්‍රෑම් 4 කට අධික ප්‍රමාණයක් ද පවතිනවා. එමෙන්ම නීතිවිරෝධී මත්පැන් සම්බන්ධයෙන් සැකකරුවන් 19,107 දෙනෙකු ද අත්අඩංගුවට ගැණුනා. අත්අඩංගුවට ගෙන තිබෙන මත්පැන් ප්‍රමාණය ලීටර් පන්ලක්ෂ හත්සිය දහසයක් වනවා. වරෙන්තුකරුවන් දාහත්දහස් නවසිය දහතුන් දෙනෙකු ද අත්අඩංගුවට ගත් බවයි පොලිස් මූලස්ථානය සදහන් කරන්නේ. වෙනත් වැරදි සම්බන්ධයෙන් සැකකරුවන් තිස්තුන්දහස් දෙසිය හැටනවයක් අත්අඩංගුවට ගත්තා. මෙම සතියක කාලය තුළදී ටී56 වර්ගයේ ගිනි අවි පමණක් 13 ක් අත්අඩංගුවට ගත් බව පොලිස් නිවේදනයේ වැඩිදුරටත් දැක්වෙනවා. ගිනි අවි සම්බන්ධයෙන් අත්අඩංගුවට ගත් සැකකරුවන් ගණන 184 ක්. පුපුරණ ද්‍රව්‍ය ග්‍රෑම් 367 ක් සමග සැකකරුවන් 18 දෙනෙකු ද අත්අඩංගුවට ගැණුනා. අයිස් මත්ද්‍රව්‍ය ග්‍රෑම් 125 ක් සමග අත්අඩංගුවට ගත් සුරාබදු නියාමකවරයා පුත්තලම මහේස්ත්‍රාත් අධිකරණයට ඉදිරිපත් කිරීමෙන් පසු දින 3 ක් රදවාගෙන ප්‍රශ්න කිරීමට පොලීසියට අවසර ලැබී තිබෙනවා."
    },
    {
        "content": "යහපාලන රජය සමයේ සංහිදියාව නමින් අමාත්‍යාංශයක් තිබුණද රටට ලැබුණු සංහිදියාවක් නැති බව අග්‍රාමාත්‍ය මහින්ද රාජපක්ෂ මහතා පවසනවා. කල්මුනේ පැවති ජනහමුවක් අමතමින් අග්‍රාමාත්‍යවරයා මේ බව සදහන් කළා. මෙවර මහ මැතිවරණයට ශ්‍රී ලංකා පොදුජන පෙරමුණෙන් තරග වදින අම්පාර දිස්ත්‍රික් අපේක්ෂකයින්ගේ ජය තහවුරු කෙරෙන ජනහමුවක් කල්මුනේ නගර ශාලාවේදී පැවැත්වුණා. අග්‍රාමාත්‍ය මහින්ද රාජපක්ෂ මහතාගේ ප්‍රධානත්වයෙන් පැවති ඊට අම්පාර දිස්ත්‍රික්කයෙන් තරග වදින නියෝජිතයින් ඇතුළු පිරිසක් එක්ව සිටියා."
    },
    {
        "content": "අද (24) උදෑසන ගුවන් මගින් දෝහා සිට පුද්ගලයින් 13 දෙනෙකු හා චෙන්නායි සිට පුද්ගලයින් 30 දෙනෙකු මෙරටට පැමිණියා. ඔවුන් සියලු දෙනා නිරෝධායන කටයුතු සදහා අදාළ මධ්‍යස්ථාන වෙත යොමුකෙරුණා. මේ අනුව අද (24) වනවිට පුද්ගලයින් 25,794 දෙනෙකු නිරෝධායන ක්‍රියාවලිය සාර්ථකව අවසන් කර තිබෙනවා. එමෙන්ම මධ්‍යස්ථාන 44 ක් තුළ පුද්ගලයින් 4,535 දෙනෙකු තවදුරටත් නිරෝධායනය වෙමින් සිටිනවා. ඊයේ වනවිට පීසීආර් පරීක්ෂණ එක්ලක්ෂ හතලිස් පන්දහස් තුන්සිය හැත්තෑ තුනක් සිදුකෙරුණා. ඊයේ දිනය තුළ පමණක් සිදුකර ඇති පීසීආර් පරීක්ෂණ සංඛ්‍යාව 1,380 ක් බවයි කොවිඩ් නයින්ටීන් පැතිරීම වැළැක්වීමේ ජාතික ක්‍රියාන්විත මධ්‍යස්ථානය නිවේදනය කරන්නේ."
    },
    {
        "content": "කොරෝනා ඇතුළු බෝවන රෝග පාලන වැඩසටහන්වලින් ඉවත් වෙමින් ආරම්භ කළ වෘත්තීය ක්‍රියාමාර්ගය අඛණ්ඩව ක්‍රියාත්මක කරමින් මහජන සෞඛ්‍ය පරීක්ෂකවරුන් අද දිනයේ ද අසනීප නිවාඩු ලබාගෙන තිබෙනවා. පසුගියදා නිකුත් කළ නිරෝධායන රෙගුලාසි ක්‍රියාත්මක කිරිමේ ගැසට් නිවේදනයට අනුව සිය වෘත්තීයට අසාධාරණයක් වූ බව පවසමින් මහජන සෞඛ්‍ය පරීක්ෂකවරුන් මෙම වෘත්තීය ක්‍රියාමාර්ගයේ නිරතව සිටියි. ශ්‍රී ලංකා මහජන සෞඛ්‍ය පරීක්ෂකවරුන් දින 7 ක් කොරෝනා මර්දන රාජකාරිවලින් හා ඩෙංගු මර්දන කටයුතුවලින් ඉවත්ව තිබෙන අතර අද ක්‍රියාත්මක වන්නේ 8 වන දිනයයි. ශ්‍රි ලංකා මහජන සෞඛ්‍ය පරීක්ෂකවරුන්ගේ සංගමයේ ලේකම් මහේන්ද්‍ර බාලසූරිය මහතා සඳහන් කරන්නේ ගැටලුවට විසඳුම් නොලැබුණ හොත්, වෘත්තීය ක්‍රියාමාර්ගය තවත් දැඩි කරන බවයි."
    },
    {
        "content": "මෙරටින් හමුවූ සමස්ත නව්‍ය කොරෝනා රෝගීන්ගේ සංඛ්‍යාව දෙදහස් හත්සිය පනස් තුනක් දක්වා ඉහළ ගියා. ඊයේ (23) දිනයේ දී මෙරටින් එක් කොරෝනා රෝගියෙකු හමුවුණා. ඔහු සෞදි අරාබියේ සිට මෙරටට පැමිණ නිරෝධායනය වෙමින් සිටි පුද්ගලයෙක්. ඔහු හමුවීමත් සමග මෙරට කොරෝනා රෝගීන්ගේ සංඛ්‍යාව 2,753 දක්වා ඉහළ ගියා. සුවය ලැබූ පිරිස 2,077 ක්. 665 දෙනෙකු තවදුරටත් ප්‍රතිකාර ලබනවා. වෛද්‍ය අධීක්ෂණය යටතේ 101 දෙනෙකු පසුවන බවයි සෞඛ්‍ය අංශ සදහන් කරන්නේ."
    },
    {
        "content": "නිරෝධායනය අවසන් කළ තවත් පුද්ගලයින් 132 දෙනෙකු අද (23) නිවෙස් වෙත පිටත්කර හරින බව යුධ හමුදාව ප‍්‍රකාශ කළා. ඊට ඉරනමඩු නිරෝධායන මධ්‍යස්ථානයේ සිටි පුද්ගලයින් 126 දෙනෙක් ඇතුලත්. මේන විට පුද්ගලයින් විසිපන් දහස් තුන්සිය දාසය දෙනෙක් නිරෝධායන ක‍්‍රියාවලිය අවසන්කර තිබෙනවා. තවදුරටත් මධ්‍යස්ථාන 48ක පුද්ගලයින් 4948 දෙනෙක් නිරෝධායනය වෙමින් සිටින බවයි යුධ හමුදාව පවසන්නේ."
    },
    {
        "content": "මහ මැතිවරණයෙන් පසු පාර්ලිමේන්තුව කොවිඩ්-19 තර්ජනයට මුහුණ දෙමින් සෞඛ්‍යාරක්ෂිතව රැස්වීම සදහා අත්‍යවශ්‍ය වන සෞඛ්‍ය මාර්ගෝපදේශ මාලාවක් සැකසීමට අවශ්‍ය කරුණු නිරීක්ෂණයට සෞඛ්‍යසේවා නියෝජ්‍ය අධ්‍යක්ෂ ජනරාල් විශේෂඥ වෛද්‍ය ලක්ෂ්මන් ගම්ලත් මහතා ඇතුළු වෛද්‍ය කණ්ඩායමක් (22) ශ්‍රි ලංකා පාර්ලිමේන්තු පරිශ්‍රයේ චාරිකාවක නිරත විය. මහ මැතිවරණයෙන් අනතුරුව පැවැත්වෙන පාර්ලිමේන්තු රැස්වීම්වලට සහභාගී වන මන්ත්‍රීවරුන් ඇතුළු ප්‍රභූවරුන්, පාර්ලිමේන්තු කාර්ය මණ්ඩලය සහ ආරක්ෂක අංශ කොවිඩ් -19 වෛරසයෙන් ආරක්ෂාකර ගැනීමට අදාළ වැඩවැඩපිළිවෙලක් සකස්කර ගැනීම සදහා මෙම නිරීක්ෂණ චාරිකාව සංවිධානය කෙරිණි. පාර්ලිමේන්තුවේ මහලේකම් ධම්මික දසනායක ,නියෝජ්‍ය මහලේකම් සහ කාර්ය මණ්ඩල ප්‍රධානී නීල් ඉද්දවල ඇතුළු ජ්‍යේෂ්ඨ නිලධාරීහු රැසක් මේ අවස්ථාවට එක්ව සිටියහ. මෙම වෛද්‍ය කණ්ඩායම පාර්ලිමේන්තු සභා ගර්භය, මන්ත්‍රී ආලින්දය,මහජන,මාධ්‍ය සහ විශේෂ අමුත්තන්ගේ ගැලරි,මන්ත්‍රී භෝජනාගාර හා පුස්තකාලයද පරීක්ෂාවට ලක් කළහ.මෙයට අමතරව ඔවුහු මුළුතැන්ගෙය,කාර්ය මණ්ඩල ආපනශාලා, විශේෂ අමුත්තන්ගේ භෝජනාගාරය ඇතුළු පාර්ලිමේන්තු පරිශ්‍රයේ ස්ථාන ගණනාවක්ද පරීක්ෂාවට ලක් කළහ. මෙම පරීක්ෂාවෙන් පසුව වෛද්‍ය කණ්ඩායම සහ පාර්ලිමේන්තු නිලධාරීහු පාර්ලිමේන්තුව තුළ දැනට අනුගමනය කරන සෞඛ්‍ය ආරක්ෂක ක්‍රියා පිළිවෙත් සහ ඇතිවී ඇති යම් ප්‍රායෝගික ගැටලු පිළිබද දීර්ඝව සාකච්ඡා කරන ලදී. ඉදිරියේදී කොවිඩ් තත්ත්වය පහව යන තෙක් අමුත්තන් පාර්ලිමේන්තුවට පැමිණීම සීමා කිරීමේ වැදගත්කම වෛද්‍ය කණ්ඩායම මෙහිදී පෙන්වා දුන්හ. මෙම සාකච්ඡාවේදී මතුවු කරුණු සහ නිරීක්ෂණ පදනම් කරගෙන සෞඛ්‍ය අමාත්‍යාංශ නිලධාරින් විසින් ඉදිරි දින කිහිපය ඇතුළත සෞඛ්‍යාරක්ෂිත ක්‍රමවේදයන්ට අනුගත වෙමින් සැසිවාර මහලේකම්වරයාට ඉදිරිපත් කිරීමට නියමිතය. සෞඛ්‍ය අමාත්‍යාංශය ලබා දෙන මාර්ගෝපදේශ පදනම් කරගනිමින් ඉදිරි පාර්ලිමේන්තු සැසිවාර සෞඛ්‍යාරක්ෂිතව පැවැත්වීමට අදාළ සියලු පියවර ගන්නා බව පාර්ලිමේන්තු මහලේකම් ධම්මික දසනායක මහතා මෙහිදී අවධාරණය කළේය."
    },
    {
        "content": "හිටපු පාර්ලිමේන්තු මන්ති‍්‍ර පාලිත තෙවරප්පෙරුම මහතාට පහරදිමේ සිද්ධිය සම්බන්ධයෙන් පරික්ෂණයක් කි‍්‍රයාත්මක බව පොලිසිය ප‍්‍රකාශ කළා. මේ වන විට හිටපු මන්ති‍්‍රවරයා නාගොඩ රෝහලේ ප‍්‍රතිකාර ලබනවා. ඔහු සමඟ පහරකැමට ලක්වු තවත් අයෙක් කළුතර රෝහලේ ප‍්‍රතිකාර ලබන බවයි පොලිසිය පවසන්නේ. මන්ති‍්‍රවරයා ඇතුතළු පිරිසට පහරදිම සිදුවුණේ මතුගම වැල්කන්දල ප‍්‍රදේශයේ දි."
    },
    {
        "content": "මෙවර මහ මැතිවරණයේදී  තුනෙන් දෙකේ බලයක් ලබා ගැනීම තමන්ට කිසිඳු අභියෝගයක් වන්නේ නැති බව අග්‍රාමාත්‍ය මහින්ද රාජපක්ෂ මහතා පවසනවා. කොටිකාවත්ත ප්‍රදේශයේ පැවති ජනහමුවකට එක්වෙමින් අග්‍රාමාත්‍යවරයා මේ බව කියා සිටියා. කොළඹ දිස්ත්‍රික් පොදුජන පෙරමුණේ අපේක්ෂක අජිත් සුබසිංහ මහතාගේ ජය තහවුරු කරමින් මෙම ජනහමුව පැවැත්වුණා. කොළොන්නාව සුරක්ෂිත කරන පරිසර පද්ධතියක් ආරම්භ කර ඇති බවද අග්‍රාමාත්‍යවරයා මෙහිදී කියා සිටියා."
    },
    {
        "content": "නව නිවාස ප්‍රතිපත්තියක් තුළ රට ගොඩනැගීම සඳහා ජාතික ජන බලවේගයට බලය ලබා දෙන ලෙස ජනතා විමුක්ති පෙරමුණේ නායක අනුර කුමාර දිසානායක මහතා ඉල්ලා සිටිනවා. කඩුවෙල කොතලාවල ප්‍රදේශයේ පැවති ජන හමුවකදී ඒ මහතා මෙම අදහස් පළ කළා. ජාතික ජන බලවේගයෙන් මහ මැතිවරණයට ඉදිරිපත්වන අපේක්‍ෂකයන් ඇතුලු පිරිසක් මෙම ජනහමුවට එක්ව සිටියා."
    },
    {
        "content": "සාමකාමී මැතිවරණයක් සඳහා කැෆේ සංවිධානය ජනතාව දැනුවත් කිරීමේ වැඩසටහනක් ආරම්භ කරයි. හෙට (24) දිනයේ මෙම වැඩසටහන දකුණ හා උතුර යන පළාත් කේන්ද්‍ර කරගනිමින් ක්‍රියාත්මක බවයි කැෆේ සංවිධානය සදහන් කරන්නේ."
    },
    {
        "content": "පිළියන්දල ප්‍රදේශයේ හෝටල් හිමිකරුවෙකු ඝාතනය කිරීමේ සිද්ධියට අදාළ සැකකරුවන් දෙදෙනෙකු පොලිසිය අත්අඩංගුවට ගෙන තිබෙනවා. ඝාතනය සිදු කළ අය කොල්ලකෑ භාණ්ඩ රැසක් ද සොයා ගත් බවයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී ‍ජාලිය සේනාරත්න මහතා ප්‍රකාශ කරන්නේ."
    },
    {
        "content": "ජනතාවට ලබා දීමට යෝජනා කළ රුපියල් විසිදහස වියදම් කිරීම සඳහා ඉලක්ක ගත වැඩපිළිවෙළක් ලබා දෙන බව සමඟි ජන බලවේගයේ නායක සජිත් ප්‍රේමදාස මහතා පවසනවා. ඌව පරණගම නහකඩිය ප්‍රදේශයේ පැවති සමඟි ජන බලවේගයේ රැස්වීමකට සහභාගි වෙමින් සජිත් ප්‍රේමදාස මහතා මේ බව ප්‍රකාශ කළා. මහ මැතිවරණය සඳහා සමඟි ජන බලවේගයෙන් ඉදිරිපත් වන අපේක්‍ෂකයන්ගේ ජය තහවුරු කිරීම වෙනුවෙන් මෙම ජන හමුව සංවිධාන කර තිබුණා."
    },
    {
        "content": "සෝමදාස අබේවික්‍රම මහතා රචනා කළ තොටගමුවේ ගුණවර්ධන වික්‍රමසිංහ පරපුර කෘතිය එළිදැක්වුණා. එක්සත් ජාතික පක්‍ෂ නායක රනිල් වික්‍රමසිංහ මහතාගේ ප්‍රධානත්වයෙන් කෘතිය එළිදැක්වීමේ උත්සවය පැවැත්වුණේ මහජන පුස්තකාල ශ්‍රවණාගාරයේදීයි. කෘතියෙහි පළමු පිටපත සෝමදාස අබේවික්‍රම මහතා රනිල් වික්‍රමසිංහ මහතාට මෙහිදී පිරිනැමුවා. විශාල පිරිසක් මෙම අවස්ථාවට එක්ව සිටියා."
    },
    {
        "content": "කොළඹ 05 හි පිහිටි ලුම්බිණි රගහල නවීකරණය හා ප්‍රතිසංස්කරණය කිරීමට නාගරික සංවර්ධන, ජල සම්පාදන හා නිවාස පහසුකම් අමාත්‍යවරයා වශයෙන් අග්‍රාමාත්‍යතුමන් ඊයේ (22) අමාත්‍යමණ්ඩල රැස්වීමේ දී ඉදිරිපත් කළ යෝජනාව සදහා අමාත්‍යමණ්ඩල අනුමැතිය හිමිවී ඇත."
    },
    {
        "content": "තවත් කොරෝනා ආසාදිතයන් 13දෙනෙකු සම්පූර්ණ සුවය ලබා රෝහලෙන් පිටත්ව ගොස් තිබෙනවා. ඒ අනුව මේ වන විට සුවය ලැබූ කොරෝනා රෝගීන්ගේ සංඛ්‍යාව 2077දක්වා ඉහළ ගියා."
    },
    {
        "content": "මත් උවදුර තුරන් කළ රටක් අනාගත දරු පරපුරට දායාද කරන බවට ජනාධිපති ගෝඨාභය රාජපක්ෂ මැතිතුමා සහතික වුණා. විවිධ මාර්ග ඔස්සේ රට තුළට මත්ද්‍රව්‍ය ගෙන ඒම සහ බෙදා හැරිම නතර කිරිමට පියවර රැසක් ගෙන තිබෙනවා. ත‍්‍රස්තවාදයෙන් රට මුදා ගත්තා සේම මත් උවදුරෙන්ද රට බේරා දෙන බවයි ගම්පහ දිස්ති‍්‍රක්කයේ ජන හමුවකට එක්වෙමින් ජනාධිපතිතුමා සදහන් කළේ. ගංවතුරට ගොදුරු වන පෑලියගොඩ ප‍්‍රදේශවාසීන් වෙනුවෙන් මහල් නිවාස සංකීර්ණයක් සහ පෙතියාගොඩ පොම්පාගාරය ඉදිකරන ලෙස ජනතාව කළ ඉල්ලීමට ජනාධිපතිතුමාගේ අවධානය යොමු වුණා. නිසි නඩත්තුවක් නොමැති වීමෙන් විනාශයට පත්ව ඇති සියඹලාපේ ව්‍යායාම මංතීරුව ද ජනාධිපතිතුමා නිරික්ෂණය කර තිබෙනවා. එය කඩිනමින් ප‍්‍රතිසංස්කරණය කර සංවර්ධනය කර දෙන ලෙසයි ජනතාව ගෝඨාභය රාජපක්ෂ මැතිතුමාගෙන් ඉල්ලා සිටියේ. ඉටු කිරිමට කල්ගතවන ජනතා ඉල්ලිම් කඩිනමින් විමර්ශනය කොට අවශ්‍ය පියවර ගන්නා බව ජනාධිපති මාධ්‍ය අංශය නිවේදනය කළා."
    },
    {
        "content": "පළාත් කිහිපයක වැසි තත්ත්වයේ වැඩි විමක් අපේක්ෂා කරන බව කාලගුණ විද්‍යා දෙපාර්තමේන්තුව ප‍්‍රකාශ කළා. ඇතැම් ප‍්‍රදේශවල තාවකාලික තද සුළං සහ අකුණු ද ඇතිවිමේ හැකියාවක් පවතින බවයි කාර්යයේ නියුතු කාලගුණ විද්‍යාඥ සචින්තා ජයසේකර ප‍්‍රකාශ කළේ."
    },
    {
        "content": "ලක්ෂ හයක්වන සියලුම රාජ්‍ය විශ‍්‍රාමිකයින්ට අග‍්‍රහාර රක්ෂණ ප‍්‍රතිලාභ ප‍්‍රදානය කිරිමට කැබිනට් අනුමැතිය හිමිවුණා. අග‍්‍රාමාත්‍ය මහින්ද රාජපක්ෂ මහතායි යෝජනාව ඉදිරිපත් කළේ. මීට පෙර අග‍්‍රහාර රක්ෂණ ප‍්‍රතිලාභ හිමිවුණේ 2016 ජනවාරි පළවන දිනට පසු විශ‍්‍රාම ගිය රජයේ සේවකයින්ට පමණයි. එය ප‍්‍රතිලාභ ලැබූ සමස්ත විශ‍්‍රාමිකයන්ගෙන් සියයට දහයක් බවයි අග‍්‍රාමාත්‍ය කාර්යාලය නිවේදනය කළේ. එම විෂමතාව ඉවත් කර සියලු දෙනාට රක්ෂණ ප‍්‍රතිලාභ ලබාදීම සිදු කෙරෙනවා. සියලු රජයේ සේවකයින්ට හා විශ‍්‍රාමිකයින්ට විශේෂවූ සෞඛ්‍ය සේවා ක‍්‍රමයක් සැකසිමට ද රජයේ අවධානය යොමුවුණා. සෑම දිස්ති‍්‍රක්කයකම රජයේ ප‍්‍රමුඛ රෝහල්වල විශේෂ වාට්ටු ස්ථාපනය කිරිම ද සැලැස්මක්. එහි ප‍්‍රතිකාර සදහා ඇතුළුවන රජයේ සේවකයින්ට හා විශු‍්‍රාමිකයින්ට ලබාදෙන රක්ෂණ පහසුකම් පුළුල් කිරිමට ද යෝජනා කර තිබෙනවා. බොහෝ විශ‍්‍රාමිකයින්ගේ මාසික වැටුප රුපියල් විසි දහසකට අඩු අගයක් ගන්නා බවට ද මෙහිදි කරුණු අනාවරණය වුණා. එම විෂමතා වහාම ඉවත් කිරිමට යෝජනා අමාත්‍ය මණ්ඩලයට ඉදිරිපත් කරන්නැයි ජාතික වැටුප් කොමිසමට දැනුම්දිමට රජය තීරණය කර තිබෙනවා."
    },
    {
        "content": "කොළඹ ප්‍රදේශ කිහිපයකට පැය 14 ක කාලයක් ජල සැපයුම අත්හිටුවන බව ජල සම්පාදන හා ජලාපවහන මණ්ඩලය නිවේදනය කරනවා. අද පෙරවරු දහයේ සිට හෙට දහවල් 12 දක්වා මෙසේ ජල සැපයුම අත්හිටුවන බවයි එම මණ්ඩලය සදහන් කරන්නේ. ඒ අනුව ඇතුල්කෝට්ටේ, පිටකෝට්ටේ, බැද්දගාන, මිරිහාන, උඩහමුල්ල, ගංගොඩවිල, විජේරාම සිට නුගේගොඩ දක්වාද ජල සැපයුම අත්හිටුවනවා. එමෙන්ම මාදිවෙල, තලපත්පිටිය, නුගේගොඩ, පාගොඩ, නාවල,මොරගස්මුල්ල, රාජගිරිය, කොළඹ 5 / 7 සහ 8 යන ප්‍රදේශවලටද ජල සැපයුම අත්හිටුවන බවයි ජල සම්පාදන මණ්ඩලය සදහන් කරන්නේ. මීට අමතරව මහරගම, බොරලැස්ගමුව මෙන්ම කොළඹ 4 හා 6 යන ප්‍රදේශවලට අඩු පීඩනයකින් ජලය සැපයීම සිදුවනවා. මේ අතර අත්‍යවශ්‍ය කටයුත්තක් හේතුවෙන් කළුතර ප්‍රදේශයේ ස්ථාන රැසකට ජල සැපයුම අත්හිටුවන බවයි ජල සම්පාදන මණ්ඩලය සදහන් කරන්නේ. හෙට පෙරවරු 8 සිට පස්වරු 8 දක්වා පැය 12  ක කාලයක් මෙසේ ජල සැපයුම අත්හිටුවීම සිදුවනවා. වාද්දුව, වස්කඩුව. පොතුපිටිය, කළුතර උතුර සහ දකුණ, කටුකුරුන්ද , නාගොඩ.පයාගල, පිනමිනාවත්ත, බෝම්බුවල, මග්ගොන, බේරුවල, කළුවාමෝදර, මොරගල්ල, අලුත්ගම , දර්ගා නගරය සහ බෙන්තොට යන ප්‍රදේශවලටයි මෙසේ ජල සැපයුම අත්හිටුවීම සිදුවන්නේ."
    },
    {
        "content": "ගතවු පැය 24 තුල ආසාදිතයින් 22 දෙනෙකු හදුනාගෙන තිබෙනවා. ඉන් එක් පුද්ගලයෙක් හැර සියලු දෙනා විදේශගතව සිට පැමිණි අය බවයි යුධ හමුදාව පවසන්නේ. මේ වන විට මෙරටින් හදුනාගෙන ඇති සමස්ත රෝගින් සංඛ්‍යාව 2752 ක්. ඉන් 2064 ක් ප‍්‍රතිකාර ලබා පිටව ගොස් තිබෙනවා. සෑම විටම සෞඛ්‍යාරක්ෂිත ක‍්‍රමවේද යටතේ කටයුතු කළ යුතු බව යුධ හමදාපති ලුතිනන් ජනරාල් ශවේන්ද්‍ර සිල්වා මහතා ප‍්‍රකාශ කළා. වයිරසයේ ව්‍යප්තිය සම්බන්ධයෙන් නිවැරදි තොරතුරු ලබාදීම සිදුකරනවා. වයිරසය තුරන් කිරිම සදහා සියලු දෙනාගේ සහය අවශ්‍ය බවයි යුධ හමුදාපතිවරයා පෙන්වා දුන්නේ."
    },
    {
        "content": "යුද සමයේදී එල්ටීටීඊ සංවිධානය සඟවා තැබූ මෝටාර් බෝම්බ තොගයක් වව්නියාව ඕමන්ත ප්‍රදේශයේ දී පොලිසිය සොයා ගත්තා. ඕමන්ත තාන්ඩිකුලම ප්‍රදේශයේ වගා ලිදක සඟවා තිබියදියි මෙම බෝම්බ සොයා ගෙන ඇත්තේ. වගා කටයුතු සඳහා ජලය ලබා ගන්නා ලිදක් සුද්ධ පවිත්‍ර කිරීමට යාමේදී එම ලිද තුළ මේවා තිබී හමුවූ බවයි ඉඩම් හිමියා පොලිසියට දැනුම් දී ඇත්තේ. බෝම්බ 14 ක් මෙසේ සොයා ගෙන ඇති අතර මේ පිළිබඳ අධිකරණයට ද කරුණු වාර්තා කර තිබෙනවා. අධිකරණයෙන් ලද නියෝගයකට අනුව බෝම්බ තොගය නිශ්ක්‍රිය කිරීමට පොලිස් විශේෂ කාර්ය බලකායට පැවරීමටයි කටයුතු කර ඇත්තේ."
    },
    {
        "content": "ඉන්දියාවේ සිට මුහුදු මාර්ග ඔස්සේ නීති විරෝධී ලෙස මෙරටට රැගෙන ආ බීඩි කොළ තොගයක් සමඟ සැකකරුවන් 8 දෙනෙකු අත්අඩංගුවට ගෙන තිබෙනවා. කල්පිටිය අප්පල්අඩිය ප්‍රදේශයේ කළ වැටලීමකදී කල්පිටිය පොලිසිය මඟිනුයි සැකකරුවන් අත්අඩංගුවට ගැනුණේ. ගෝනිවල අසුරා තිබූ බීඩි කොළ කිලෝග්‍රෑම් 1156 ක් පොලිසිය සොයා ගත්තා. එම බීඩි කොළ ඉන්දියාවේ සිට මෙරටට රැගෙන ආ බෝට්ටුවක් සහ ඒවා ප්‍රවාහනය සඳහා සූදානම් කර තිබූ ලොරි දෙකක් ද පොලිස් භාරයට ගෙන තිබුණා. අත්අඩංගුවට ගත් සැකකරුවන් 4 දෙනෙකු ගලේවෙල ප්‍රදේශයේ පදිංචිකරුවන්. සෙසු හතර දෙනා කල්පිටිය ප්‍රදේශයේ පදිංචිකරුවන් බව පොලිසිය ප්‍රකාශ කළා."
    },
    {
        "content": "පුද්ගලයින් 29 දෙනෙකු දෝහා සිට අද (23) අලුයම දිවයිනට පැමිණියා. ඔවුන් PCR පරික්ෂණ සදහා යොමු කිරිමෙන් පසු නිරෝධායන කටයුතු සදහා පිටත් කර යවා ඇති බවයි අප ගුවන් තොටුපල වාර්තාකරු සදහන් කළේ."
    },
    {
        "content": "අයිස් මත්ද්‍රව්‍ය ග‍්‍රැම් දෙසියක් සමඟ සුරාබදු නියාමකවරයෙක් ඇතුළු පුද්ගලයින් අට දෙනෙක් අත්අඩංගුවට ගෙන තිබෙනවා. ඒ පුත්තලම කලපුව ආසන්නයේ දි. අද (23) අලුයම වැටලීම සිදුකර ඇති බවයි පොලීසිය පවසන්නේ. අත්අඩංගුවට ගත් පිරිසට කාන්තාවන් හතර දෙනෙක් ද ඇතුලත්. සුරාබදු ස්ථානාධිපතිවරයෙක් වැටලීම සිදුවන විට පලාගොස් ඇති බවයි පොලිසිය පවසන්නේ. ඔහු අත්අඩංගුවට ගැනිමට මෙහෙයුම් කි‍්‍රයාත්මකයි. ලද බුද්ධි තොරතුරකට අනුව වැටලිම් සිදුකර තිබෙනවා. අත්අඩංගුවට ගත් පිරිස අධිකරණයට ඉදිරිපත් කිරිමටයි නියමිත."
    },
    {
        "content": "නොසැලකිලිමත්කම නිසා සිදුවන මාර්ග අනතුරු වළක්වා ගැනීම සඳහා රියදුරු බලපත්‍ර වලට ලකුණු දීමේ ක්‍රමය නැවත ඇරඹීමට අවධානය යොමුකරන බව අමාත්‍ය මහින්ද අමරවීර මහතා පවසයි. මාරක රිය අනතුර සම්බන්ධයෙන් අවධානය යොමු කිරීමේ දී මෑතක සිදුවූ මාරාන්තික මාර්ග අනතුරු බොහෝමයකට ම හේතුව වි ඇත්තේ රියදුරන්ගේ නොසැලකිලිමත්කම බව හෙළිවී තිබේ. මාර්ග අනතුරු වැලැක්වීම සදහා නීති දැඩි කලද දිනපතා සිදුවන මාර්ග අනතුරු ප්‍රමාණය සංඛ්‍යාත්මකව ඉහලයමින් තිබේ. මෙම කාරණය සම්බන්ධයෙන් ඊයේ (22) ඛනිජ තෙල් අමාත්‍යාංශ පරිශ්‍රයේදී, මගී ප්‍රවාහන කළමනාකරණ සහ විදුලිබල හා බලශක්ති අමාත්‍ය මහින්ද අමරවීර මහතාගේ ප්‍රධානත්වයෙන් පැවති මාධ්‍ය හමුවකට සහභාගිවූ මාධ්‍යවේදීන් විසින් ඇමතිවරයාගෙන් කරුණු විමසීමක් සිදුකළේය. ඊට පිළිතුරු දුන් අමාත්‍යවරයා කියා සිටියේ, වසර ගණනාවක සිට මේ සම්බන්ධව යම් යම් පියවර ගෙන ඇති බවයි. වැඩි දුරටත් අදහස් පළකළ අමාත්‍යවරයා; \nඊයේ (22) ඛනිජ තෙල් අමාත්‍යාංශයේ පැවති මාධ්‍ය හමුවකදී අමාත්‍ය අමරවීර මහතා මෙම අදහස් පළකළේය."
    },
    {
        "content": "අංගොඩ ලොක්කා නමැති පාතාල කල්ලි නායකයා විදේශකයකදී මියගොස් ඇති බවට තවමත් තහවුරු වී නැති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි ජාලිය සේනාරත්න මහතා පවසනවා. මාධ්‍ය හමුවකට එක්වෙමින් ඒ මහතා මේ බව කියා සිටියා."
    },
    {
        "content": "ජනතාවට සවන් දෙන ආණ්ඩුවක් බිහිකිරීම තම පක්ෂයේ අපේක්ෂාව බව සමගි ජනබලවේගයේ නායක සජිත් ප්‍රේමදාස මහතා පවසනවා. වැලිමඩදී පැවති මැතිවරණ ප්‍රචාරක රැළියකදී ඒ මහතා මේ බව ප්‍රකාශ කළා. වැලිමඩ සතිපොල භූමියේ පැවති මැතිවරණ ප්‍රචාරක රැළිය සංවිධාන කර තිබුණේ බදුල්ල දිස්ත්‍රික් අපේක්ෂක රවීන්ද්‍ර සමරවීර මහතායි. රට ගොඩනැගීමේ ඉදිරි වැඩපිළිවෙල පිළිබඳව සැලසුම් සකස් කර අවසන් බවයි සජිත් ප්‍රේමදාස මහතා මෙහිදී වැඩිදුරටත් කියා සිටියේ."
    },
    {
        "content": "ජාතික ආර්ථිකය ශක්තිමත් කිරීම සඳහා රාජ්‍ය බැංකු පද්ධතිය විධිමත් හා කාර්යක්ෂම කිරීමට කමිටුවක් පත්කිරීම සඳහා ඊයේ (22) කැබිනට් මණ්ඩල රැස්වීමේ දී අග්‍රාමාත්‍ය මහින්ද රාජපක්ෂ මහතා ඉදිරිපත් කළ යෝජනාව සදහා කැබිනට් අනුමැතිය හිමිවිය. මෙම කමිටුව හිටපු මහාධිකරණ විනිසුරු සිසිර රත්නායක මහතාගේ ප්‍රධානත්වයෙන් සහ අදාළ ක්ෂේත්‍රයන්හි ප්‍රවීණයන්ගෙන් සැදුම්ලත්ව පිහිටුවීමට නියමිත ය. රාජ්‍ය බැංකු පද්ධතිය සහ ඒවාට අනුබද්ධ ආයතන රාජ්‍ය බැංකු පිහිටවීමේ මුල් අරමුණු වලින් බැහැරව සහ අදාල පනත් වල විදිවිධාන හා කාර්යය පටිපාටි උල්ලංඝණය කරමින් පසුගිය කාලසීමාව තුළ කටයුතු කර ඇති බව පෙනීගොස් ඇත. කෝවිඩ් – 19 වසංගතය හමුවේ ශ්‍රී ලංකාවේ ආර්ථිකය මුහුණදෙන අභියෝග ජය ගැනීම සදහා රාජ්‍ය බැංකු පද්ධතිය සහ ඒවාට අනුබද්ධිත ආයතන විධිමත්ව හා කාර්යක්ෂමව කටයුතු කළ යුතු බවට රජයේ අවධානය යොමු වී තිබේ."
    },
    {
        "content": "රට හැදීමට හැකියාවක් ඇත්තේ එක්සත් ජාතික පක්ෂයට පමණක් බව එක්සත් ජාතික පක්ෂ නායක රනිල් වික්‍රමසිංහ මහතා පවසනවා. ආර්ථිකය ශක්තිමත් කිරීමට තම පක්ෂය සූදානම් බවයි ඒ මහතා වැඩිදුරටත් කියා සිටියේ. මරදාන කුප්පියාවත්ත ප්‍රදේශයේ එක්සත් ජාතික පක්ෂ කාර්යාලයක් විවෘත කිරීමේ අවස්ථාවට එක්වෙමින් එක්සත් ජාතික පක්ෂ නායක රනිල් වික්‍රමසිංහ මහතා කියා සිටියා. එක්සත් ජාතික පක්ෂයේ අපේක්ෂකයින් කිහිප දෙනෙකු ඇතුළු පිරිසක් එම අවස්ථාවට එක්ව සිටියා."
    },
    {
        "content": "රට දුප්පත් වීමත් පාලකයා පොහොසත් වීමත් පමණක් පසුගිය වසර කිහිපය පුරාවට සිදුව ඇති බව ජාතික ජන බලවේගයේ නායක අනුර කුමාර දිසානායක මහතා පවසනවා. රට දුප්පත් වූයේ කෙසේද යන්න සෙවීමට නම් පාලකයා පොහොසත් වූයේ කෙසේද යන්න සෙවීම වැදගත් බවයි ඒ මහතා වැඩිදුරටත් කියා සිටියේ. කඩුවෙල කොතලාවල ප්‍රදේශයේ පැවති ජන හමුවකදීයි ඒ මහතා මෙම අදහස් පළ කළේ. ජාතික ජන බලවේගයෙන් මහ මැතිවරණයට ඉදිරිපත්වන අපේක්‍ෂකයන් ඇතුලු පිරිසක් මෙම ජනහමුවට එක්ව සිටියා."
    },
    {
        "content": "මත්ද්‍රව්‍ය හා පාතාලය මැඩලීමේ දැවැන්ත වැඩපිළිවෙල හේතුවෙන් මෙම අපරාධකරුවන් මහත්සේ කැළඹී තිබෙනවා. මත්ද්‍රව්‍ය ජාවාරමේ නිතර වූවන් හා පාතාල කල්ලි ක්‍රියාත්මකවන ආකාරය පිළිබද සියලු තොරතුරු මේ වන විට ආරක්ෂක අංශ සතුවයි පවතින්නේ. කිසිවෙකුත් නොසිතන ආකාරයේ පිරිස් මෙම අපරාධවලට සම්බන්ධ වී ඇති බවට දිනෙන් දින වාර්තා වන්නේ මේ හේතුවෙනුයි. මත්ද්‍රව්‍ය ජාවාරමට සම්බන්ධ පොලිස් මත්ද්‍රව්‍ය නාශක කාර්යාංශයේ නිලධාරීන් මේ වන විට නීතිය හමුවට පමුණුවා තිබෙනවා. චෝදනා එල්ලවූ නිලධාරීන් 13 දෙනා අගෝස්තු 4 වනදා දක්වා රිමාන්ඩ් භාරයේ තැබීමට කොළඹ ප්‍රධාන මහේස්ත්‍රාත් අධිකරණය නියෝග කළා. පොලිස් මත්ද්‍රව්‍ය නාශක කාර්යාංශයේ ඇතැමුන් මෙම මත්ද්‍රව්‍ය ජාවාරම සඳහා යොදාගත් වාහන, නිවාස ආදිය පවා දැන් හෙළිකර ගෙන අවසන්. එම කාර්යාංශයේ ඇතැමුන්ගේ නීතිවිරෝධී ක්‍රියා පිළිබඳ පරික්ෂණ අවසන් වීමටත් පෙර සුරාබදු නිලධාරීන්ගේ මත්කුඩු ජාවාරමක් පිළිබඳ තොරතුරු හෙළිකර ගැනුණා.  අයිස් මත්ද්‍රව්‍යය සමග සුරාබදු නියාමකවරයෙකු අද අලුයම අත්අඩංගුවට ගැනුණේ පුත්තලම කොට්ඨාස දූෂණ මර්දන ඒකකය කළ වැටලිමකදීයි. කැකිරාවේ සිට පැමිණි පිරිසක් සමග සිටි පොළොන්නරු සුරාබදු කාර්යාලයේ නියාමකවරයා අයිස් මත්ද්‍රව්‍ය ග්‍රෑම් 125 ක ප්‍රමාණයක් ලබා ගත් අවස්ථාවේ අත්අඩංගුවට ගැනුණා. මෙම පුද්ගලයාගෙන් දීර්ඝ ලෙස ප්‍රශ්න කිරීම් සිදුකළ අතර එහිදී හෙළිවූ තොරතුරුවටල අනුව ඔහු ප්‍රකාශ කළේ පුත්තලම සුරාබදු කාර්යාලයේ වැඩබලන ස්ථානාධිපතිවරයා තමන්ට මෙම මත්කුඩු ‍ලබාදුන් බවයි.  ඒ අනුව එම සැකකරුද අත්අඩංගුවට ගැනීමේ මෙහෙයුම් ආරම්භ කර තිබෙනවා. පොළොන්නරුවේ සුරාබදු නිලධාරියා සමග සිටි කාන්තාවන් 4 දෙනෙකු සහ පිරිමි පුද්ගලයන් 4 දෙනෙකු ද පොලිසිය අත්අඩංගුවට ගත්තා. වෑන් රථය ද පොලිස් භාරයට ගෙන තිබෙනවා. මත්කුඩු වැටලීම් සම්බන්ධයෙන් පොලිස් මාධ්‍ය ප්‍රකාශකවරයා ද අදහස් දක්වනවා. \n \n මේ අතර මීගමුව හිටපු බන්ධනාගාර අධිකාරී අනුරුද්ධ සම්පායෝ ඉදිරිපත් කළ රීට් පෙත්සම සලකා බැලීම සඳහා හෙට දිනයේ කැඳවන ලෙස අභියාචනාධිකරණය නියම කළා. අත්අඩංගුවට ගැනීම වැළැක්වීමේ අතුරු නියෝගයක් නිකුත් කරන ලෙස ඉල්ලමිනුයි රීට් පෙත්සම ගොනුකර තිබුණේ. මෙම සියලු පරික්ෂණ කාර්යක්ෂම සිදුවෙද්දී සංවිධානාත්මක අපරාධ කල්ලි සාමාජිකයන් ජනාධිපතිතුමාට ආරක්ෂක ලේකම්වරයාට මෙන්ම බන්ධනාගාර කොමසාරිස් ජෙනරාල්වරයාට එල්ලකළ බව කියන ජීවිත තර්ජන සම්බන්ධයෙන් ද විමර්ශන ආරම්භ කර තිබෙනවා. මෙම තර්ජන හමුවේ බන්ධනාගාර කොමසාරිස් ජෙනරාල්වරයා සහ බන්ධනාගාර කොමසාරිස්වරුන්ට ලබා දෙන ආරක්ෂාව වැඩි කිරීමට ද පියවර ගෙන තිබෙනවා."
    },
    {
        "content": "ජනාධිපති හිටපු ලේකම් ලලිත් වීරතුංග හා විදුලි සංදේශ නියාමන කොමිෂන් සභාවේ හිටපු අධ්‍යක්‍ෂ ජනරාල් අනූෂ පැල්පිට යන මහත්වරුන් නිදහස් කරන ලෙස ඉල්ලා ගොනුකර ඇති අභියාචනා අද විභාගයට ගැනුණා. සිල් රෙදි නඩුව සම්බන්ධයෙන් වසර 3 ක සිරදඬුවම් නියම වී ඇති ලලිත් වීරතුංග හා අනූෂ පැල්පිට යන මහත්වරුන් මේ වන විට  ඇප මත මුදාහැර සිටිනවා. මෙම අභියාචනා විභාගයට ගැනුණේ කුමුදුනී වික්‍රමසිංහ හා දේවිකා අබේරත්න යන මහත්මීන්ගෙන් සමන්විත අභියාචනාධිකරණ විනිසුරු මඩුල්ලක් හමුවේයි. ලලිත් වීරතුංග මහතා වෙනුවෙන් පෙනී සිටි ජනාධිපති නීතිඥ ෆයිස් මුස්තාෆා මහතා කරුණු දක්වමින් කියා සිටියේ තම සේවාදායකයා වරදකරු බවට තීන්දු කිරීමේදී මහාධිකරණ විනිසුරුවරයාගේ ක්‍රියාකලාපය පක්‍ෂග්‍රාහී මට්ටමක පැවති බවයි. එමෙන්ම නඩු විභාගයේදී තම සේවාදායකයාට විරුද්ධ සාක්‍ෂිකරුවන් පමණක් ඉදිරිපත් කිරීමට පැමිණිල්ල කටයුතු කළ බව ද ජනාධිපති නීතිඥවරයා සඳහන් කළා. ඒ නිසා මෙම අභියාචනයට අදාළව තවදුරටත් ලේඛන ඉදිරිපත් කරමින් කරුණු දැක්වීම සඳහා කල් ලබා දෙන ලෙසයි ඉල්ලා සිටියේ. ඒ අනුව අභියාචනා පිළිබඳ වැඩිදුර විභාගය ලබන 29 වනදා තෙක් කල් තැබුණා. 2015 වසරේ ජනාධිපතිවරණ සමයේ විදුලි සංදේශ නියාමන කොමිෂන් සභාවට අයත් රුපියල් මිලියන 600 කට ආසන්න මුදලක් වැයකර විහාරස්ථානවලට සිල්රෙදි බෙදා දීම තුළින් රජයේ මුදල් සාවද්‍ය ලෙස පරිහරණය කළේ යැයි චෝදනා කරමින් ලලිත් වීරතුංග හා අනූෂ පැල්පිට යන මහත්වරුන්ට එරෙහිව පසුගිය යහපාලන රජය සමයේ නීතිපතිවරයා මෙම නඩුව පවරා තිබුණා."
    },
    {
        "content": "පාස්කු ඉරිදා ත්‍රස්ත ප්‍රහාර මාලාව පිළිබද ඉන්දියාවේ රෝ බුද්ධි සේවයට නිශ්චිත බුද්ධි තොරතුරු සපයා ඇත්තේ සහරාන් හෂීම්ගේ ත්‍රස්ත කණ්ඩායම තුළම සිටි අයෙක් බව රාජ්‍ය බුද්ධි සේවයේ නිලධාරීයෙකු හෙළි කළා. ඒ ප්‍රහාරය පිළිබද විමර්ශනය කරන ජනාධිපති කොමිසම හමුවේදී. මෙලෙස බුද්ධි තොරතුරු ලබා දී ඇත්තේ සයින්දමරුදු පිපිරීමෙන් දිවි ගලවා ගෙන මේ වන විට ඉන්දියාවට පළාගොස් සිටින පුලස්තිනි මහේන්ද්‍රන් හෙවත් සාරා ජස්මින් ද යන්න පිළිබද මේ වන විට විමර්ශකයින්ගේ අවධානය යොමුව තිබෙනවා. නැගෙනහිර පළාතේ සේවයේ නියුතු රාජ්‍ය බුද්ධි සේවයේ බුද්ධි නිලධාරියෙකු කොමිසම හමුවේ අද සාක්ෂි ලබා දුන්නේ දෙවන දිනටයි. මුස්ලිම් කොංග්‍රසය නියෝජනය කළ නැඟෙනහිර පළාත් සභාවේ හිටපු මන්ත්‍රීවරයෙකු වූ ශිබ්ලි ෆාරුක් දේශපාලනික වශයෙන් සහරාන් හෂීම් ප්‍රමුඛ ජාතික තව්හිද් ජමාද් සංවිධානයට ප්‍රබල ලෙස සහාය දී ඇති බව ඔහු ප්‍රකාශ කළා. සහරාන් හෂීම්ගේ ත්‍රස්තවාදී කණ්ඩායමේ ප්‍රබල සාමාජිකයෙකු වූ ආමි මොහිදින් නැමැත්තා කලක් මෙම මන්ත්‍රීවරයාගේ රියදුරු ලෙස කටයුතු කළා. 2017 වසරේ මාර්තු මස 10 වනදා සහරාන් හෂීම්ගේ කණ්ඩායම සුන්නතු වල් ජමාද් සංවිධානය සමඟ කාත්තන්කුඩි ප්‍රදේශයේදී ගැටුමක් ඇති කර ගත් අවස්ථාවේදී සහරාන්ව ආරක්ෂිතව එම ස්ථානයෙන් ඉවත් කරමින් වෑන් රථයකින් තම නිවසට රැගෙන ගොස් රැකවරණය සැපයීමට ශිබ්ලි ෆාරුක් ක්‍රියා කර ඇති බව බුද්ධි නිලධාරියා පැවසුවා. මෙම ගැටුම සම්බන්ධයෙන් මඩකලපුව මහේස්ත්‍රාත් අධිකරණයේ පැවති නඩුවේදී සහරාන්ගේ පාර්ශ්වය වෙනුවෙන් පෙනී සිටියේ නීතිඥ මෛත්‍රී ගුණරත්න මහතා බවයි ඔහු ප්‍රකාශ කළේ. අදාළ නඩුව වෙනුවෙන් මෛත්‍රී ගුණරත්න මහතා කොළඹ සිට මඩකලපුවට කැදවාගෙන ගොස් ඇත්තේ අබ්දුල් කාදර් අන්සාර් නමැති සහරාන් හෂීම්ගේ බිරිඳගේ සහෝදරයා බව මෙම නිලධාරියා කියා සිටියා. එහිදී රජයේ අතිරේක සොලිසිටර් ජෙනරාල්වරිය සාක්ෂිකරුගෙන් ප්‍රශ්න කර සිටියේ සාරා ජෙස්මින් නැමැත්තියක හඳුනන්නේද යන්නයි. ඇය කටුවාපිටිය දේවස්ථානයට මරාගෙන මැරෙන බෝම්බ ප්‍රහාරයක් එල්ල කළ පුද්ගලයාගේ බිරිඳ බවයි සාක්ෂිකරු කියා සිටියේ. අදාළ කාන්තාව කලවංචිකුඩි තේතාකිව් ප්‍රදේශයේ උපත ලැබූ දෙමළ ජාතික කාන්තාවක් බවත් පසුව ඇය ඉස්ලාම් ආගමට හරවාගෙන ඇති බව මෙහිදී හෙළි වුණා. ඇයට හැඳුම්පත් දෙකක් පැවති බව ද ප්‍රකාශ කෙරුණා. කොමිසම මෙහිදී විමසා සිටියේ සයින්දමරුදු පිපිරීමෙන් සාරා ජෙස්මින් නැමැත්තිය සැබැවින්ම මියගියේද යන්නයි. අදාළ පිපිරීමත් සමඟ ඇය මියගිය බව රාජ්‍ය බුද්ධි සේවය පළමුවෙන් සිතා සිටියා. පසුව සිදු කළ ඩී එන් ඒ පරීක්ෂණවලදී ඇය මියගිය බවක් අනාවරණය වූයේ නැති බවයි සාක්ෂිකරු පැවසුවේ. ඒ අනුව මෙම කාන්තාව පිළිබඳ සෙවීමට තමන් නිලධාරීන් යෙද වූ බව සාක්ෂිකරු කියා සිටියා. සයින්දමරුදු පිපිරීම සිදු වූ පසුගිය වසරේ අප්‍රේල් මස 26 වනදායින් පසුව ඇයව දුටු පුද්ගලයන් බොහෝ දෙනෙකුගේ සාක්ෂි සටහන් ඇතුළත් විශේෂ වාර්තාවක් පසුගිය මැයි 31 වනදා රාජ්‍ය බුද්ධි සේවයේ ප්‍රධාන කාර්යාලයට යොමු කළ බව බුද්ධි නිලධාරියා ප්‍රකාශ කළා. පාස්කු ඉරිදා ප්‍රහාරය පිළිබඳ රෝ ඔත්තු සේවය තොරතුරු ලබා ගත්තේ කෙසේදැයි කොමිසම ප්‍රශ්න කළා. ඊට පිළිතුරු දුන් සාක්ෂිකරු පැවසුවේ ප්‍රහාරයෙන් පසු ජාතික තව්හිද් ජමාද් සංවිධානයට සම්බන්ධ 97 දෙනෙකුගෙන් පමණ තමන් ප්‍රශ්න කළද ප්‍රහාරය පිළිබඳ ඊට පෙර දැන සිටියේ සහරාන්ගේ බිරිඳ වන හාදියා සහ සහරාන් සමීපව ඇසුරු කළ නව්ෆර් මව්ලවි පමණක් බවයි. සාරා නැමැත්තිය ප්‍රහාරය පිළිබඳ සියලු තොරතුරු දැන සිටියේදැයි රජයේ අතිරේක සොලිසිටර් ජෙනරාල්වරිය ප්‍රශ්න කළා. සහරාන්ගේ බිරිදගෙන් කළ ප්‍රශ්න කිරීම්වලදී සාරා නැමැත්තිය ප්‍රහාරය පිළිබඳ සියලු තොරතුරු දැනසිටි බව මෙහිදී හෙළි වුණා. ප්‍රහාරයෙන් පසු අත්අඩංගුවට ගත් නවුෆර් මව්ලවි ලබා දුන් ප්‍රකාශයට අනුව මහනුවර දළදා පෙරහැර ඉලක්ක කරගනිමින් දෙවන ප්‍රහාරයක් එල්ල කිරීමට සැලසුම් කර තිබූ බව හෙළිව ඇතැයි සාක්ෂිකරු ප්‍රකාශ කළා. එතෙක් සැඟවී සිටිය නොහැකි වුවහොත් පන්සල් ඉලක්ක කර ප්‍රහාරයක් එල්ල කරන බව සහරාන්ගේ සොහොයුරු රිල්වාන් පාස්කු ප්‍රහාරයෙන් පසු සඳහන් කර තිබූ බවයි බුද්ධි නිලධාරියා ප්‍රකාශ කළේ. ඒ සඳහා පුපුරණ ද්‍රව්‍ය, අනෙකුත් භාණ්ඩ මෙන්ම රෙදිපිළි ආදියද සූදානම් කර තිබූ බව හෙළි කර ගැනුණා. සයින්දමරුදු නිවසේ මියගිය දරුවන් හැරුණු විට එම නිවසේ මියගිය වැඩිහිටි පිරිස ඇතු`ඵ 12 දෙනෙකු මෙලෙස දෙවන ප්‍රහාරයක් සඳහා සූදානම් වූ බව සොයා ගැනුණා. අගෝස්තු මාසය තෙක් එම ප්‍රහාරකයන් සැඟ වී සිටීමට අම්පාර දිස්ත්‍රික්කයෙන් ආරක්ෂක නිවාස 8 ක් මිලදී ගෙන තිබූ බව ද සාක්ෂිකරු කොමිසම හමුවේ ප්‍රකාශ කළා. කෙසේ වෙතත් පළමු ප්‍රහාරයෙන් පසු රාජ්‍ය බුද්ධි සේවය සිදු කළ මෙහෙයුම් හේතුවෙන් දෙවන ප්‍රහාරය වළක්වා ගැනීමට හැකි වුණා. යම් හෙයකින් දළදා පෙරහැරට ප්‍රහාරයක් එල්ල වූයේ නම් සිදුවන විනාශය සිතා ගැනීමට පවා නොහැකි බවයි බුද්ධි නිලධාරියා සාක්ෂි දීම අවසන් කරමින් ප්‍රකාශ කළේ."
    },
    {
        "content": "දේශීයව නිපදවන සහල් හෝ වී සත්ව ආහාර නිශ්පාදනය සදහා භාවිත නොකළ යුතු බවට විධිවිධාන ඇතුළත් අති විශේෂ ගැසට් නිවේදනය නිකුත් කර තිබෙනවා. දේශීය සහල් මෙන්ම වී සත්ව ආහාර සදහා භාවිත කිරීම , ඒ සදහා යෙදවුමක් ලෙස භාවිත කිරීම, විකිණීම, තොග රැස්කර තැබිම,ගබඩා කිරීම , ප්‍රවාහනය,  බෙදා හැරීම හෝ මිලදී ගැනීම, මේ අනුව තහනම් වනවා."
    },
    {
        "content": "කර්මාන්ත සදහාම වූ බැංකු ක්‍රමයක් හදුන්වාදීමට පියවර ගන්නා බව අමාත්‍ය විමල් වීරවංශ මහතා පවසනවා. සුලු හා මධ්‍ය පරිමාණ කර්මාන්තකරුවන්ගේ හමුව අමතමින් අමාත්‍යවරයා මේ බව කියාසිටියා."
    },
    {
        "content": "තරුණයන් 11 දෙනෙකු පැහැර ගෙන ගොස් අතුරුදන් කළේ යැයි චෝදනා එල්ල වී ඇති හිටපු නාවික හමුදාපති වසන්ත කරන්නාගොඩ මහතා ඇතුලු 14 දෙනෙකුට එරෙහිව ගොනුකර ඇති නඩුව දෙසැම්බර් 4 වනදා කැදවීමට කොළඹ ත්‍රිපුද්ගල මහාධිකරණ විනිසුරු මඩුල්ල නියෝග කළා. 2008,  2009 කාල සීමාව තුළ කොළඹ හා තදාසන්න ප්‍රදේශවලදී තරුණයන් 11 දෙනෙකු පැහැර ගෙන ගොස් අතුරුදන් කළ බවටයි සැකකරුවන්ට චෝදනා එල්ල වී ඇත්තේ. මෙම නඩුව චම්පා ජානකී රාජරත්න,  අමල් රණරාජා හා නවරත්න මාරසිංහ යන ත්‍රිපුද්ගල විනිසුරු මඩුල්ල හමුවේ කැදවනු ලැබුවා. එහිදී නීතිපතිවරයා වෙනුවෙන් පෙනී සිටි රජයේ නීතිඥ ජනක බණ්ඩාර මහතා අධිකරණය හමුවේ කරුණු දක්වමින් කියාසිටියේ මෙම නඩුව අත්හිටුවන ලෙස අභියාචනාධිකරණය තහනම් නියෝගයක් නිකුත් කර ඇති බවයි. ඊට එරෙහිව නීතිපතිවරයා එම අධිකරණයේ විරෝධතා ගොනුකර තිබෙන බව ද ඔහු ප්‍රකාශ කළා. එහෙයින් නඩුව කැදවීමට දිනයක් ලබා දෙන ලෙසයි රජයේ නීතිඥවරයා අධිකරණයෙන් ඉල්ලා සිටියේ. එම ඉල්ලීම පිළිගත් ත්‍රිපුද්ගල මහාධිකරණ විනිසුරු මඩුල්ල නඩුව දෙසැම්බර් 4 වනදා කැදවන ලෙස නියෝග කළා. වසන්ත කරන්නාගොඩ මහතා අධිකරණය හමුවේ පෙනී නොසිටි අතර හිටපු නාවික හමුදා මාධ්‍ය ප්‍රකාශක රියර් අද්මිරාල් ඩී කේ පී දසනායක මහතා ඇතුලු විත්තිකරුවන් 13 දෙනෙකු අධිකරණය හමුවේ පෙනීසිටියා."
    },
    {
        "content": "කොළඹ අවට ප්‍රදේශ කිහිපයකට හෙට (25) රාත්‍රී 8 සිට අනිද්දා (26) උදෑසන 5 දක්වා පැය 9ක කාලයක් ජල සැපයුම අත්හිටුවන බව ජාතික ජල සම්පාදන හා ජලාපවහන මණ්ඩලය පවසයි. ඒ අනුව කොළඹ 13,14 සහ 15 යන ප්‍රදේශවලට මෙම ජල කප්පාදුව බලපැවැත්වේ. මීට අමතරව කොළඹ 11 සහ 12 යන ප්‍රදේශයන් ට අඩු පීඩනයක් යටතේ ජලය සැපයෙනු ඇත. අත්‍යාවශ්‍ය නඩත්තු කටයුත්තක් හේතුවෙන් මෙලෙස ජල සැපයුම අත්හිටුවන බව ද ජාතික ජල සම්පාදන හා ජලාපවහන මණ්ඩලය නිවේදනය කරයි."
    },
    {
        "content": "තවත් කොරෝනා ආසාදිතයන් 17දෙනෙකු සම්පූර්ණ සුවය ලබා රෝහලෙන් පිටත්ව ගොස් තිබෙනවා. ඒ අනුව මේ වන විට සුවය ලැබූ කොරෝනා රෝගීන්ගේ සංඛ්‍යාව 2094දක්වා ඉහළ ගියා."
    },
    {
        "content": "සමගි ජනබලවේගයේ ආණ්ඩුවක් පිහිටුවීමත් සමග පොදුජන යුගයක් ආරම්භ වන බව එම පක්ෂයේ නායක සජිත් ප්‍රේමදාස මහතා පවසනවා. වියළුව ප්‍රදේශයේ පැවති ජනහමුවකට එක්වෙමින් සජිත් ප්‍රේමදාස මහතා මේ බව කියා සිටියා."
    },
    {
        "content": "සමාජවාදී තරුණ සංගමයේ මෙහෙයවීමෙන් සහෝදරත්වයේ දිනය සැමරීම කොළඹ මහජන පුස්තකාල ශ්‍රවනාගාරයේදී සිදු වුණා. එක්ව අපි පියාඹමු යන තේමාවෙන් සහෝදරත්වයේ දිනය සැමරීම සිදු වුණේ සමාජවාදී තරුණ සංගමයේ මෙහෙයවීමෙන්. 2008 වසරේ සිට සෑම වසරකම ජුලි 23 වනදා සහෝරත්වයේ දිනය සැමරීම සිදුවනවා. ජනතා විමුක්ති පෙරමුණේ නායක අනුර කුමාර දිසානායක මහතාගේ ප්‍රධානත්වයෙන් පැවති මෙම සැමරුම් උත්සවයට සමාජවාදී තරුණ සංගමයේ සාමාජිකයින් ඇතුළු පිරිසක් එක්ව සිටියා."
    },
    {
        "content": "මෙරටින් හමුවූ සමස්ත නව්‍ය කොරෝනා රෝගීන්ගේ සංඛ්‍යාව 2763ක් දක්වා ඉහළ ගියා. කන්දකාඩු පුනරුත්ථාපන මධ්‍යස්ථානයේ රැඳවියන් 9 දෙනෙක් හා කන්දකාඩු මධ්‍යස්ථානයේ ආසාදිතයෙකුගේ ආශ්‍රිතයෙක් මෙලෙස ආසාදිතයින් ලෙස හඳුනාගෙන ඇතැයි රජයේ ප්‍රවෘත්ති දෙපාර්තමේන්තුව පවසයි."
    },
    {
        "content": "ජූලි මස 27 වන දින සිට රජයේ සියලු පාසල් 11,12 සහ 13 ශ්‍රේණි සිසු දරුවන් සඳහා විවෘත කිරීමට කටයුතු යොදා තිබේ."
    },
    {
        "content": "උතුරුමැද පළාතේ දුෂ්කර ගම්මානවල ගැටලු කඩිනමින් විසදීමේ වැඩපිළිවෙළක් පළාත් ආණ්ඩුකාර කාර්යාලය මගින් ක්‍රියාවට නංවා තිබෙනවා. උතුරුමැද පළාත් ආණ්ඩුකාර මහීපාල හේරත් මහතාගේ අදහසකට අනුවයි මෙම වැඩපිළිවෙළ ක්‍රියාවට නංවා ඇත්තේ. පොළොන්නරුව දිඹුලාගල බදනාගල ගම්මානයේ ජනතා ගැටලු විසදීමට මේ යටතේ කටයුතු කෙරුණේ තවත් ආයතන රැසක දායකත්වය ලබාගනිමින්. වන අලි ගැටලුවට විසදුමක් ලෙස විදුලි වැටක් ඉදිකිරීමට අවශ්‍ය කටයුතු ද මීට සමගාමීව ආරම්භ කෙරුණා. මාර්ග පද්ධති ප්‍රතිසංස්කරණය,  පාසලේ හා විහාරස්ථානයේ අඩුපාඩු කඩිනමින් මගහැරවීම ඇතුළු කාර්යයන් රැසක් සිදුකිරීමටයි කටයුතු කෙරුණේ."
    },
    {
        "content": "ගෑස් සිලින්ඩර් ප්‍රවාහනය කරමින් තිබූ ලොරි රථයක් ත්‍රිරෝද රථයක ගැටීමෙන් ත්‍රිරෝද රථය අඩි 30 ක ප්‍රපාතයකට පෙරලී ගියා. වටවල රොසැල්ල ප්‍රදේශයේදී නවතා තිබූ ත්‍රිරෝද රථයකයි ලොරි රථය ගැටී ඇත්තේ. ලොරි රථයේ ඇති වූ කාර්මික දෝෂයක් අනතුරට හේතුව බව පොලිස් පරීක්ෂණවලදී හෙළිවුණා."
    },
    {
        "content": "අනුරාධපුර සිට වව්නියාව දක්වා දුම්රිය මාර්ගය ලබන වසරේ දී මුළුමනින්ම නවීකරණයට පියවර ගෙන ඇතැයි ප්‍රවාහන සේවා කළමනාකරණ අමාත්‍ය මහින්ද අමරවීර මහතා පවසයි. ශ්‍රී ලංකාවේ දුම්රිය මාර්ග නවීකරණ ව්‍යාපෘති සම්බන්ධව ඉකුත් දා (22) ප්‍රවාහන කළමනාකරණ අමාත්‍යාංශයේ දී පැවැති ප්‍රගති සමාලෝචන රැස්වීමක දී අමාත්‍යවරයා මේ බව සඳහන් කළේය. වව්නියාවේ සිට යාපනය දක්වා දුම්රිය මාර්ගයේ දුම්රිය ධාවනය වේගවත්ව සිදු කළ හැකි වුවත්, අනුරාධපුර සිට වව්නියාව දක්වා දුම්රිය මාර්ගය දශක ගණනාවක් තිස්සේ නවීකරණය නොවීම නිසා එම මාර්ගය පවතින්නේ දුර්වල මට්ටමකය. එමනිසා අනුරාධපුර – වව්නියාව දුම්රිය මාර්ගය ලබන වසරේ දී මාස කිහිපයකට වසා දැමීමට සිදුවනු ඇතැයි එම ව්‍යාපෘතිය බාර නිලධාරිහු අමාත්‍යවරයාට දැනුම් දුන්නේය. මෙම දුම්රිය මාර්ගය නවීකරණය සඳහා මේ වනවිට රේල් පීළි ටොන් 1,66,000ක් මේ වනවිට ආනයනය කර ඇති අතර කළුගල් වැඩ පලවළ් 15ක් පවත්වාගෙන යාමට අවශ්‍ය ස්ථාන පවා හඳුනාගෙන තිබෙන බව ව්‍යාපෘතිය බාර නිලධාරිහු අමාත්‍යවරයාට දැනුම් දුන්නේය. ඒ අන්දමින්ම හම්බන්තොට සිට කතරගම දක්වා දුම්රිය මාර්ගය ඉදිකිරීමේ කටයුතු අරඹන්නැයි ද අමාත්‍යවරයා ලංකා දුම්රිය දෙපාර්තමේන්තුවට උපදෙස් දුන්නේය."
    },
    {
        "content": "ඇඹිලිපිටිය ප්‍රදේශයේ පිහිටි සතිපොළ හතම කඩිනමින් සංවර්ධනය කරන බව සබරගමුව පළාත් ආණ්ඩුකාර ටිකිරි කොබ්බෑකඩුව මහතා පවසනවා. ඇඹිලිපිටිය ප්‍රාදේශීය සභාවට අයත් සතිපොළ සංවර්ධනය කිරීමට අදාළ ව්‍යාපෘතිය නිරීක්‍ෂණය කිරීමේ අවස්ථාවට එක්වෙමින් ආණ්ඩුකාරවරයා මේ බව ප්‍රකාශ කළා. ඇඹිලිපිටිය,  කොලොන්න,  පල්ලේබැද්ද,  උඩවලව ඇතුලු ප්‍රදේශ රැසක ගොවි ජනතාවගේ නිෂ්පාදන මෙම සතිපොළ හරහා අලෙවි කෙරෙනවා. මෙම ප්‍රදේශවල බහුතරය ගොවිජනතාවයි. සතිපොළ සංවර්ධනය කර ඒවාට අවශ්‍ය යටිතල පහසුකම් ලබා දීමට ද නියමිතයි. මෙම සතිපොළ බදු දීමෙන් ඇඹිලිපිටිය ප්‍රාදේශිය සභාව වාර්ෂිකව රුපියල් ලක්‍ෂ 92 ක ආදායමක් උපයනවා."
    },
    {
        "content": "කොළඹ නගරය පැල්පත්වලින් තොර නගරයක් කරන බව අග්‍රාමාත්‍ය මහින්ද රාජපක්‍ෂ මහතා පවසනවා. කොළඹ පදනම් ආයතනයේ පැවති හමුවක් අමතමින් අග්‍රාමාත්‍යවරයා මේ බව කියාසිටියා. කොළඹ පදනම් ආයතනයේදී හමුව පැවැත්වුණේ අග්‍රාමාත්‍ය මහින්ද රාජපක්‍ෂ මහතාගේ ප්‍රධානත්වයෙන්. ශ්‍රී ලංකා පොදුජන පෙරමුණේ සභාපති මහාචාර්ය ජී එල් පීරිස් හා කොළඹ දිස්ත්‍රික් අපේක්‍ෂක ප්‍රේම්නාත් සී දොළවත්ත යන මහත්වරුන් ඇතුලු පිරිසක් ඊට එක්ව සිටියා."
    },
    {
        "content": "මංගල සාදයකට සහභාගී වී ආපසු පැමිණෙමින් සිටි පවුලක් රිය අනතුරකට ලක්වීමෙන් මව සහ පියා මියගොස් දියණියන් දෙදෙනා තුවාල ලැබුවා. යක්කල නගරයේදීයි අනතුර සිදු වුණේ. යක්කල කිරිදිවැල මාර්ගයේ යක්කල පොළ ඉදිරිපිටදී මෙම පිරිස ගමන් ගත් මෝටර් රථය විදුලි කණුවක ගැටී තිබෙනවා. එහිදී මව සහ පියා මියගිය අතර වයස අවුරුදු 13 ක් හා 20 ක් වූ දියණියන් දෙදෙනා තුවාල ලැබුවා. මෝටර් රථය පැද වූ රියදුරාද තුවාල ලබා තිබෙනවා. ගම්පහ රෝහලට ඇතුළත් කෙරුණු එම තිදෙනාගෙන් රියදුරු වැඩිදුර ප්‍රතිකාර සදහා ජාතික රෝහලට මාරු කර යැවීමටයි කටයුතු කෙරුණේ. මෙම පවුල බදුල්ලේ පැවති මංගල උත්සවයකට සහභාගී වී බස් රථයකින් පැමිණ යක්කල නගරයේදී ඥාතියෙකුට අයත් මෝටර් රථයකින් කිනිගම පිහිටි නිවස බලා ගමන් කරමින් සිටියදී මෙම ඛේදවාචකයට ගොදුරු වුණා. රිය පැද වූ පුද්ගලයා බීමතින් සිටි බවත් අධික වේගය හේතුවෙන් රථය පාලනය කර ගැනීමට නොහැකි වීමෙන් අනතුර සිදුව ඇති බව පොලීසිය පවසනවා."
    },
    {
        "content": "ත්‍රස්තවාදයට සම්බන්ධ පුද්ගලයින්ට මරණීය දණ්ඩනය ක්‍රියාත්මක කරන බව සමගි ජනබලවේගයේ නායක සජිත් ප්‍රේමදාස මහතා පවසනවා. බදුල්ලේ පැවති නියෝජිත හමුවක් අමතමින් ඒ මහතා මේ බව කියා සිටියා. මුස්ලිම් දේවස්ථාන, සම්මේලන හා සංවර්ධන සභා නියෝජිත හමුවක් බදුල්ලේදී පැවැත්වුණේ සමගි ජනබලවේගයේ නායක සජිත් ප්‍රේමදාස මහතාගේ ප්‍රධානත්වයෙන්. හිටපු පාර්ලිමේන්තු මන්ත්‍රීවරුන් වන රවීන්ද්‍ර සමරවීර හා අරවින්ද කුමාර් යන මහත්වරුන් ඇතුළු පිරිසක්ද ඊට එක්ව සිටියා."
    },
    {
        "content": "පාස්කු ඉරිදා ප්‍රහාරය සම්බන්ධයෙන් විමර්ශන සිදු කරන ජනාධිපති කොමිෂන් සභාවේ නිලධාරීන් පිරිසක් වනාතවිල්ලුව කරතිව් අරාබි විද්‍යාලයේ නිරීක්‍ෂණයකට එක්වුණා. කරතිව් අල් සුහරියා  අරාබි විද්‍යාලයේ විදුහල්පතිවරයා ඇතුලු පිරිසගෙන් ප්‍රශ්න කිරීම මෙහිදී සිදුවුණා. එමෙන්ම පාසල් භූමිය නිරීක්‍ෂණය කිරීමට ද කොමිෂන් සභාවේ නිලධාරීන් පියවර ගත්තා. පාස්කු ප්‍රහාරය මෙහෙය වූ සහරාන් හෂිම් ඇතුලු පිරිසක් මෙම විද්‍යාලයේ අධ්‍යාපනය ලැබූ දරුවන්ට අවි පුහුණුව ලබා දී ඇති බවට අපරාධ පරික්‍ෂණ දෙපාර්තමේන්තුව කළ පරික්‍ෂා කිරීම්වලදී හෙළිකර ගැනුණා. ඒ බව මෙම විද්‍යාලයේ අධ්‍යාපන ලැබූ දරුවන් පිරිසක් අපරාධ පරික්‍ෂණ දෙපාර්තමේන්තුවට මීට පෙර ප්‍රකාශ කර ඇති බවයි සදහන් වන්නේ. විද්‍යාලයට පැමිණි කොමිෂන් සභාවේ නිලධාරීන් ඉතා සියුම් ආකාරයට පාසලේ සියලු ස්ථාන විමර්ශනයට ලක් කළා."
    },
    {
        "content": "පුරාවස්තු රැකගනිමින් ජාතික උරුමය තහවුරු කිරිම සඳහා පුරාවිද්‍යා ආඥා පනත සංශෝධනය කිරිමට ජනාධිපති ගෝඨාභය රාජපක්ෂ මැතිතුමාගේ අවධානය යොමුව තිබෙනවා. ඒ පිලිබදව අධ්‍යයනයට කමිටුවක් පත්කිරිමටයි ජනාධිපතිතුමා තීරණය කළේ. ඒ මහා සංඝරත්නය සහ විෂය පිලිබද විද්වතුන් සහභාගී කරගනිමින්. පුරාවස්තු විනාශය නතර කොට රටේ උරුමය අනාගත පරපුරට දායාද කිරිම සදහා ප‍්‍රායෝගිකව මතුවන ගැටලු නිරාකරණය කිරිමයි එහි අරමුණ. ජනාධිපතිතුමා මෙම අදහස් පළකළේ ජනාධිපති බෞද්ධ උපදේශක සභාවේ හතරවන සභා වාරයට එක්වෙමින්. කිසිදු පූජනීය ස්ථානයක ඓතිහාසික උරුමයට හෝ පුරාවිද්‍යාත්මක වටිනාකම්වලට හානි කිරිමට කිසිවෙකුටත් ඉඩ ලබානොදෙන බවයි ගෝඨාභය රාජපක්ෂ මැතිතුමා ප‍්‍රකාශ කළේ. එවැනි සියලු ස්ථාන ජාතික උරුමයක් සේ සලකා ආරක්ෂා කිරිමයි අරමුණ. ඒ සම්බන්ධයෙන් මහ සංඝරත්නය ඉදිරිපත් කළ යෝජනා ජනාදිපති කාර්ය සාධක බලකායට ඉදිරිපත් කරන බවද ජනාධිපතිතුමා ප‍්‍රකාශ කළා. මෙම වැඩපිලිවෙලට සිවිල් ආරක්ෂක බලකායේ සහය ලබාගැනීමට ඇති හැකියාව සම්බන්ධයෙන්ද සාකච්ජා කර තිබෙනවා. යටත් විජිත යුගයේදී සහ පසුකාලීනව මෙරටින් රැගෙන ගිය පුරාවස්තු යළි ගෙන්වා ගැනීම සම්බන්ධයෙන්ද යෝජනාවක් ඉදිරිපත් වුනා. පුරාවිද්‍යා දෙපාර්තමේන්තුවේ සේවක හිඟය පිරවීම සදහා ඒ පිලිබද න්‍යායාත්මක සහ ප‍්‍රායෝගික දැනුමක් සහිත උපාදිධාරින් බඳවා ගන්නා ලෙසයි ජනාධිපතිතුමා උපදෙස් ලබාදුන්නේ."
    },
    {
        "content": "මහ මැතිවරණයට අදාලව විශේෂ සාකච්ජාවක් හෙට පැවැත්වෙනවා. ඒ දිස්ති‍්‍රක් ලේකම්වරුන් සහ සහකාර මැතිවරණ කොමසාරිස්වරුන් ඇතුළු පිරිසකගේ සහභාගීත්වයෙන්. තැපැල් ජන්දය ප්‍රකාශ කිරිමේ කාලය දීර්ඝ කිරිම සම්බන්ධ අවසන් තීරණය ගැනීමද එහිදී සිදුවන බවයි මැතිවරණ කොමිසමේ සභාපති මහින්ද දේශපි‍්‍රය මහතා කියා සිටියේ. මේ අතර ජන්ද දැන්වීම් පත‍්‍රිකා ගෙන් ගෙට බෙදාහැරීම සියයට 75 කින් අවසන් බව තැපැල්පති රංජිත් ආරියරත්න මහතා සදහන් කළා."
    },
    {
        "content": "ද ෆිනෑන්ස්, ඊ.ටී.අයි. සහ ස්වර්ණ මහල් සහ ෆයිනෑන්ෂල් සර්විස් යන සමාගම්වල තැන්පත්කරුවන්ගේ මුදල් ගෙවීම සියලුම මහජන බැංකු ශාඛාවලින් සිදු කිරීමට පියවර ගන්නා ලෙස අග්‍රාමාත්‍ය සහ මුදල් අමාත්‍ය මහින්ද රාජපක්ෂ මැතිතුමා භාණ්ඩාගාර ලේකම්වරයාට උපදෙස් ලබා දුන් බව මුදල් අමාත්‍යාංශය පවසයි. දැනට මහජන බැංකු ශාඛා 46ක් මගින් පමණක් සිදු කෙරෙන ද ෆිනෑන්ස්, ඊ.ටී.අයි. සහ ස්වර්ණ මහල් ෆයිනෑන්ෂල් සර්විස් යන සමාගම්වල තැන්පත්කරුවන්ගේ රුපියල් ලක්ෂ හය (600,000/=) බැගින් වූ තැන්පත් මුදල් ගෙවීම දිවයිනේ සියලු මහජන බැංකු ශාඛා හරහා සිදු කිරීමට අවශ්‍ය පියවර ගන්නා ලෙස අග්‍රාමාත්‍ය සහ මුදල් අමාත්‍ය මහින්ද රාජපක්ෂ මැතිතුමා භාණ්ඩාගාර ලේකම් එස්. ආර්. ආටිගල මහතා වෙත උපදෙස් ලබා දී ඇත. දළ වශයෙන් 146,000ක් පමණ වූ ද ෆිනෑන්ස් සමාගමේ තැන්පත්කරුවන් සඳහා දැනට තැන්පත් ආපසු ගෙවීම සිදු කරනු ලබයි. මීට අමතරව ඊ.ටී. අයි. මූල්‍ය සමාගමේ තැන්පත්කරුවන් 38,000කට සහ ස්වර්ණ මහල් ෆයිනෑන්ෂල් සර්විස් පොදු සමාගමේ ගනුදෙනුකරුවන් 9,000කට ද තැන්පත් මුදල් ගෙවීම අද (25)  සිට දිවයිනේ සියලු ම මහජන බැංකු ශාඛා මගින් සිදු කිරීම ආරම්භ කෙරේ."
    },
    {
        "content": "තැපැල් ජන්දය ප‍්‍රකාශ කිරිමට නොහැකි වූ තැපැල් ජන්ද දායකයන්ට අදත් (25) ඒ සදහා අවස්ථාව පවතිනවා. ඒ පෙරවරු 8.30 සිට පස්වරු 2 දක්වා. දිස්ති‍්‍රක් ලේකම් කාර්යාලවලදී තැපැල් ජන්දය සලකුණු කළ හැකි බවයි මැතිවරණ කොමිසම ප‍්‍රකාශ කලේ."
    },
    {
        "content": "PCR පරික්ෂන සඳහා කොවිඩ් 19 සෞඛ්‍ය සහ සමාජ ආරක්ෂණ අරමුදලෙන් රුපියල් මිලියන 36 ක මුදලක් ලබාදී තිබෙනවා. අදාල චෙක්පත මහබැංකු අධිපති සහ කොවි්ඩ් අරමුදලේ කළමනාකරණ කමිටු සභාපති මහාචාර්ය ඩබ්ලිව් බී ලක්ෂ්මන් මහතා සෞඛ්‍ය අමාත්‍යංශයේ ලේකම් මේජර් ජනරාල් විශේෂඥ වෛද්‍ය සංජීව මුණසිංහ මහතාට ඊයේ (24) ලබාදුන්නා. ශ්‍රී‍්‍ර ජයවර්ධන පුර විශ්ව විද්‍යාලය මගින් සිදුකරන PCR පරික්ෂණවලට අවශ්‍ය පරික්ෂණ කට්ටල මිලදී ගැනීමටද මෙම මුදල් වැයකරනවා. යාපනය විශව විද්‍යාලයේ PCR පරික්ෂණවල ධාරිතාව වැඩි කිරිම සදහා හදිසි සහ අත්‍යවශ්‍ය රසායනාගාර උපකරණ මිළදී ගැනීමද අරමුණක්. කොවිඩ් 19 අරමුදලේ ශේෂය රුපියල් මිලියන 1525 ඉක්මවා ඇති බවයි ජනාධිපති මාධ්‍ය අංශය නිවේදනය කළේ."
    },
    {
        "content": "සංවිධානාත්මක අපරාධ කල්ලියක සාමාජිකයින් දෙදෙනෙකු හෙරොයින් සමඟ මෝදර ප්‍රදේශයේ දී අත්අඩංගුවට ගෙන තිබෙනවා. මෝදර පොලිස්වසමේ ලෙල්ලම ප්‍රදේශයේ දී මෙම සැකකරුවන් දෙදෙනා අත්අඩංගුවට ගත් බව පොලිසිය පවසනවා. පාතාල කල්ලි සාමාජිකයෙකු වන වැල්ලේ සාරංග නැමැත්තාගේ සමීපතමයින් වන මොවුන් සන්තකයේ තිබී හෙරොයින් ග්‍රෑම් දෙකයි මිලිග්‍රෑම් 720 ක් සොයා ගැනුනා. අවුරුදු 29 හා 40 වයස් කාන්ඩවල පසුවන මෙම සැකකරුවන් මාලිගාකන්ද මහේස්ත්‍රාත් අධිකරණය වෙත ඉදිරිපත් කිරීමෙන් පසු ලබන මස 6 වනදා දක්වා රක්ෂිත බන්ධනාගාර ගත කිරීමටයි අධිකරණය නියෝග කළේ. සැකකරුවන් සම්බන්ධයෙන් මෝදර පොලිසිය තවදුරටත් විමර්ශන ක්‍රියාත්මක කර තිබෙනවා."
    },
    {
        "content": "මත්කුඩු ජාවාරමක් සම්බන්ධයෙන් චෝදනා ලැබ පළාගොස් සිටි සුරාබදු පරික්ෂකවරයෙකු පුත්තලම පොලිසිය මගින් අත්අඩංගුවට ගෙන තිබෙනවා. අයිස් මත්කුඩු ග්‍රෑම් 125 ක් ලබා දෙන අවස්ථාවේදී 23 වනදා අලුයම සුරාබදු නියාමකවරයෙකු ඇතුළු පිරිසක් අත්අඩංගුවට ගැනීමට පුත්තලම කොට්ඨාස දූෂණ මර්දන ඒකකය සමත්වුණා. එම අවස්ථාවේ මත්කුඩු රැගෙන ආ බව කියන සුරාබදු නිලධාරියා ඔහු පැමිණි නවින පන්නයේ මෝටර් රථයෙන් පළාගියා. මේ සම්බන්ධයෙන් පරික්ෂණ පැවැත්වූ පුත්තලම පොලිසිය අදාළ නිලධාරියා මෝටර් රථය සමග ඊයේ (24) රාත්‍රියේ අත්අඩංගුවට ගනු ලැබුවා. ඔහු කඩුගන්නාව ප්‍රදේශයේ පදිංචිකරුවෙකු වන අතර පුත්තලම සුරාබදු කාර්යාලයේ සේවය සදහා පැමිණ ඇත්තේ පසුගිය ජනවාරි මාසයේයි."
    },
    {
        "content": "කොරෝනා ආසාදිතයන් හදුනාගැනීමේ පීසීආර් පරික්ෂණ එක්ලක්ෂ පනස් දහසක් සිදුකර අවසන් බව සෞඛ්‍ය අමාත්‍ය පවිත‍්‍රා වන්නිආරච්චි මහත්මිය ප‍්‍රකාශ කළා. කොරෝනා වයිරසය රට තුළ ව්‍යප්ත වීම වැළැක්වීම සහ පාලනය සදහා සියලු පියවර ගෙන ඇති බවයි ඇය පෙන්වා දුන්නේ. මේ වන විට මෙරටින් තහවුරු කරගෙන ඇති කොරෝනා ආසාදිතයන් ගණන 2764 ක්. ඉන් 2094 දෙනෙකු සම්පූර්ණ සුවය ලැබුවා. තවදුරටත් රෝහල්ගතව ප‍්‍රතිකාර ලබන සංඛ්‍යාව 659 ක් බවයි වසංගත රෝග විද්‍යා අංශය ප‍්‍රකාශ කළේ."
    },
    {
        "content": "එක්සත් රාජධානිය සමඟ ද්විපාර්ශ්වික වෙළඳ හා ආයෝජන සබඳතා වැඩිදියුණු කිරීම සම්බන්ධයෙන් විදේශ අමාත්‍ය ගුණවර්ධන මහතා සහ එක්සත් රාජධානියේ ජත්‍යන්තර වෙළඳ අමාත්‍යවරයා සාකච්ඡා පවත්වති. විදේශ සබඳතා අමාත්‍ය දිනේෂ් ගුණවර්ධන මහතා සහ එක්සත් රාජධානියේ ජාත්‍යන්තර වෙළඳ කටයුතු පිළිබඳ අමාත්‍ය රනිල් ජයවර්ධන මහතා ඊයේ (24) පැවති ටෙලි සම්මන්ත්‍රණයකදී ද්විපාර්ශ්වික වෙළඳ හා ආයෝජන කටයුතු වැඩිදියුණු කිරීම සහ සහයෝගීතා ක්ෂේත්‍ර පුළුල් කිරීම පිළිබඳව සාකච්ඡා පැවැත්වූහ. මෙම අමාත්‍යවරුන් දෙදෙනා අතර නිල වශයෙන් පැවති පළමු සාකච්ඡාව මෙය විය. වැඩිදියුණු කළ වෙළඳ කටයුතු, ආරක්ෂක කටයුතු, පර්යේෂණ හා පුහුණු, විද්‍යාව හා තාක්ෂණය සහ සංස්කෘතික සහයෝගීතාව මෙන්ම දෙරටේ පුද්ගලාන්තර සබඳතා තුළින් දිගු කාලීනව පවත්නා ද්විපාර්ශ්වික කටයුතු තවදුරටත් ශක්තිමත් කිරීම කෙරෙහි අමාත්‍යවරු දෙපළගේම සතුට පළවිය. විශේෂයෙන්, කොවිඩ් 19 වසංගතයේ ප්‍රතිඵලයක් වශයෙන් ද්විපාර්ශ්වික වෙළඳ හා ආයෝජන කටයුතු වලදී මුහුණ පා ඇති අභියෝග ජයගැනීම සඳහා සමීප සහයෝගීතා ඇති කරගත යුතු බවට ගුණවර්ධන සහ ජයවර්ධන අමාත්‍යවරු එකඟ වූහ. පීඩනයක් එල්ල කරන ආර්ථික ගැටලුවලට විසඳුම් ලබාදීම සඳහා සැපයුම් දාම ක්‍රියාත්මක කිරීමේ සහ විදේශ ගමන් හා සංචාරක කටයුතු ක්ෂේත්‍ර විවෘත කිරීමේ වැදගත්කම ඔවුහු හඳුනාගත්හ. ශ්‍රී ලංකාවේ නව අපනයන නිෂ්පාදන සඳහා එක්සත් රාජධානි වෙළඳපළේ ඇති ඉඩප්‍රස්ථා පිළිබඳවද මෙහිදී සාකච්ඡා කරන ලදී. පොදුරාජ්‍ය මණ්ඩලයේ සාමාජික රටවල් වශයෙන් එක්සත් රාජධානිය සහ ශ්‍රී ලංකාව අතර පවත්නා සාරධර්ම හා අභිලාෂයන් සිහිපත් කරමින්, ශ්‍රී ලංකාව මෙම සංවිධානයට දක්වන ක්‍රියාකාරි සහභාගිත්වය අඛණ්ඩව පවත්වා ගැනීමට ඇප කැප වී කටයුතු කරන බව ගරු අමාත්‍ය ගුණවර්ධන මැතිතුමා අවධාරණය කළේය. ලද අවස්ථාවකදී හැකි ඉක්මනින් ශ්‍රී ලංකාවේ සංචාරයකට පැමිණෙන ලෙස විදේශ සබඳතා අමාත්‍ය ගුණවර්ධන මැතිතුමා විසින් රනිල් ජයවර්ධන අමාත්‍යතුමාට ආරාධනා කරන ලදී."
    },
    {
        "content": "සජිත් ප්‍රේමදාසගේ ජාතික ජනබලවේගයේ පිරිස සිරිකොත අල්ලන්නට පැමිණියහොත් පොලීසිය හරහා නීතිය ක්‍රියාත්මක කරන බව එක්සත් ජාතික පක්ෂ නායක රනිල් වික්‍රමසිංහ මහතා පවසනවා. වැල්ලවාය නගරයේ පැවති ජනහමුවකට එක්වෙමින් රනිල් වික්‍රමසිංහ මහතා මේ බව කියා සිටියා. එක්සත් ජාතික පක්ෂයෙන් මොණරාගල දිස්ත්‍රික්කයට තරග වදින අපේක්ෂකයන්ගේ ජයතහවුරු කිරීම සදහායි මෙම ජනහමුව පැවැත්වුණේ. පක්ෂ ක්‍රියාකාරීන් ඇතුළු පිරිසක් මීට එක්ව සිටියා."
    },
    {
        "content": "මෙරට දී අත්අඩංගුවට ගත් විශාලතම හෙරොයින් තොගය සම්බන්ධයෙන් යළි විධිමත් විමර්ශනයක් සිදු කරන ලෙස අධිකරණය මත්ද්‍රව්‍ය නාශකකාර්යාංශයේ අධ්‍යක්ෂවරයාට නියෝග කළා. තවත් නඩු කිහිපයක් අධිකරණය හමුවේ කැදවීමද අද සිදු වුණා. රුපියල් මිලියන දෙදහස් නවසිය හතළිස් පහක් වටිනා හෙරොයින් කිලෝග්‍රෑම් 294 යි ග්‍රෑම් 490 ක් අත්අඩංගුවට ගැනුණේ මෙරටදී අත්අඩංගුවට ගත් විශාලතම හෙරොයින් තොගය ලෙසයි. අදාළ වැටලීම සිදුකළ හා විමර්ශනය කළ මත්ද්‍රව්‍ය නාශක කාර්යාංශ නිලධාරීන් පිරිසක් අයථා ක්‍රියාවන්ට සම්බන්ධ බැවින් අත්අඩංගුවට ගෙන තිබෙනවා. එහිදී අයථා ක්‍රියා සිදුව ඇති බවට සැකයක් පවතින බැවින් මෙම විමර්ශන නැවත විධිමත් අයුරින් සිදු කරන්නැයි කොටුව මහේස්ත්‍රාත් රංග දිසානායක මහතා නියෝග කළා. සිද්ධියට අදාළව අත්අඩංගුවට ගෙන රක්ෂිත බන්ධනාගාරගතව සිටින සැකකරුවන් දෙදෙනා ලබන 7 වනදා දක්වා තවදුරටත් රක්ෂිත බන්ධනාගාරගත කෙරුණා. නීතිපති දෙපාර්තමේන්තුව වෙනුවෙන් පෙනී සිටි නියෝජ්‍ය සොලිසිටර් ජෙනරාල් දිලීප් පීරිස් මහතා කියා සිටියේ මෙම මත්ද්‍රව්‍යවලට තැබූ මුද්‍රාව ගලවා නැවත මුද්‍රා තබා ඇති බව බැලූ බැල්මට පෙනෙන්නේ යැයි රජයේ රස පරීක්ෂවරයා දැනුම් දුන් බවයි. මෙම නිලධාරීන් පොලිස් මත්ද්‍රව්‍ය නාශක කාර්යාංශයේ දේශන පවත්වන මහලේ මත්ද්‍රව්‍ය ඇසුරුම් කර මත්පැන් සාද පවත්වා ඇති බවද ඔහු අධිකරණය හමුවේ වැඩිදුරටත් සදහන් කළා."
    },
    {
        "content": "පාස්කු ප්‍රහාරය මෙහෙයවූ සහරාන් හෂීම්ගේ ත්‍රස්ත කණ්ඩායමේ ප්‍රබල සාමාජිකයෙකු වූ ආමි මොහිදීන් නමැත්තා අත්අඩංගුවට ගැනීමට වරෙන්තුවක් නිකුත්කර සැකකරු සිටින ස්ථානය අනාවරණය වූ පසුවත් ඔහු අත්අඩංගුවට ගැනීමක් සිදු නොකළ බව අපරාධ පරීක්ෂණ දෙපාර්තමේන්තුවේ නිලධාරියෙකු ප්‍රකාශ කරනවා. ප්‍රහාරයට පෙර සිට සහරාන් හෂීම් ඇතුළු පිරිස ගෙන විමර්ශන කරමින් සිටි නිලධාරියෙකු පාස්කු ඉරිදා ප්‍රහාරය පිළිබද පරීක්ෂණ පවත්වන ජනාධිපති කොමිසම හමුවේ මේ බව කියාසිටියා. ආමි මොහිදින් අත්අඩංගුවට නොගත්තේ අපරාධ පරීක්‍ෂණ දෙපාර්තමේන්තුවේ ඇතැම් නිලධාරීන් සැකකරු සමඟ සබඳතා පැවැත්වූ නිසාදැයි සැක මතුවන බව රාජ්‍ය බුද්ධි සේවයේ නිලධාරියෙකු පසුගියදා කළ අනාවරණය සම්බන්ධයෙන් ජනාධිපති කොමිසමේ අවධානය ඒ කෙරෙහි යළි යොමුවුණා. ආමි මොහිදින් සම්බන්ධයෙන් විමර්ශන කළ අපරාධ පරීක්‍ෂණ දෙපාර්තමේන්තුවේ හිටපු පොලිස් පරීක්‍ෂක ඩයස් නන්දලාල් සාක්‍ෂි ලබාගැනීම සඳහා කොමිසම හමුවට අද කැඳවා තිබුණා. එහිදී රජයේ ජ්‍යෙෂ්ඨ අධි නීතීඥවරයා සාක්‍ෂිකරුගෙන් විමසා සිටියේ ආමි මොහිදින් නමැත්තෙකු අත්අඩංගුවට ගැනීමට පාසිකුඩා ප්‍රදේශයට ගියේද යන්නයි. පසුගිය වසරේ මාර්තු 7 වනදා තම ජ්‍යෙෂ්ඨ නිලධාරියාගෙන් ලද උපදෙස් අනුව තමන් ඇතුළු කණ්ඩායමක් පාසිකුඩා වෙත ගොස් රාජ්‍ය බුද්ධි සේවයේ නිලධාරියෙකු හමුවූ බවයි. ආමි මොහිදින් පාසිකුඩාවල මුහුද ආසන්නයේ පොල්වත්තක කණ්ඩායමකට අවි පුහුණුව ලබාදෙනවා. ඔහු අත්අඩංගුවට ගන්න වරෙන්තුවකුත් තියෙනවා යැයි රාජ්‍ය බුද්ධි නිලධාරියා පවසා තවත් තොරතුරු තමන්ගේ ජංගම දුරකතනයට ලබාදී ආමි මොහිදින් සිටි පොල්වත්ත ද පෙන්වූ බවයි සාක්‍ෂිකරු මෙහිදී කියාසිටියේ. ඒ අනුව එදිනම දහවල් තමන් අදාළ ඉඩම වෙත ගියද ආමි මොහිදින් එහි සිටියේ නැහැ. මුස්ලිම් ජාතික වැඩිමහල් යුවලක් එහි තිබූ නිවසක සිටි බවත් ඔහු කියාසිටියා. එම වැඩිහිටියන්ගෙන් කළ විමසීමේදී ආමි මොහිදින් මෙම නිවසේ රැඳී සිටින බව දැනගත් පසු ඔවුන්ලවා ආමි මොහිදින්ට දුරකතන ඇමතුමක් ගෙන නිවසට පැමිණෙන්නැයි දැන්වූ බවයි සාක්‍ෂිකරු ප්‍රකාශ කළේ. අනතුරුව පැය එකහමාරකට පසු ආමි මොහිදින් මෙම නිවසට පැමිණි බවත් තමන් ඇතුළු කණ්ඩායම අපරාධ පරීක්‍ෂණ නිලධාරීන් ලෙසම හඳුන්වා දෙමින් සහරාන් සමඟ ආමි මොහිදින්ගේ ඇති සබඳතා පිළිබඳ ප්‍රශ්න කළ බවයි සාක්‍ෂිකරු කියාසිටියේ. කොමිසම මෙහිදී විමසා සිටියේ ආමි මොහිදින් එම අවස්ථාවේ දී අත්අඩංගුවට ගත්තේ ද යන්නයි. සිදුකළ ප්‍රශ්නකිරීම්වලින් හා නිවාස අවට කළ සෝදිසි කිරීම් වලදී සැකකටයුතු දෙයක් හමුවූයේ නැති බැවින් ආමි මොහිදින් අත්අඩංගුවට නොගත් බව අපරාධ පරීක්‍ෂණ දෙපාර්තමේන්තුවේ නිලධාරියා ප්‍රකාශ කළා. කොමිසම යළි ප්‍රශ්න කළේ සාමාන්‍යයෙන් අපරාධ සම්බන්ධයෙන් සැකකරුවන් රඳවාගෙන ප්‍රශ්න කරන පුරුද්ද එම අවස්ථාවේ දී අනුගමනය නොකළේ මන්ද යන්නයි. සාක්‍ෂි නොමැති නිසා එවැන්නක් සිදු නොකළ බව සාක්‍ෂිකරු යළි සඳහන් කළා. ඒ වනවිටත් ආලියාර් මංසන්ධියේ ඇතිවූ ගැටුමට අදාළව ආමි මොහිදින් අත්අඩංගුවට ගැනීමට වරෙන්තුවක් නිකුත් වූ බව දැනසිටියේ දැයි කොමිසම සාක්‍ෂිකරුගෙන් විමසුවා. “වරෙන්තුවක් තියෙනවා කියලා දන්නවා. අත්අඩංගුවට ගත්තේ නැහැ.” විමර්ශනයට අදාළව තමන්ට සැකයක් ඇතිවූයේ නැති බවයි සාක්‍ෂිකරු ප්‍රකාශ කළේ. සාක්‍ෂිකරු ආමි මොහිදින්ව සොයාගත් බව අවම වශයෙන් කාත්තන්කුඩි පොලිස් ස්ථානය හෝ දැනුවත් නොකළේදැයි කොමිසම පෙරළා ප්‍රශ්න කළා. තමන් ඒ කෙරෙහිද අවධානයක් යොමු නොකළ බව සාක්‍ෂිකරු පැවසුවා. අධිකරණය ලබාදී ඇති වරෙන්තුවක් ක්‍රියාත්මක නොකිරීම නීතියට පටහැනි ක්‍රියාවක් නොවේදැයි කොමිසම මෙහිදී විමසුවේ දැඩි ස්වරූපයකින්. “මට ඒ වෙනකොටත් වැඩ වැඩිවෙලා තිබුණේ. ඒ නිසා වරෙන්තුව එතනට ගෙන්න ගන්නත් බැරිවුණා. මගේ විමර්ශනයට අදාළව මට සැක කරන්න පුළුවන් සාක්‍ෂි ලැබුණේ නැති නිසයි මම ඔහු අත්අඩංගුවට නොගත්තේ” යනුවෙන් සාක්‍ෂිකරු එහිදී ප්‍රකාශ කළා. ආමි මොහිදින් එහිදී අත්අඩංගුවට ගෙන සහරාන් හෂීම් පිළිබඳ අනාවරණය කර ගත්තේ නම් මෙවැනි ප්‍රහාරයක් සිදුවේදැයි කොමිසම මෙහිදී විමසීමක් කළා. අපරාධ පරීක්‍ෂණ දෙපාර්තමේන්තුවේ හිටපු පොලිස් පරීක්‍ෂක ඩයස් පද්මසිරි නිලධාරියා ඊට පිළිතුරු දෙමින් සඳහන් කළේ “එහෙම දෙයක් මට හිතෙන්නෙ නෑ. මම ඒ ගැන කියන්න දන්නෙ නෑ” යනුවෙනුයි. “ඔබට සේවයෙන් විශ්‍රාම යාමට තවත් කාලය තිබියදී හදිස්සියේ විශ්‍රාම යාමට කුමක් හෝ විශේෂ හේතුවක් තිබේද?” යනුවෙන් කොමිසම විමසා සිටියා. ඊට පිළිතුරු දුන් සාක්‍ෂිකරු කියාසිටියේ “මීටත් කළින් යන්න හිටියේ. මේ ගියෙත් ප්‍රමාදවෙලා.” යනුවෙනුයි."
    },
    {
        "content": "යහපාලන ආණ්ඩුව පාස්කු ප්‍රහාරය සිදුවූ දා සිට එය යටපත් කිරීමට උත්සාහදැරූ බව ශ්‍රී ලංකා පොදුජන පෙරමුණේ අපේක්ෂක ඩී වී චානක මහතා පවසනවා. නෙළුම් මාවත පක්ෂ මූලස්ථානයේ පැවති මාධ්‍ය හමුවක දී ඒ මහතා මේ බව කියාසිටියා."
    },
    {
        "content": "නවාතැන්පොළක මුවාවෙන් පවත්වාගෙන ගිය ගණිකා නිවාසයක් වැටලීමට තලංගම පොලීසිය සමත් වුණා. බත්තරමුල්ල රොබට්ගුණවර්ධන මාවතේ දේවාල පාරේ පවත්වාගෙන ගිය මෙම ගණිකා නිවාසය වටලනු ලැබුවේ අධිකරණයෙන් ලබාගත් නියෝගයකට අනුවයි. එහිදී කාන්තාවන් තුන්දෙනෙකු හා එම ගණිකා නිවාසයේ කළමනාකාරවරයා පොලිස් අත්අඩංගුවට ගනු ලැබුවා. පාදඩ ආඥා පනත යටතේ සැකකරුවන් අත්අඩංගුවට ගත් බවයි පොලිසිය සදහන් කළේ. මෙවැනි අත්අඩංගුවට ගැනීම් තවදුරටත් සිදුවන්නේ මීට වසර 100 කට පෙර පැවති නීති රෙගුලාසි යටතේවීම විශේෂත්වයක්. සැකකාරියන් තිදෙනා සහ සැකකරු කඩුවෙල මහේස්ත්‍රාත් අධිකරණයට ඉදිරිපත් කිරීමටයි පොලීසිය කටයුතු කළේ. ඔවුන් රුපියල් ලක්ෂය බැගින් වූ ශරීර ඇප මත නිදහස් කෙරුණු අතර සැප්තැම්බර් 18 වනදා යළි අධිකරණය හමුවේ පෙනී සිටින ලෙස නියෝග කෙරුණා."
    },
    {
        "content": "සියලු පරික්ෂණ කාර්යක්ෂම සිදුවෙද්දී සංවිධානාත්මක අපරාධ කල්ලි සාමාජිකයන් ජනාධිපතිතුමාට ආරක්ෂක ලේකම්වරයාට මෙන්ම බන්ධනාගාර කොමසාරිස් ජෙනරාල්වරයාට ජීවිත තර්ජන එල්ල කර තිබෙනවා. ලොව දරුණුතම ත්‍රස්තවාදය මුළුමණින්ම මව්බිමෙන් තුරන් කළ තමන් පාතාලයෙන් එල්ල කරන තර්ජන මායිම් නොකරන බවයි ආරක්‍ෂක ලේකම් විශ්‍රාමික මේජර් ජනරාල් කමල් ගුණරත්න මහතා පවසන්නේ. ඓතිහාසික මිරිසවැටිය විහාරාධිකාරී පූජ්‍ය ඊතලවැටුණුවැවේ ඥානතිලක ස්වාමීන්වහන්සේ රජරට විශ්වවිද්‍යාලයේ කුලපති ධුරයට පත්වීම සම්බන්ධයෙන් පැවති උත්සවයට එක්වෙමින් ආරක්‍ෂක ලේකම්වරයා මේ බව කියාසිටියා."
    },
    {
        "content": "තම වෘත්තීය ගැටලුවලට විසදුම් ලබා නොදෙන්නේ නම් අඛණ්ඩ වෘත්තීය ක්‍රියාමාර්ගයකට එළඹෙන බව මහජන සෞඛ්‍ය පරික්‍ෂකවරුන්ගේ සංගමයේ සභාපති උපුල් රෝහණ මහතා පවසනවා. කොළඹ අද පැවති මාධ්‍ය හමුවකදී ඒ මහතා මේ බව සදහන් කළා."
    },
    {
        "content": "නව්‍ය කොරෝනා රෝගය වැළදී අයිඩිඑච් රෝහලේ ප්‍රතිකාර ලබමින් සිටියදී පැන ගිය පුද්ගලයා කොළඹ ජාතික රෝහල අසලදී අද අත්අඩංගුවට ගැනුණා. මොහු මත්ද්‍රව්‍ය භාවිතයට ඇබ්බැහි වී සිටි පුද්ගලයෙකු බවයි පැවසෙන්නේ. ජාතික රෝහලේ බාහිර රෝගී අංශයේ සේවකයන් දෙදෙනෙකු ලබා දුන් තොරතුරකට අනුවයි අදාළ සැකකරු අත්අඩංගුවට ගෙන තිබෙන්නේ. කෙසේ වෙතත් එම සේවකයන් දෙදෙනාට ත්‍යාග මුදලක් ලබා දීමට පොලිස් දෙපාර්තමේන්තුව තීරණය කර තිබෙනවා. මොහොමඩ් නෂීම් නමැති 41 හැවිරිදි පුද්ගලයෙකුයි අද අලුයම 2 ට පමණ මෙලෙස අයිඩිඑච් රෝහලෙන් පැන ගොස් තිබෙන්නේ. ත්‍රිකුණාමලය ප්‍රදේශයේ පදිංචි පුද්ගලයෙකු වන මොහු දැඩි ලෙස මත්ද්‍රව්‍යයට ඇබ්බැහි වූවෙක්. කෙසේ වෙතත් අදාළ පුද්ගලයා රෝහලෙන් අතුරුදන්වී ඇති බව දැනගත් සැණින් ආරක්‍ෂක අංශ දැනුවත් කිරීම සිදුකෙරුණා. එතැන් සිට මෙම පැන ගිය කොරෝනා රෝගියා සෙවීම සදහා අංශ කිහිපයක් ඔස්සේ ආරක්‍ෂක අංශ මෙහෙයුම් ක්‍රියාත්මක කළා. පළමුව මෙහෙයුම් ක්‍රියාත්මක කෙරුණේ අයිඩිඑච් රෝහල හා ඒ අසල ප්‍රදේශයේ රෝගියා සෙවීමටයි. එමෙන්ම මෙම පුද්ගලයාගේ පැන යාම සම්බන්ධයෙන් මාධ්‍ය ඔස්සේ ජනතාව දැනුවත් කිරීමට ද රජය වහාම පියවර ගත්තා. අදාළ සැකකරු රෝහලේ ජනේලයක් තුළින් එළියට පිවිස ඉන් අනතුරුව රෝහලේ තාප්පයකින් පැන ප්‍රධාන මාර්ගයට පිවිස තිබෙනවා. එතැන් පටන් පයින් ගමන් කර තිබෙන මෙම පුද්ගලයා ගොතටුව නව නගරය හරහා පිටකොටුවට ගමන් කර ඇති බවයි අනාවරණය වී තිබෙන්නේ. කෙසේ වෙතත් අදාළ පුද්ගලයා පසුව ත්‍රිරෝද රථයක නැගී කොළඹ මහ රෝහල වෙත පැමිණ තිබෙනවා. එහිදී ඔහු රෝහලේ බාහිර රෝගී අංශයට ඇතුළත් වීමට උත්සාහ දරන අවස්ථාවේදීයි එහි සේවකයන් දෙදෙනෙකු මෙම පුද්ගලයා අයිඩිඑච් රෝහලෙන් පැන ගිය රෝගියා බවට හදුනාගෙන තිබෙන්නේ. අයිඩිඑච් රෝහලෙන් පැන ගිය කොරෝනා රෝගියා කොළඹ ජාතික රෝහල අසල සිටින බව හෙළිවීමත් සමග එම ස්ථානයට බස්නාහිර පළාත භාර ජ්‍යෙෂ්ඨ නියෝජ්‍ය පොලිස්පති දේශබන්දු තෙන්නකෝන් මහතා ද පැමිණියා. සමාජයට නිරාවරණය වන සේ සිටි කොරෝනා රෝගියාගෙන් එල්ල විය හැකි අවදානම වළක්වා ගැනීම සදහා වහාම ක්‍රියාත්මක වූ සෞඛ්‍ය අංශ රෝගියාට මෙන්ම ඔහු පැමිණි ත්‍රිරෝද රථ රියදුරාට ද ආරක්‍ෂක ඇදුම් ලබා දීමට කටයුතු කළා. කෙසේ වෙතත් ආරක්‍ෂක අංශ හා සෞඛ්‍ය අංශවල මැදිහත්වීමෙන් අයිඩිඑච් රෝහලෙන් පැන ආ කොරෝනා රෝගියා යළිත් වරක් අයිඩිඑච් රෝහලට රැගෙන යාම සිදුකෙරුණා."
    },
    {
        "content": "2020 අධ්‍යන පොදු සහතික පත්‍ර සාමාන්‍ය පෙළ විභාගයට පෙනී සිටිම සඳහා වන අයදුම් පත්‍ර පාසැල් සහ පෞද්ගලික අයදුම්කරුවන්ට ලබන අගෝස්තු 31 දක්වා වෙබ් අඩවිය මඟින් අයදුම් කළ හැකි බව විභාග දෙපාර්තමේන්තුව නිවේදනය කරයි. පිවිසෙන්න මෙතැනින් >>>>"
    },
    {
        "content": "මෙරටින් හමුවූ සමස්ත නව්‍ය කොරෝනා රෝගීන්ගේ සංඛ්‍යාව 2764ක් දක්වා ඉහළ ගියා."
    },
    {
        "content": "යහපාලන රජය සිදු කළේ පළිගැනීම් පමණක් බවත් ඔවුන් නැවත බලය ඉල්ලන්නේ එම පළිගැනීම් යළි ක්‍රියාත්මක කිරීමට බවත් අග්‍රාමාත්‍ය මහින්ද රාජපක්ෂ මහතා පවසනවා. කොට්ටාව ප්‍රදේශයේ පැවති ජනහමුවකට එක්වෙමින් අග්‍රාමාත්‍යවරයා මේ බව කියා සිටියා. මෙවර මහ මැතිවරණයට ශ්‍රී ලංකා පොදුජන පෙරමුණෙන් තරග වදින කොළඹ දිස්ත්‍රික් අපේක්ෂකයින්ගේ ජය තහවුරු කෙරෙන තවත් ජනහමුවක් කොට්ටාව නගරයේදී පැවැත්වුනා. අග්‍රාමාත්‍ය මහින්ද රාජපක්ෂ මහතාගේ ප්‍රධානත්වයෙන් පැවති එය සංවිධාන කර තිබුණේ අමාත්‍ය දිනේෂ් ගුණවර්ධන මහතායි. අමාත්‍ය ආචාර්ය බන්දුල ගුණවර්ධන, ආචාර්ය විජේදාස රාජපක්ෂ,  ඩිව් ගුණසේකර යන මහත්වරුන් ඇතුළු පිරිසක් ඊට එක්ව සිටියා."
    },
    {
        "content": "ඉදිරි අයවැයෙන් සරල බදු ප්‍රතිපත්තියක් ඉදිරිපත් කරන බව අමාත්‍ය ආචාර්ය බන්දුල ගුණවර්ධන මහතා සදහන් කරනවා. රටේ සංවර්ධනය සදහා බදු ගෙවන්නන් විශාල කාර්යභාරයක් ඉටු කරන බවයි ඒ මහතා පෙන්වා දෙන්නේ. පිටකෝට්ටේ දී පැවති බදු ගෙවන්නන්ගේ සංගමයේ වාර්ෂික හමුවට එක්වෙමිනුයි බන්දුල ගුණවර්ධන මහතා මේ බව සදහන් කළේ. බදු ගෙවන්නන්ගේ සංගමයේ සභාපති එම් සී රත්නායක මහතා ජාතික බදු ප්‍රතිපත්තියක් සදහා යොදාගතහැකි කෙටුම්පතක් හිටපු පාර්ලිමේන්තු මන්ත්‍රී උදය ගම්මන්පිල මහතා වෙත මෙහිදී භාරදුන්නා."
    },
    {
        "content": "රටක් පාලනය කිරීම සදහා නිර්මාණශීලී චින්තනයක් තිබිය යුතු බව සමගි ජන බලවේගයේ නායක සජිත් ප්‍රේමදාස මහතා පවසනවා. මහනුවර සෙංකඩගල ප්‍රදේශයේ පැවති ජන හමුවකට එක්වෙමිනුයි සජිත් ප්‍රේමදාස මහතා මේ බව කියාසිටියේ. ලක්ෂ්මන් කිරිඇල්ල මහතා ඇතුළු සමගි ජන බලවේගයෙන් ඉදිරි මහ මැතිවරණයට ඉදිරිපත්වී සිටින අපේක්ෂකයින් කිහිප දෙනෙකු මෙම අවස්ථාවට එක්ව සිටියා."
    },
    {
        "content": "එක්සත් ජාතික පක්ෂ කිහිපයක් රට තුළ නැති බව එම පක්ෂයේ නායක රනිල් වික්‍රමසිංහ මහතා පවසනවා. බදුල්ලේ පැවති ජන හමුවක් අමතමිනුයි වික්‍රමසිංහ මහතා මේ බව ප්‍රකාශ කළේ."
    },
    {
        "content": "උඩවලව තණමල්විල මාර්ගයේ වැවේ යාය ගම ප්‍රදේශයේ දී වන අලියෙකු මගී බස් රථයක ගැටීමෙන් මිය ගිය අතර මගීන් දෙදෙනෙකු ද තුවාල ලබා රෝහල් ගත කෙරුණා. උඩවලව වනෝද්‍යානයේ විදුලි වැට කඩා මාර්ගය හරහා ගමන් කිරීමට මෙම සත්වයා උත්සාහ දැරීමේදීයි බස් රථයේ ගැටී ඇත්තේ. අලියාගේ අභ්‍යන්තර අවයව වලට දැඩි හානි සිදුවීම මරණයට හේතුවයි."
    },
    {
        "content": "තවත් කොරෝනා ආසාදිතයන් 09දෙනෙකු සම්පූර්ණ සුවය ලබා රෝහලෙන් පිටත්ව ගොස් තිබෙනවා. ඒ අනුව මේ වන විට සුවය ලැබූ කොරෝනා රෝගීන්ගේ සංඛ්‍යාව 2103දක්වා ඉහළ ගියා."
    },
    {
        "content": "පෙර පාසල් පද්ධතිය අමාත්‍යාංශයක් යටතට පවරා ගැටළු නිරාකරණයට පියවර ගන්නා බව ජනාධිපති ගෝඨාභය රාජපක්ෂ මැතිතුමා කියා සිටී. ගත වූ දින කිහිපය තුළ ජනාධිපතිතුමා චාරිකා කළ සෑම දිස්ත්‍රික්කයකදීම පෙර පාසල් ගුරුවරුන් මුහුණපා සිටින ගැටළු එතුමාගේ අවධානයට යොමු කෙරිණ.ඊට අවධානය යොමු කළ ජනාධිපතිතුමා පෙර පාසල් ගුරුවරියනට මාසික දීමනාවක් ප්‍රදානය කිරීමට සැලසුම් කර ඇතැයි සඳහන් කළේය. දරුවන්ගේ ජීවිතවල තීරණාත්මක අවධියක් වන පූර්ව ළමාවිය සංවර්ධනය සම්මත ප්‍රමිතියකින් සහ ගුණාත්මකභාවයෙන් යුතුව සැලසුම් කිරීමේ වැදගත්කම රාජපක්ෂ මැතිතුමා අවධාරණය කළේය.නව රජය පිහිටුවීමෙන් පසු ප්‍රමුඛ කාර්යක් සේ සලකා පෙර පාසල් පද්ධතිය අමාත්‍යාංශයක් යටතට පත් කරන බව ජනාධිපතිතුමා පැවසීය. ශ්‍රී ලංකා පොදුජන පෙරමුණෙන් මහ මැතිවරණයට තරග වදින අපේක්ෂකයන්ගේ ජය තහවුරු කිරීමට අද (25) මාතර දිස්ත්‍රික්කයේ චාරිකාවක නිරතව සිටින ජනාධිපතිතුමා අපේක්ෂක නිපුණ රණවක මහතා, මාතර වෙරළ උද්යාමන යේ සංවිධාන කළ ජන හමුවේ දී ජනතාව සමග මේ බව සඳහන් කළේය. නිපුණ රණවක මහතාගේ “2020 මැතිවරණ ප්‍රතිපත්ති ප්‍රකාශය” ඇතුළත් වෙබ් පිටුව එළිදැක්වීම ද සිදු කෙරිරුහුණ විශ්ව විද්‍යාලයීය ක්‍රීඩාංගණයෙන් ජනාධිපතිතුමාගේ මාතර දිස්ත්‍රික් චාරිකාව ඇරඹිණ. උපකුලපති ජ්‍යෙෂ්ඨ මහාචාර්ය සුජීව අමරසේන මහතා සමග සුහද කථා බහක නිරත වූ එතුමා අධ්‍යාපන කටයුතු සොයා බැලීය. Online ඉගැන්වීමේ ක්‍රමය සාර්ථකව සිදු කෙරෙන බව උපකුලපතිවරයා දැන්වීය. හිටපු රාජ්‍ය අමාත්‍ය කාංචන විජේසේකර මහතා දෙවිනුවර දේවාලය ඉදිරිපිට ක්‍රීඩාංගණයේ සංවිධාන කර තිබූ ජන හමුවේදී පානීය ජල ගැටළුව ඇතුළු ප්‍රදේශයේ ජනතා ගැටළු කිහිපයක් ජනාධිපතිතුමා වෙත යොමු කෙරිණ. අතර මග නවතා ඇති දෙවිනුවර දේවාලයේ පූජා භූමියෙහි ප්‍රතිසංස්කරණ වැඩ නිම කර දෙන්නැයි කළ ඉල්ලීමකඩිනමින් ඉටු කරන්නැයි, අදාළ නිලධාරීන්ට උපදෙස් දුන්නේය.අමාත්‍ය ඩලස් අලහප්පෙරුම මහතා ද මේ අවස්ථාවට සහභාගී විය. අපේක්ෂක මනෝජ් සිරිසේන මහතා මාතර උයන්වත්ත ක්‍රීඩාංගණය අසළ රථගාලේ සංවිධාන කර තිබූ ජන හමුවට සහභාගී වූ ජනාධිපතිතුමා රැස්ව සිටී ජනතාව සමග සුහද කථා බහක නිරත විය."
    },
    {
        "content": "නීති විරෝධී වත්කම් විමර්ශන කොට්ඨාසය නමින් නව ඒකකයක් ආරම්භ කරන බවට  පොලිස් මූලස්ථානයේ අද පැවති මාධ්‍ය හමුවේදී හෙළි කෙරුණා. අපරාධ පරීක්ෂණ දෙපාර්තමේන්තුව යටතේ එම ඒකකය ක්‍රියාත්මක කෙරෙන බවයි බස්නාහිර පළාත් ජ්‍යෙෂ්ඨ නියෝජ්‍ය පොලිස්පති දේශබන්දු තෙන්නකෝන් මහතා එම මාධ්‍ය හමුවේදී ප්‍රකාශ කළේ."
    },
    {
        "content": "තැපැල් ඡන්දය අද සහ හෙට දිනයේ ද පැවැත්වෙනවා. ඒ  පසුගිය සතියේ ඡන්දය සළකුණු කිරීමට නොහැකි වූ අය සඳහායි. තම ආයතනයේ සහතික කිරීමේ නිලධාරියා හමුවී තැපැල් ඡන්දය භාවිත කිරීමට ඒ අනුව අයදුම්කරුවන්ට අවස්ථාව සැලසෙනවා. රාජාංගනය ප්‍රාදේශීය ලේකම් කොට්ඨාසයේ තැපැල් ඡන්දය අද දිනයේද පැවැත්වෙන්නේ නැහැ. නිරෝධායන කටයුතු අවසන් කිරීමෙන් පසුව එම ප්‍රදේශවල තැපැල් ඡන්දය පැවැත්වෙනු ඇති."
    },
    {
        "content": "නුගේගොඩ ගුවන්පාලම මතදී අද අලුයම සිදුවූ අනතුරකින් හමුදා සෙබළෙකු ජීවිතක්ෂයට පත්වුණා. යුද හමුදා කැබ් රථයකුයි මෙලෙස අනතුරට ලක්වුණේ.  අනතුරෙන් තවත් දෙදෙනෙකු බරපතල තුවාල ලබා තිබෙනවා. කොළඹ දෙසට ධාවනය වූ බස් රථයක් තවත් බස් රථයක් පසුකර යාමට උත්සාහ කිරීමේදීයි යුද හමුදා කැබ් රථයේ ගැටීමෙන් මෙම අනතුර සිදුවුණේ. අනතුරින් මිය ගියේ යුද හමුදා කැබ් රථයේ රියදුරු ලෙස කටයුතු කළ සෙබලායි."
    },
    {
        "content": "ජනාධිපති ගෝඨාභය රාජපක්‍ෂ මැතිතුමා කෑගල්ල දිස්ත්‍රික්කයේ සංචාරයක නිරතව සිටිනවා. ප්‍රදේශයේ සංවර්ධන හා ආර්ථික ගැටලු රැසක් පිළිබද ජනාධිපතිතුමාගේ අවධානය යොමුවුණා. ශ්‍රී ලංකා පොදුජන පෙරමුණේ මෙවර මහ මැතිවරණයට තරග වදින අපේක්‍ෂකයන්ගේ ජය තහවුරු කිරීම සදහා ජනාධිපති ගෝඨාභය රාජපක්‍ෂ මැතිතුමා කෑගල්ල දිස්ත්‍රික්කයේ සංචාරයකට එක්ව සිටිනවා. දැරණියගල සිරිසමන් මධ්‍ය මහා විද්‍යාල ක්‍රීඩාංගනයේදී හා දැරණියගල නගරයේ ළමා උද්‍යානය අසලදී ජනාධිපතිතුමා ජනතාව සමග සුහද කතාබහක නිරත වුණා. අතරමැදියන් හේතුවෙන් රබර් කර්මාන්තයේ නිරත වූවන්ට නිසි මිලක් නොලැබෙන බැවින් කර්මාන්තයේ නිරත පිරිස අඩු වී ඇති බවයි ජනතාව ජනාධිපතිතුමා සමග කියාසිටියේ. ගම්මිරිස් ඇතුලු කුළුබඩු නිෂ්පාදනයේ නිරත වූවන්ගේ ගැටලු ද ජනාධිපතිතුමා වෙත මෙහිදී ඉදිරිපත් කෙරුණා. රබර් සඳහා නිසි මිලක් දෙමින් දේශීය රබර් නිෂ්පාදනය වර්ධනයට ප්‍රමුඛත්වය දෙන බව  ජනාධිපතිතුමා ප්‍රකාශ කරයි. එමඟින් රැකියා විරහිත පිරිස් කර්මාන්තයට ආකර්ශණය කර ගැනීමට හැකිවනු ඇතැයි එතුමා පෙන්වා දෙයි. හිටපු රාජ්‍ය අමාත්‍ය කණක හේරත් හා අපේක්‍ෂක අජිත් ශාමින්ද යන මහත්වරුන් ද මෙම අවස්ථාවට එක්ව සිටියා. අපේක්‍ෂක වයි ජී පද්මසිරි මහතා රුවන්වැල්ල දෙහිඕවිට මංසන්ධියේ සංවිධාන කර තිබූ ජන හමුවට හා අපේක්‍ෂක එල් එච් සුදත් මංජුල මහතා රුවන්වැල්ල මහජන ක්‍රීඩාංගනය ඉදිරිපිට පොළ භූමියේ සංවිධාන කර තිබූ ජන හමුවට ද ජනාධිපතිතුමා සහභාගි වුණා. එහිදී රැස්ව සිටි ජනතාවගෙන් ජනාධිපතිතුමාට හිමි වූයේ උණුසුම් පිළිගැනීමක්. ජනාධිපති ගෝඨාභය රාජපක්‍ෂ මැතිතුමා හදුන්වා දුන් නව දේශපාලන සංස්කෘතිය පිළිබද ප්‍රශංසාව පළ කළ ජනතාව පෝස්ටර් භාවිත නොකර හා පරිසරය අපවිත්‍ර නොකර ගෙන යන මැතිවරණ ව්‍යාපාරය ඇගයීමට ලක් කළා. මොරලියගගබඩ මාර්ගය ඇතුලු අතුරු මාර්ග සංවර්ධනය හා පානීය ජල ගැටලුව පිළිබදව ද ජනාධිපතිතුමා දැනුවත් කිරීමටයි ජනතාව මෙහිදී කටයුතු කළේ. මාර්ග කිලෝමීටර ලක්‍ෂයක් සංවර්ධනය කිරීමේ ව්‍යාපෘතිය යටතේ දිස්ත්‍රික්කයේ ග්‍රාමීය මාර්ග සංවර්ධනය කඩිනමින් ආරම්භ කරන්නැයි ජනාධිපතිතුමා හිටපු රාජ්‍ය අමාත්‍ය කණක හේරත් මහතාට උපදෙස් ලබා දුන්නා. දිස්ත්‍රික්කයේ උපාධිධාරීන්ගේ ගැටලු හා උපාධිධාරී සමෘද්ධි සංවර්ධන නිලධාරීන්ගේ ඉල්ලීම් කෙරෙහි ද ජනාධිපතිතුමා අවධානය යොමු කළා. ජනතා වතු සංවර්ධන මණ්ඩලයට අයත් මුඩු ඉඩම් නැවත අස්වැද්දීම පිළිබදව ද ජනතාව ජනාධිපතිතුමා සමග සාකච්ඡා පැවැත්වූවා. සංචාරකයින් විශාල වශයෙන් පැමිණෙන කිතුල්ගල ආශ්‍රිතව උද්ගතව ඇති ගැටලු කිහිපයකට ද ජනාධිපතිතුමාගේ අවධානය යොමු කෙරුණු අතර මෙම ගැටලු නොපමාව නිරාකරණය කරන ලෙසයි ජනාධිපතිතුමා නිලධාරීන්ට උපදෙස් ලබා දුන්නේ. හිටපු පළාත් සභා මන්ත්‍රිනී වත්සලා ජනාදරී පද්මසිරි මහත්මිය කිතුල්ගල හා දෙහිඕවිට සංවර්ධනයට අදාළ යෝජනාවලියක් ජනාධිපතිතුමා වෙත භාර දුන්නා. මෙම අවස්ථාවට එක්ව සිටි පාසල් සිසුවෙකු තමා සිතුවම් කළ ජනාධිපති ගෝඨාභය රාජපක්‍ෂ මැතිතුමාගේ සේයාරුවක් එතුමා වෙත පිළිගන්වනු ලැබුවා. හිටපු රාජ්‍ය අමාත්‍ය තාරක බාලසූරිය මහතා ද මෙම අවස්ථාවට එක්ව සිටියා."
    },
    {
        "content": "රටේ නීතියේ ආධිපත්‍ය ආරක්‍ෂා කර ගැනීමේ අරගලයක තමන් නිරතව සිටින බව ජාතික ජන බලවේගයේ නායක අනුර කුමාර දිසානායක මහතා පවසනවා. ජාතික ජන බලවේගයෙන් තරග වදින අපේක්‍ෂකයන්ගේ ජය තහවුරු කිරීමේ ජන හමුවක් බොරලැස්ගමුව රත්තනපිටියේදී පැවැත්වුණා. එම බලවේගයේ නායක අනුර කුමාර දිසානායක මහතාගේ ප්‍රධානත්වයෙන් පැවති ඊට ජාතික ජන බලවේගයෙන් තරග වදින අපේක්‍ෂකයන් කිහිප දෙනෙකු ද එක්ව සිටියා."
    },
    {
        "content": "ජාතික නිදහස් පෙරමුණ හා පිවිතුරු හෙළ උරුමය නව එකගත්වයකට එළඹුණා. ගතානුගතික දේශපාලන ප්‍රවණතාවන් ඉක්මවා යමින් මෙම එකගතාවන්ට පැමිණ තිබෙනවා. කිසිදු අවස්ථාවක වහබ්වාදී අන්තවාදීන් මත යැපෙන රජයක පාර්ශ්වකරුවන් නොවන බවට වන ප්‍රතිඥාව මීට ඇතුළත්. රණවිරුවන් ගෝලීය බෙදුම්වාදීන්ගෙන් තවදුරටත් රැක ගැනීම ද මෙම එකගතාවට ඇතුළත්. ඇමෙරිකා බල ව්‍යාප්තිවාදය සහ බටහිර අධිරාජ්‍යවාදයට එරෙහි සටනට නායකත්වය ලබාදීම ද මෙම එකගතාවන්ට ඇතුළත්. පක්ෂ දෙකේ නායකයින් වන විමල් වීරවංශ හා උදය ගම්මන්පිල යන මහත්වරුන් මෙයට අත්සන් තැබුවා."
    },
    {
        "content": "ඉන්දීය සාගර කලාපයට අයත් රටවල වැඩිවන ජනගහණයට අවශ්‍ය ආහාර නිෂ්පාදනයට ගොවීන් ශක්තිමත් කිරීම එක්සත් ජාතික පක්‍ෂයේ අරමුණ බව එම පක්‍ෂයේ නායක රනිල් වික්‍රමසිංහ මහතා පවසනවා. එක්සත් ජාතික පක්‍ෂයෙන් මහ මැතිවරණයට තරගවදින අනුරාධපුර දිස්ත්‍රික් අපේක්‍ෂකයන්ගේ ජය තහවුරු කිරීමේ ජනහමුවක් අනුරාධපුරයේදී පැවැත්වුණා. ඒ පක්‍ෂ නායක රනිල් වික්‍රමසිංහ මහතාගේ ප්‍රධානත්වයෙන්. කණ්ඩායම් නායක කස්තුරි අනුරාධනායක මහතායි එය සංවිධාන කර තිබුණේ."
    },
    {
        "content": "කෑගල්ලේ නාය යෑම් විපත් පාලනයට විශේෂ වැඩපිලිවෙලක් ක්‍රියාත්මක කරන බව ජනාධිපති ගෝඨාභය රාජපක්ෂ මැතිතුමා පවසනවා. කෑගල්ලේ පැවති ජන හමු කිහිපයකට එක්වෙමින් ජනාධිපතිතුමා මේ බව කියා සිටියා. බුලත්කොහුපිටිය , ලෑවන පොළ භූමියේදී ජනාධිපතිතුමා ජන හමුවකට එක්වුණා. ශ්‍රී ලංකා පොදු ජන පෙරමුණේ අපේක්ෂිකා රාජිකා වික්‍රමසිංහ මහත්මියයි ජන හමුව සංවිධාන කළේ. එහිදී ජනතාවගෙන් ජනාධිපතිතුමාට හිමිවුණේ උණුසුම් පිළිගැනීමක්. අරනායක දික්පිටිය රෝහල හන්දියේදීද ජන හමුවක් පැවැත්වුණා. කෑගල්ල දිස්ත්‍රික් අපේක්ෂක ඩබ්ලිව් ජයරත්න මහතායි ජන හමුව සංවිධාන කළේ. මහා සංඝරත්නය මෙහිදී ජනාධිපතිතුමාට සෙත් පිරිත් සඡ්ඣායනා කරමින් ආශිර්වාද පළකළා. සුළු අපනයන භෝග ආනයනය දැන් නතර කර ඇති බැවින් මෙරට බෝග සඳහා ඉදිරියේදී ඉහළ මිලක් ලැබෙනු ඇති බව ජනතාව ඉදිරිපත් කළ ප්‍රශ්නවලට පිළිතුරු දෙමින් ජනාධිපතිතුමා ප්‍රකාශ කළා. බුලත්කොහුපිටිය යටියන්තොට මාර්ගය කාපට් අතුරා සංවර්ධනය කර දෙන ලෙසට කළ ඉල්ලීම ද ඉටු කිරීමට ජනාධිපතිතුමා උපදෙස් ලබා දුන්නා. නීතිවිරෝධී මත්ද්‍රව්‍ය ජාවාරමෙන් ප්‍රදේශයේ තරුණයන් බේරා දෙන්නැයි කළ ඉල්ලීම ද ජනාධිපතිතුමාගේ විශේෂ අවධානයට යොමුවුණා. දුෂ්මන්ත මිත්‍රපාල මහතා සංවිධාන කළ ජනහමුව පැවැත්වුණේ මාවනැල්ල නගරයේදීයි. එම ජන හමුවටද ජනාධිපතිතුමා සහභාගී වුණා. කනක හේරත් මහතා සංවිධාන කළ ජන හමුවට ද ජනාධිපතිතුමා එක්වුයේ ජනතාවගේ උණුසුම් ප්‍රතිචාර මැදයි.ජන හමුව පැවැත්වුණේ රඹුක්කන දුම්රිය පොළ ඉදිරිපිටදීයි. ජනාධිපතිතුමා ගෙන යන වැඩපිළිවෙල ශක්තිමත් කිරීම සඳහා පාර්ලිමේන්තුවේ තුනෙන් දෙකේ බලයක් ලබා දීමට තමන් කැපවී සිටින බව ජනතාව මෙහිදී ප්‍රකාශ කළා. කෑගල්ලත් හදමු ප්‍රතිපත්ති ප්‍රකාශය කනක හේරත් මහතා හා දිස්ත්‍රික් ඉංජිනේරු සංසදය මෙහිදී ජනාධිපතිතුමාට පිළිගැන්වුවා. එමෙන්ම කෑගල්ල දිස්ත්‍රික් අපේක්ෂක සමන් ජයසිංහ මහතා සංවිධාන කළ ජන හමුව පැවැත්වුණේ ගලිගමුව ශාන් හෝටලය ඉදිරිපිටදීයි. ජනාධිපතිතුමා ඊට ද එක්වුණා. රංජිත් සියඹලාපිටිය මහතා පැවැත්වූ ජන හමුවට ජනාධිපතිතුමා සහභාගී වුණා. එය පැවැත්වුණේ ගලිගමුව කෝට්ටපොළ ප්‍රදේශයේදීයි. තාරක බාලසූරිය මහතා කෑගල්ල පොදු වෙළෙඳ සංකීර්ණයේ සංවිධාන කළ ජන හමුවට ජනාධිපතිතුමා සහභාගී වුණා. අවසන් ජන හමු කිහිපයේදී මහ වැසි ඇදවැටුන ද එම වැසි තත්ත්වය නොතකා ජනතාව අතරට ගිය ජනාධිපතිතුමා ඔවුන් සමඟ අදහස් හුවමාරු කර ගත්තා."
    },
    {
        "content": "විදේශගතව සේවය කරන ශ්‍රමිකයින් සඳහා   නමින් විදේශ රැකියා රක්ෂණයක් සහ සුබසාධන ක්‍රමයක් හඳුන්වාදී තිබෙනවා. ශ්‍රී ලංකා ඉන්ෂුවරන්ස්,  ශ්‍රී ලංකා විදේශ සේවා නියුක්ති කාර්යාංශය සමග එක්ව එය හඳුන්වාදීමට කටයුතු කළා. කොරෝනා වසංගතයෙන් විපතට පත්වූ විදෙස්ගත ශ්‍රී ලාංකිකයින්ට ද සහන සැළසීම මෙම වැඩපිළිවෙළේ අරමුණ බවයි අද කොළඹදී පැවති මාධ්‍ය හමුවකදී  සඳහන් කෙරුණේ."
    },
    {
        "content": "නාගරික හා ග්‍රාමීය ජනතා අවශ්‍යතා ඉටුවන අයුරින් ඉදිකිරීම් ක්ෂේත්‍රයේ පෙරළියකට එක්වන්නැයි ජනාධිපති ගෝඨාභය රාජපක්ෂ මැතිතුමා දේශීය ඉංජිනේරුවන්ට ඇරයුම් කළා. ඒ ජනාධිපති කාර්යාලයේ පැවති සාකච්ඡාවකදීයි. ශ්‍රී ලංකා ඉංජිනේරු ආයතනයේ සාමාජිකයින් හා ජනාධිපති ගෝඨාභය රාජපක්ෂ මැතිතුමා අතර සාකච්ඡාවක් ජනාධිපති කාර්යාලයේ දී පැවැත්වුනා. බීමට සහ වගාවන්ට ජලය නොමැති වීමෙන් ප්‍ර දේශ රැසක ජනතාවට පීඩාවට පත්ව ඇති අතර වැව් සහ වාරි පද්ධති වල කටයුතු අඩාල වී ඇති බව ජනාධිපතිතුමා මෙහිදී පෙන්වා දුන්නා. ජනතාවගේ මූලික අවශ්‍යතා ඉටු කර දීමට නොහැකිනම් සංවර්ධන ව්‍යාපෘතිවලින් ප්‍රයෝජනයක් නොමැති බවයි ජනාධිපති ගෝඨාභය රාජපක්ෂ මැතිතුමා මෙම සාකච්ඡාවේදී අවධාරණය කළේ."
    },
    {
        "content": "ඇවන්ට්ගාඩ් සමාගමේ සභාපති නිශ්ශංක සේනාධිපති හා විශ්‍රාමික මේජර් ජෙනරාල් පාලිත ප්‍රනාන්දු යන මහත්වරුන් ඉදිරිපත්කළ ප්‍රතිශෝධන පෙත්සම විභාගයට නොතීසි නිකුත් කරන්නේ ද නැද්ද යන්න ලබන 31 වනදා ප්‍රකාශයට පත් කරන බව අභියාචනාධිකරණය නිවේදනය කළා. තමන්ට එරෙහිව අල්ලස් හෝ දූෂණ විමර්ශන කොමිසම කොළඹ මහාධිකරණය හමුවේ ගොනුකර ඇති නඩුවක් විභාග කිරීම අත්හිටුවීමේ අතුරු නියෝගයක් නිකුත් කරන ලෙස ඉල්ලමිනුයි මෙම ප්‍රතිශෝධන පෙත්සම ගොනුකර ඇත්තේ. පෙත්සම්කරුවන් වෙනුවෙන් පෙනී සිටි නීතිඥ එරාජ් ද සිල්වා මහතා සදහන් කළේ දේශපාලන අරමුණක් පදනම් කරගෙන තම සේවාදායකයින්ට එරෙහිව අල්ලස් කොමිසම මෙම නඩුව ගොනු කර ඇති බවයි. නඩුව සම්බන්ධයෙන් මතුකළ මූලික විරෝධතා ප්‍රතික්ෂේප කිරීමට මහාධිකරණය ලබා දුන් තීන්දුව නීතිවිරෝධී යැයි ද ඔහු ප්‍රකාශ කළා. අල්ලස් කොමිසම වෙනුවෙන් පෙනී සිටි රජයේ නියෝජ්‍ය සොලිසිටර් ජෙනරාල් තුසිත් මුදලිගේ මහතා අධිකරණය හමුවේ සදහන් කළේ විත්තිකරුවන්ට එරෙහිව අධි චෝදනා ගොනු කිරීම නිවැරදි නිතිමය පටිපාටිය අනුගමනය කරමින් සිදු කර ඇති බවයි. දෙපාර්ශ්වයේ කරුණු සළකා බැලීමෙන් පසු කුමුදුනී වික්‍රමසිංහ හා දේවිකා අබේරත්න යන මහත්මීන්ගෙන් සමන්විත අභියාචනාධිකරණ විනිසුරු මඩුල්ල පෙත්සම් විභාග කිරීමට අවසර දෙන්නේද නැද්ද යන්න ලබන 31 වනදා ප්‍රකාශයට පත්කරන බව දැනුම් දුන්නා."
    },
    {
        "content": "පොලිස් මත්ද්‍රව්‍ය නාශක කාර්යාංශයේ නිලධාරීන් මත්ද්‍රව්‍ය ජාවාරම්කරුවන් සමග සබඳතා පැවැත්වීමේ සිද්ධියට අදාළව රජයේ රස පරීක්ෂක දෙපාර්තමේන්තුව සිය විමර්ශන ආරම්භ කර තිබෙනවා. ඒ අනුව පොලිස් නිලධාරීන් කිහිප දෙනෙකුගේ නිවාස පරීක්ෂා කර තිබෙනවා. පොලිස් මත්ද්‍රව්‍යනාශක කාර්යාංශයේ සැකකාර නිලධාරීන් සහල් මළු තුළට මත්ද්‍රව්‍ය ඇසුරුම් කළ බව කියන ස්ථානය රජයේ රස පරීක්ෂකවරයාගේ නිරීක්ෂණයට ලක්ව තිබෙනවා."
    },
    {
        "content": "මහ මැතිවරණයේ ඡන්දය ප්‍රකාශ කිරීම සදහා ඡන්ද දායකයින් තම අනන්‍යතාව තහවුරු කිරීම අනිවාර්ය වී තිබෙනවා. ඒ සදහා ජාතික හැදුනුම්පත,  වලංගු විදේශ ගමන් බලපත්‍රය,  රියදුරු බලපත්‍රය,  රාජ්‍ය සේවා විශ්‍රාමික හැදුනුම්පත,  වැඩිහිටි හැදුනුම්පත,  පුද්ගලයන් ලියාපදිංචි කිරීමේ දෙපාර්තමේන්තුව නිකුත් කළ පූජ්‍ය පූජක හැදුනුම්පත වලංගු වනවා. එමෙන්ම 2020 පාර්ලිමේන්තු මැතිවරණය සදහා පුද්ගලයන් ලියාපදිංචි කිරීමේ දෙපාර්තමේන්තුව මගින් නිකුත් කරන ලද හැදුනුම්පතේ තහවුරු කිරීමේ ලිපිය ද ඊට වලංගු බවයි මැතිවරණ කොමිෂන් සභාව පවසන්නේ. මෙම කවර හෝ වලංගු හැදුනුම්පතක් නොමැති ඡන්ද හිමියන්ට අදාළ කොට්ඨාසයේ ග්‍රාම නිලධාරී හා වතු අධිකාරී මගින් මැතිවරණ කොමිෂන් සභාව නිකුත් කරන තාවකාලික හැදුනුම්පතක් ලබාගත හැකියි. ඒ සදහා සියලු තේරීම්භාර නිලධාරීන්ට මැතිවරණ කොමිසම අදාළ උපදෙස් ලබා දී තිබෙනවා."
    },
    {
        "content": "කොරෝනා වසංගතය මැඩලිය හැක්කේ එක්සත් ජාතික පක්ෂ රජයකට පමණක් බව එම පක්ෂයේ නායක රනිල් වික්‍රමසිංහ මහතා පවසනවා. රනිල් වික්‍රමසිංහ මහතාගේ ප්‍රධානත්වයෙන් හම්බන්තොට පැවති ජනහමුවකදීයී මේ බව ප්‍රකාශ කෙරුණේ. එක්සත් ජාතික පක්ෂ හම්බන්තොට දිස්ත්‍රික් නායක ආනන්ද කුලරත්න මහතා මෙම  ජනහමුව සංවිධාන කළා."
    },
    {
        "content": "රණසිංහ ප්‍රේමදාස මහතාගේ අඩි පාරේ යමින් ජනතාවට සහනයක් ලෙස රුපියල් 20000 ක දීමනාව ලබාදීමට තමා කටයුතු කරන බව සමගි ජනබලවේගයේ නායක සජිත් ප්‍රේමදාස මහතා පවසනවා. රිකිල්ලගස්කඩ ප්‍රදේශයේ පැවති එම පක්ෂයේ ජනහමුවකට එක්වෙමින් ඒ මහතා මෙම අදහස් පල කළා. හඟුරන්කෙත සමගි ජන බලවේගයේ ප්‍රධාන සංවිධායක ජයලත් බණ්ඩාර දිසානායක මහතායි ජන හමුව  සංවිධාන කළේ."
    },
    {
        "content": "විභාග කිහිපයක් දින නියමයක් නොමැතිව කල්දමා ඇති බව විභාග දෙපාර්තමේන්තුව සදහන් කළා. ජූලි සහ අගෝස්තු මාස තුළ ඒවා පැවැත්වීමටයි නියමිත වුණේ. එහෙත් සෞඛ්‍ය තත්වය සැලකිල්ලට ගනිමින් විභාග කල්දැමීමට තීරණය කර තිබෙනවා. ඒ අතර මෝටර් රථ පරික්ෂකවරුන් සඳහා වන පළමු දෙපාර්තමේන්තු පරික්ෂණය , ශි‍්‍ර ලංකා විදුහල්පති සේවයේ දෙවන පන්තියේ නිළධාරින් සදහා වන කාර්යක්ෂමතා කඩයිම් විභාගය, ශි‍්‍ර ලංකා ප‍්‍රාචීන භාෂෝපකාර සමාගමේ විභාගයේ ආරම්භක , මධ්‍යම සහ අවසන් විභාග වන බවයි විභාග කොමසාරිස් ජනරාල් සනත් පූජිත මහතා සදහන් කලේ."
    },
    {
        "content": "ලංකා විදුලිබල මණ්ඩලයේ අලාභය අවම කර ගැනීමට වැඩපිළිවෙළක් ක්‍රියාත්මක කර ඇති බව අමාත්‍ය මහින්ද අමරවීර මහතා පවසනවා. 2020 අයවැය මූලික පුරෝකථන අනුව ලංකා විදුලිබල මණ්ඩලයේ අලාභය මිලියන අනූදහසක්. එය රුපියල් මිලියන හැටතුන්දහස දක්වා අඩු කර ගැනීම අපේක්ෂාව බවයි අමාත්‍යවරයා පවසන්නේ. මේ සඳහා ඊයේ රැස් වූ අමාත්‍ය මණ්ඩලයද තිරණ කිහිපයක් ගත් බව අමාත්‍යාංශයේ පැවති සාකච්ඡාවකදී අමාත්‍ය මහින්ද අමරවීර මහතා සඳහන් කළා."
    },
    {
        "content": "කොරෝනා පාලනයට ශ්‍රී ලංකාව ගෙන යන සාර්ථක වැඩපිළිවෙළට ජපානය තවදුරටත් පූර්ණ සහාය ලබාදෙන බව ශ්‍රී ලංකාවේ ජපාන තානාපති අකිරා සුගියාමා මහතා පවසනවා. ශ්‍රී ලංකාව කොරෝනා වෛරසය පාලනයට ජනපති හා අගමැති ගෙන යන වැඩපිළිවෙළට තවදුරටත් ජපානය පූර්ණ සහාය ලබාදෙන බවයි ශ්‍රී ලංකාවේ ජපාන තානාපති අකිරා සුගියාමා මහතා සෞඛ්‍ය අමාත්‍යාංශයේ පැවති උත්සවයකදී සඳහන් කළේ. කොරෝනා වෛරසය පාලනයට ජපාන රජයෙන් ඇමෙරිකා ඩොලර් මිලියනයක් වටිනා වෛද්‍ය උපරකණ තොගයක් භාරදීම ජපාන තානාපතිවරයාගේ ප්‍රධානත්වයෙන් සිදු වුණා. සෞඛ්‍ය අමාත්‍යාංශ ලේකම් මේජර් ජෙනරාල් සංජීව මුණසිංහ මහතා වෙත එය භාරදිමටයි කටයුතු කෙරුණේ."
    },
    {
        "content": "තැපැල් ජන්ද සලකුණු කිරිමේ තවත් අදියරක් අද (16) පැවැත්වෙනවා. සියලුම පොලිස් ස්ථාන , ආරක්ෂක හමුදා , සිවිල් ආරක්ෂක දෙපාර්තමේන්තුව , සෞඛ්‍ය අංශ , සියලු දිස්ති‍්‍රක් ලේකම් කාර්යාල සහ මැතිවරණ කාර්යාලවල ජන්ද සලකුණු කිරිම ආරම්භ වුනේ පෙරවරු 9 ට . අද (16) සහ හෙට (17) එය පැවැත්වෙන බවයි මැතිවරණ කොමිෂන් සභාව සදහන් කළේ. නිරික්ෂණ කටයුතු වෙනවෙන් පන්සියයකට ආසන්න පිරිසක් මධ්‍යස්ථානවලට යොදවන බවයි පැෆරල් විධායක අධ්‍යක්ෂ රෝහණ හෙට්ටිආරච්චි මහතා සදහන් කලේ."
    },
    {
        "content": "කාලගුණ විද්‍යා දෙපාර්තමේන්තුව අවවාදාත්මක නිවේදනයක් නිකුත්කළා. ඒ මුහුදු රළ ඉහළයාම සහ ගොඩබිමට රළ පැමිණීම සම්බන්ධයෙන් දැනුම් දෙමින්. බේරුවල සිට ගාල්ල, මාතර සහ හම්බන්තොට සහ හරහා පොතුවිල් දක්වා වන මුහුදු ප‍්‍රදේශ ඊට අයත්. මුහුදු රළ මීටර දෙකයි දශම පහක් පමණ ඉහල යාමේ හැකියාවක් පවතින බවයි කාලගුණ විද්‍යා දෙපාර්තමේන්තුව පවසන්නේ. ධීවර සහ නාවික ප‍්‍රජාව මෙන්ම ආසන්න වෙරළබඩ සිටින ජනතාවද ඒ පිලිබද අවධානයෙන් සිටිය යුතු බවත් කාලගුණ විද්‍යා දෙපාර්තමේන්තුව සදහන් කළා. ගොඩ බිම් ප‍්‍රදේශ රැසකට මිලි මිටර පනහක පමණ තද වැසි හටගත හැකි බවයි කාර්යේ නියුතු කාළගුණ විද්‍යාඥ උදේනි වීරසිංහ මහත්මිය සදහන් කළේ. බස්නාහිර, සබරගමුව, දකුණ සහ මධ්‍යම පළාත්වල විටින් විට වැසි ඇතිවිය හැකියි. වයඹ පළාතේ වැසිවාර කිහිපයක් ඇතිවිය හැකිබව කාලගුණ විද්‍යා දෙපාර්තමේන්තුව පවසනවා. ඌව සහ නැගෙනහිර පළාත්වල ස්ථාන ස්වල්පයක සවස් කාලයේ හෝ රාත්‍රී කාලයේ වැසි හෝ ගිගුරුම් සහිත වැසි ඇතිවිය හැකියි. උතුරු, උතුරුමැද සහ වයඹ පළාත්වලත් හම්බන්තොට දිස්ත්‍රික්කයේත් සුළගේ වේගය විටින් විට වැඩිවිය හැකියි. ගිගුරුම් සහිත වැසි ඇතිවන විට අකුණු සහ තාවකාලික තද සුළං මගින් සිදුවන අනතුරු අවම කර ගැනීමට පියවර ගත යුතුයි. දිවයින වටා මුහුදු ප්‍රදේශවලද වැසි හෝ ගිගුරුම් සහිත වැසි ඇතිවිය හැකි බව කාලගුණ විද්‍යා දෙපාර්තමේන්තුව පවසනවා. දිවයින වටා මුහුදු ප්‍රදේශවල සුළං නිරිත දෙසින් හමයි. මාතර සිට හම්බන්තොට දක්වා පොතුවිල් හරහා මඩකලපුව දක්වා සහ මීගමුව සිට පුත්තලම සහ මන්නාරම හරහා කන්කසන්තුරේ දක්වා වන මුහුදු ප්‍රදේශවල සුළගේ වේගයද විටින් විට වැඩිවිය හැකියි. එම මුහුදු ප්‍රදේශද විටින් විට තරමක් රළු විය හැකි බව කාලගුණ වාර්තාවේ සදහන්. බේරුවල සිට ගාල්ල මාතර සහ හම්බන්තොට හරහා පොතුවිල් දක්වා වන වෙරළාසන්න මුහුදු ප්‍රදේශවල මුහුදු රළ මීටර් දෙකක් දෙකහමාරක් පමණ ඉහළ යාමේ හැකියාවක් පවතිනවා. මේ හේතුවෙන් මුහුදු රළ ගොඩබිමටද පැමිණිය හැකි බවයි කාලගුණ විද්‍යා දෙපාර්තමේන්තුව තවදුරටත් පවසන්නේ."
    },
    {
        "content": "අසත්‍ය මත පළකරන පුද්ගලයන් පිලිබදව පොලිස් විමර්ෂණ ආරම්භ වුණා. ඒ සඳහා අපරාධ පරික්ෂණ දෙපාර්තමේන්තුව 26 දෙනෙකුගෙන් සමන්විත කණ්ඩායම් තුනක් පත්කර තිබෙනවා. දැනටමත් ප‍්‍රකාශ ලබාගෙන ඇති බවයි නියෝජ්‍ය පොලිස්පති අජිත් රෝහණ මහතා සදහන් කළේ. කොවිඩ් නයින්ටීන් වසංගතය හමුවේ ජනතාවගේ හැසිරීම් සම්බන්ධයෙන්ද නියෝජ්‍ය පොලිස්පතිවරයා අදහස් පළකළා. සෞඛ්‍ය පුරුදු නිසිලෙස පිලිපැදීමයි මූලික වන්නේ. ඒවා කි‍්‍රයාත්මක නොකරන පුද්ගලයන්ට එරෙහිව අද (16) සිට නීති දැඩිව කි‍්‍රයාත්මක කරන බවත් අජිත් රෝහණ මහතා පෙන්වා දුන්නා."
    },
    {
        "content": "මේ වනවිට කොවිඩ් නයින්ටීන් වයිරසය වැළදුන පුද්ගලයන් 2001 ක් සුවය ලබා තිබෙනවා. ප‍්‍රතිකාර ලබන සංඛ්‍යාව 659 ක්. මෙරට තුළ වාර්තාවූ සමස්ත පුද්ගලයන්ගේ ගණන 2671 ක් බවයි වසංගත රෝග විද්‍යා අංශය සදහන් කලේ."
    },
    {
        "content": "කොරෝනා තත්ත්වය තුළ මැතිවරණය පැවැත්වීම සම්බන්ධයෙන් මැතිවරණ කොමිසමේ සභාපතිවරයා මෙලෙස අදහස් පල කළා. නිරෝධායනය වන පුද්ගලයින් ඡන්දය ලබා දීම සම්බන්ධයෙන් නව වැඩපිලිවෙලක් ක්‍රියාත්මක බව මහින්ද දේශප්‍රිය මහතා වැඩිදුරටත් සදහන් කළා."
    },
    {
        "content": "කන්දකාඩු රැඳවියන් සහ උපදේශන කාර්ය මණ්ඩලයේ PCR පරිකෂණ අවසන් කර තිබෙනවා. ඊයේ (15) දිනයේ පමණක් පරික්ෂණ 2000 කට වැඩි සංඛ්‍යාවක් සිදුකළ බවයි යුද හමුදාපති ලුතිනන් ජනරාල් ශවේන්ද්‍ර සිල්වා මහතා සදහන් කලේ. කන්දකාඩු වලට සම්බන්ධ වූ ආශි‍්‍රතයන් සියලුදෙනාම හදුනාගෙන අවසන්. රාජාංගණයේ ද තත්වය පාලනය කර ඇති බවයි යුද හමුදාපතිවරයා පෙන්වා දුන්නේ. මේ වනවිටත් සියල්ල පාලනයකට නතු කර ඇති බවත් ශවේන්ද්‍ර සිල්වා මහතා ප‍්‍රකාශ කළා."
    },
    {
        "content": "කළුතර බන්ධනාගාරයේ හෙරොයින් ජාවාරමට සම්බන්ධ සැකකරුවන් 12 දෙනෙක් රක්ෂිත බන්ධනාගාර ගතකර තිබෙනවා. ඒ ලබන 28 වනදා දක්වා. තවත් තුන් දෙනෙකු රුපියල් ලක්ෂය බැගිින් වූ ශරිර ඇප මත මුදා හැරීමටයි කළුතර මහේස්ත‍්‍රාත් අධිකරණය නියෝග කළේ. පොලිසියට ලැබුණු තොරතුරකට අනුව බන්ධනාගාර තාප්පයට ඉහළින් පාර්සල් විසි කරමින් සිටි දෙදෙනෙකු අත්අඩංගුවට ගෙන තිබෙනවා. එම පාර්සල්වල හෙරොයින් , දුම්කොළ, ජංගම දුරකථන සහ චාර්ජර් දෙකක් හමුවුණා. ඔවුන්ගෙන් සිදුකළ ප‍්‍රශ්න කිරිම්වලදී ජාවාරමට සම්බන්ධ තවත් 13 දෙනෙක් අත්අඩංගුවට ගත් බවයි පොලිසිය පවසන්නේ."
    },
    {
        "content": "මහමැතිවරණයට අදාළ සෞඛ්‍ය මාර්ගෝපදේශ ඉදිරි දින දෙක තුළ ගැසට් කරන බව අමාත්‍ය පවිත්‍රා වන්නිආරච්චි මහත්මිය පවසනවා. සෞඛ්‍ය මාර්ගෝපදේශ ගැසට් කිරීම සම්බන්ධයෙන් පසුගිය දින කිහිපය තුළ පාර්ශ්ව කිහිපයකින්  අදහස් පල කෙරුණා. මැතිවරණ කොමිෂන් සභාවද මේ සම්බන්ධයෙන් අවස්ථා කිහිපයකදීම කරුණු දක්වා තිබුණා. ඒ අනුව ඉදිරි දින දෙක තුළ සෞඛ්‍ය මාර්ගෝපදේශ ගැසට් කිරීමට කටයුතු කරන බව අමාත්‍ය පවිත්‍රා වන්නිආරච්චි මහත්මිය අද (16) දැනුම් දුන්නා. ඒ අග්‍රාමාත්‍ය මහින්ද රාජපක්ෂ හා මාධ්‍ය ප්‍රධානීන් අතර පැවැත්වෙන සාකච්ඡාවකට එක්වෙමින්. මේ අතර මැතිවරණ කොමිසමේ සභාපති මහින්ද දේශප්‍රිය මහතා පවසන්නේ ඡන්දය පැවැත්වීමට නම් පාලිත කොරෝනා තත්ත්වය දීර්ඝව පවත්වාගත යුතු බවයි. මහමැතිවරණයේ තැපැල් ඡන්දය 04 වන දිනයද අද (16) යි."
    },
    {
        "content": "දුම්රියේ ගැටීමෙන් පුද්ගලයින් දෙදෙනෙකු ජීවිතක්ෂයට පත්ව තිබෙනවා. ඒ මනම්පිටිය සහ පොළොන්නරුව පැරකුම් උයන යන ප්‍රදේශවලදීයි. මනම්පිටිය ප්‍රදේශයේ පදිංචිකරුවෙකු දුම්රියේ ගැටී තිබෙන්නේ තම කුඹුරට පැමිණෙන වන අලින් පළවා හැරීම සදහා ගොස් දුම්රිය මාර්ගයේ සිටියදී නින්ද යාම හේතුවෙනි. මඩකලපුව සිට කොළඹ බලා ධාවනය වූ රාත්‍රී ශීඝ්‍රගාමි දුම්රියේ ඔහු ගැටී තිබෙනවා. ඒ ඊයේ (15) රාත්‍රී 10-30 ට පමණ. අනෙක් පුද්ගලයා ගැටී ඇත්තේ කොළඹ සිට මඩකලපුව බලා ධාවනය වූ ශීඝ්‍රගාමී දුම්රියේ ගැටීමෙනුයි. පැරකුම් උයන ප්‍රදේශයේදී අද (16) අලුයම 1.45 ට පමණ එම අනතුර සිදුව තිබෙනවා. දේහයන් දෙකම පශ්චාත් මරණ පරීක්ෂණ සදහා පොළොන්නරුව රෝහලට රැගෙනවිත් තිබෙනවා."
    },
    {
        "content": "මෙරට කොරෝනා ආසාදිතයින් සංඛ්‍යාව 2,674ක් දක්වා ඉහළ ගොස් තිබෙනවා."
    },
    {
        "content": "වැඩි මිලට විකිණීම සඳහා සඟවා තිබූ කහ කුඩු තොගයක්  සොයා ගැනුණා. පොලිස් බුද්ධි කොට්ඨාසයට ලද තොරතුරකට අනුව පිටකොටුව පරණ යෝන් විදියේ ගබඩාවක තිබී මෙම කහ තොගය සොයා ගැනුණා. කහකුඩු කිලෝග්‍රෑම් දහසක් සහ වියළි කහකැබලි කිලෝග්‍රෑම් 300 ක් ඒ අතර වුණා. පොලීසිය සහ පාරිභෝගික සේවා අධිකාරිය එක්ව සිදුකළ මෙම වැටලීමේදී පරිභෝජනයට නුසුදුසු ලෙස ගබඩා කර තිබූ වියළි මිරිස් ටොන් එකක් ද සොයා ගැනුණා."
    },
    {
        "content": "කොවිඩ් 19 ආසාදිතයන් සංඛ්‍යාවේ වර්ධනයක් සිදුව ඇති වත්මන් වාතාවරණය හමුවේ වෛරසයේ ව්‍යාප්තිය පාලනය කරනු පිණිස රාජ්‍ය, පෞද්ගලික දෙඅංශයේ ආයතනවල සෞඛ්‍ය මාර්ගෝපදේශ පිළිපැදීම සහතික කිරීම ආයතන ප්‍රධානීන්ගේ වගකීමක් බව ජනාධිපති ගෝඨාභය රාජපක්ෂ මැතිතුමා පවසයි. කොවිඩ් 19 වසංගතය සතුටුදායක ලෙස පාලනය කිරීමට හැකිවන තෙක් කණ්ඩායම් ආශ්‍රිතව වෛරසය පැතිරයාමේ ඉහළ අවදානමක් පවතී. කන්දකඩු පුනරුත්ථාපන මධ්‍යස්ථානය ඊට නිදසුනකි. එබැවින් කණ්ඩායම් ආශ්‍රිතව පහසුවෙන් කළ හැකි පරීක්ෂණ අඛණ්ඩව කළයුතුව ඇතැයි ජනාධිපතිතුමා අවධාරණය කරයි. කොවිඩ් මර්දන කාර්ය සාධක බලකාය සමග අද (14) දහවල් ජනාධිපති කාර්යාලයේ පැවති සාකච්ඡාවේදී ජනාධිපතිතුමා මේ බව පෙන්වා දුන්නේය. රට සාමාන්‍ය තත්ත්වයට පැමිණිය ද අවදානම පහව ගොස් නැති බැවින් ආරක්ෂාකාරී ක්‍රියාමාර්ග අත් නොහළ යුතුය. පුනරුත්ථාපන සහ සිර කඳවුරු, විශ්වවිද්‍යාල, පාසල් වැනි ආයතන උණ පරීක්ෂාව වැනි සරල පරීක්ෂණ දෛනිකව කරගෙන යාමේ අවශ්‍යතාව ජනාධිපතිතුමා පෙන්වා දුන්නේය. මුව ආවරණ පැළඳීම, අත්සේදීම සහ දුරස්ථභාවය පවත්වාගැනීම හැම විටම කළ යුතුය.උණ, උගුර ආශ්‍රීත ආසාදන  ඇතුළු රෝගී තත්ත්වයක් හටගෙන ඇතිනම් ඒ බව තේරුම් ගෙන සමාජ ඇසුරට  නොයාමෙන්ද වසංගත මර්දනයට දායක විය හැකි බව ජනාධිපතිතුමා පැවසීය. අග්‍රාමාත්‍ය මහින්ද රාජපක්ෂ මැතිතුමා, ඇමතිනි පවිත්‍රා වන්නිආරච්චි, ජනාධිපති ලේකම් පී.බී ජයසුන්දර, ජනාධිපති ප්‍රධාන උපදේශක ලලිත් වීරතුංග, අග්‍රාමාත්‍ය ලේකම් ගාමිණි සෙනරත් යන මහත්ම මහත්මීහූ සහ කොවිඩ් මර්දන කාර්ය සාධක බලකායේ සාමාජිකයෝ මේ අවස්ථාවට එක්ව සිටියහ."
    },
    {
        "content": "පෞද්ගලික බස් රථ ගැටලු අමාත්‍ය මණ්ඩලය වෙත ඉදිරිපත්කිරීමට අමාත්‍ය මහින්ද අමරවීර මහතා තීරණය කර තිබෙනවා. බස් රථ අයිතිකරුවන්ගේ සංගම් කිහිපයක් සමග අගුණුකොලපැලැස්සේදී පසුගියදා පැවති සාකච්ඡාවක දී ලබාදුන් පොරොන්දුවකට අනුවයි එම පියවර ගෙන ඇත්තේ. මේ සම්බන්ධයෙන් බස්නාහිර පළාත් මාර්ගස්ථ මගී ප්‍රවාහන අධිකාරියේ නිලධාරීන් සමග සාකච්ඡාවකට ද අමාත්‍ය මහින්ද අමරවීර මහතා ඊයේ (14) එක්වුණා."
    },
    {
        "content": "නව නාවික හමුදාපතිවරයා ලෙස වයිස් අද්මිරාල් නිශාන්ත උ‍ළුගේතැන්න මහතා පත් කර තිබෙනවා. මෙරට 24 වන නාවික හමුදාපතිවරයා ලෙස නිශාන්ත උළුගේතැන්න මහතා පත් කෙරුණු අතර ඔහු නාවික හමුදා මූලස්ථානයේදී සිය ධූරයේ රාජකාරි ආරම්භ කළා. නාවික හමුදාවේ මාණ්ඩලික ප්‍රධානියා ලෙස කටයුතු කළ ඒ මහතා කොළඹ රාජකීය විද්‍යාලයේ ආදි ශිෂ්‍යයෙකු වනවා. 1985 වසරේ ජනවාරි 7 වනදා නාවික හමුදාවට එක් වූ නිශාන්ත උළුගේතැන්න මහතා රණශූර, විශිෂ්ඨසේවා විභූෂණ, උත්තම සේවා ආදී පදක්කම් රැසකින් පිදුම් ලැබූ දක්ෂ නාවික හමුදා නිලධාරියෙක්. මේ අතර මෙරට 23 වන නාවික හමුදාපතිවරයා ලෙස කටයුතු කළ අද්මිරාල් පියල් ද සිල්වා මහතා අද (15) සිය සේවයෙන් විශ්‍රාම ලැබුවා."
    },
    {
        "content": "ටෙනිස් බෝල තුළ බහා කළුතර බන්ධනාගාරයට මත්කුඩු හා ජංගම දුරකතන යැවීමේ ජාවාරමකට සම්බන්ධ 15 දෙනෙකු අත්අඩංගුවට ගෙන තිබෙනවා. උතුරු කළුතර පොලීසියට ලද තොරතුරකට අනුව සිදුකළ විශේෂ මෙහෙයුමක දී සැකකරුවන් අත්අඩංගුවට ගනු ලැබුවා. කළුතර මල්වත්ත බන්ධනාගාරයේ රැදවියන්ගේ ප්‍රයෝජනය සදහා බන්ධනාගාරය තාප්පයෙන් බන්ධනාගාරය තුළට එම ද්‍රව්‍ය අඩංගු ටෙනිස් බෝල යොමුකර ඇති බවයි පරීක්ෂණවලදී හෙළිවුණේ. හෙරොයින් ග්‍රෑම් 12 මිලිග්‍රෑම් 5 ක්,  ජංගම දුරකතන,  දුරකතන චාජර්,  දුම්කොළ ඇතුළු භාණ්ඩ කිහිපයක් ද පොලිස් භාරයට ගෙන තිබෙනවා. එක් ටෙනිස් බෝලයක් බන්ධනාගාරය තුළට යොමුකිරීම සදහා රුපියල් පහළොස්දහසක මුදලක් රැදවියෙකුගෙන් අයකරගෙන ඇති බවයි මූලික විමර්ශනවලදී හෙළිවී ඇත්තේ. සැකකරුවන්ට එරෙහිව අධිකරණ ක්‍රියාමාර්ග ගැනීමටයි පොලීසිය කටයුතු කළේ."
    },
    {
        "content": "පසුගිය පැය 24 තුළ බස්නාහිර පළාතේ සිදුකළ දූෂණ මර්දන මෙහෙයුමේ දී හෙරොයින් ග්‍රෑම් 93 ක්,  අයිස් මත්ද්‍රව්‍ය ග්‍රෑම් 44 ක්,  ගංජා ග්‍රෑම් 381 ක්,  නීතිවිරෝධි මත්පැන් බෝතල් 738 ක්,  ගෝඩා බැරල් 17 ක් හා නීතිවිරෝධී දුම්වැටි 1,200 ක් අත්අඩංගුවට ගෙන තිබෙනවා. හෑෂ් මත්කුඩු ග්‍රෑම් 5 ක් හා මාබුල් ග්‍රෑම් 10 ක් ද ඊට ඇතුළත්. වරෙන්තුකරුවන් 101 දෙනෙකු ද අත්අඩංගුවට ගෙන ඇති අතර වැටලීම් 366 කදී සැකකරුවන් 370 දෙනෙකු අත්අඩංගුවට ගත් බවයි පොලීසිය පවසන්නේ. බස්නාහිර පලාත භාර ජ්‍යෙෂ්ඨ නියෝජ්‍ය පොලිස්පති දේශබන්දු තෙන්නකෝන් මහතාගේ උපදෙස් මතයි වැටලිම් සිදුකලේ."
    },
    {
        "content": "මෙවර රත්නපුර දිස්ත්‍රික්කයෙන් පාර්ලිමේන්තු මැතිවරණයට එකම අපේක්ෂකයෙකු පක්ෂ දෙකකින් ඉදිරිපත්වී ඇති බවට චෝදනා එල්ල වනවා. තැපැල් දෙපාර්තමේන්තුව ඡන්ද දායකයන් වෙත බෙදා දුන් ඡන්ද පත්‍රිකාව සමග ලබා දුන් ලේඛනයේ මෙය සඳහන් වන බවයි ඡන්ද දායකයන් පවසන්නේ. අපේ ජනබල පක්ෂය යටතේ පූජ්‍ය කොළොන්නේ සිරිශාන්තවිජය ස්වාමීන් වහන්සේ ලෙසත් ජනසෙත පෙරමුණ නියෝජනය කරමින් නැවතත් පූජ්‍ය කොළොන්නේ සිරිශාන්තවිජය ස්වාමීන් වහන්සේ ලෙසත් එකම අපේක්ෂකයෙකු ඉදිරිපත්ව ඇති බව ඡන්ද දායකයන් පෙන්වා දෙනවා."
    },
    {
        "content": "ඉදිරි දින කිහිපය ඉතා තීරණාත්මක බැවින් සෞඛ්‍ය උපදෙස් නිසි පරිදි පිළිපදින ලෙස යුද හමුදාපති ලුතිනන් ජෙනරාල් ශවේන්ද්‍ර සිල්වා මහතා ජනතාවගෙන් ඉල්ලා සිටිනවා."
    },
    {
        "content": "ඇහැලියගොඩ ප්‍රදේශයේ සිදුවූ රිය අනතුරකින් එක් අයෙකු මියගොස් තවත් දෙදෙනෙකු බරපතල තුවාල ලැබුවා. බලංගොඩ සිට කොළඹ බලා ධාවනය වූ වෑන් රථයක් ඇහැලියගොඩ තලාවිටිය ප්‍රදේශයේ දී මාර්ගයෙන් ඉවතට පැන තාප්පයක ගැටීමෙන් අනතුර සිදුවුණා. එහිදී කාන්තාවක මියගොස් තවත් දෙදෙනෙකු තුවාල ලබා ඇති බවයි පොලීසිය සදහන් කළේ. අධික වේගය පාලනය කර ගැනීමට නොහැකිවීමෙන් අනතුර සිදුව ඇති බව සදහන්."
    },
    {
        "content": "මුඛ ආවරණ භාවිත නොකරන්නන්ට එරෙහිව නීතිය තදින්ම ක්‍රියාත්මක කරන බව පොලීසිය අවධාරණය කරනවා. බස්නාහිර පළාත භාර ජ්‍යෙෂ්ඨ නියෝජ්‍ය පොලිස්පති දේශබන්දු තෙන්නකෝන් මහතාගේ උපදෙස් මත මුඛ ආවරණ භාවිත නොකරන්නන් සොයා ක්ෂණික මෙහෙයුම් කිරිබත්ගොඩ නගරයේ දී ආරම්භ කෙරුණා. පොළොන්නරුව , කළුතර , ගම්පහ ඇතුළු බොහෝ දිස්ත්‍රික්කවල මෙම මෙහෙයුම් ක්‍රියාත්මක කිරීමට පොලීසිය පියවර ගෙන තිබෙනවා."
    },
    {
        "content": "නව නාවික හමුදාපති වයිස් අද්මිරාල් නිශාන්ත උළුගේතැන්න මහතා අද (15) පෙරවරුවේ ජනාධිපති කාර්යාලයේ දී  ජනාධිපති ගෝඨාභය රාජපක්ෂ මැතිතුමා හමු විය. නිශාන්ත උළුගේතැන්න මහතා ශ්‍රී ලංකාවේ 24 වැනි නාවික හමුදාපතිවරයා ලෙස ඊයේ පත්වීම් ලැබීය. ධූරයට පත්වීමෙන් පසු නව නාවික හමුදාපතිවරයා සාම්ප්‍රදායානුකූලව ජනාධිපතිතුමා හමු වූ අතර ජනාධිපතිතුමා වෙත සමරු තිළිණයක් ද පිළිගැන්වූයේය."
    },
    {
        "content": "කදුරට ජනතා පෙරමුණේ ආධාරකරුවන් හා ස්වාධීන කණ්ඩායමක ආධාරකරුවන් අතර ඇතිවූ ගැටමක දී එක් අයෙකු තුවාල ලැබුවා. ගැටුමට සම්බන්ධ තුන්දෙනෙකු පොලිස් අත්අඩංගුවට ගෙන තිබෙනවා. කඳුරට ජනතා පෙරමුණෙන් නුවරඑළිය දිස්ත්‍රික්කයට තරගවදින අපේක්ෂිකාවකගේ ආධාරකරුවන් හා ස්වාධීන කණ්ඩායමකින් එම දිස්ත්‍රික්කයට තරඟවදින අපේක්ෂකයින්ගේ අධාරකරුවන් කණ්ඩායමක් අතරයි ගැටුම හටගෙන ඇත්තේ. ආගරපතන, ග්ලාස්ගෝ වතු යායේ දී ගැටුම හටගෙන තිබෙනවා. එහිදී කඳුරට ජනතා පෙරමුණේ ආධාරකරුවෙකු තුවාල ලබා නුවරඑළිය මහ රෝහලට ඇතුළත් කර ඇති අතර ඔහු ද පොලිස් අත්අඩංගුවේ පසුවනවා. ගැටුම සම්බන්ධයෙන් අත්අඩංගුවට ගත් සෙසු සැකකරුවන් තුන්දෙනා අධිකරණයට ඉදිරිපත් කිරීමෙන් අනතුරුව ලබන 17 වනදා දක්වා රක්ෂිත බන්ධනාගාර ගතකළා."
    },
    {
        "content": "දිවයිනේ නිරිත දිග ප්‍රදේශයේ වැසි තත්ත්වයේ වැඩිවීමක් අපේක්ෂා කරන බව කාලගුණ විද්‍යා දෙපාර්තමේන්තුව පවසනවා. ඇතැම් ප්‍රදේශවලට මිලිමීටර 75 ඉක්මවූ තද වැසි ඇතිවන බවයි එම දෙපාර්තමේන්තුව වැඩිදුරටත් පවසන්නේ."
    },
    {
        "content": "මැතිවරණ කොමිසන් සභාව වෙත මෙතෙක් මැතිවරණ නීති උල්ලංඝණය කිරීම සම්බන්ධයෙන් පැමිණිලි 3040 ක් ලැබී තිබෙනවා. ජාතික මැතිවරණ පැමිණිලි මධ්‍යස්ථානය වෙත පැමිණිලි 730 ක් සහ දිස්ත්‍රික් මැතිවරණ පැමිණිලි කළමනාකරණ මධ්‍යස්ථානය වෙත පැමිණිලි 2310 ක් වාර්තා වුණා. කිසිම ප්‍රචණ්ඩ ක්‍රියාවක් මේ දක්වා වාර්තා වී නොතිබීම විශේෂත්වයක්."
    },
    {
        "content": "මල්වතු මහ නායක ස්වාමීන් වහන්සේ සහ තවත් කීර්තිමත් පුද්ගලයන්ගේ නමින් ව්‍යාජ ලෙස පෙනී සිටිමින් වංචා රැසක් සිදුකළ පුද්ගලයෙකු පොලිස් අත්අඩංගුවට පත් වුණා. ඒ මධ්‍යම පළාත් නියෝජ්‍ය පොලිස්පති කාර්යාලයේ දිසා අපරාධ හා මෙහෙයුම් ඒකකය සිදුකළ මෙහෙයුමකදීයි. දිවයිනේ ප්‍රදේශ රැසක පුද්ගලයන් සිය දෙනෙකුට වැඩි පිරිසක් රවටා රුපියල් කෝටියකට අධික මුදලක් මෙම පුද්ගලයා වංචා කර ඇති බවටයි පොලිසිය සඳහන් කළේ. අත්අඩංගුවට පත් පුද්ගලයා මල්වතු මහ නායක ස්වාමීන් වහන්සේට අමතරව , අක්ෂි ශල්‍ය විශේෂඥ වෛද්‍යවරයෙකු, ඉංජිනේරුවෙකු, විශ්වවිද්‍යාල ආචාර්යවරයෙකු ලෙසද පෙනී සිට තිබෙනවා. මල්වතු මහ නායක අතිපූජ්‍ය තිබ්බටුවාවේ ශ්‍රී සිද්ධාර්ථ සුමංගල ස්වාමීන් වහන්සේ මධ්‍යම පළාත භාර නියෝජ්‍ය පොලිස්පතිවරයාට කළ දැනුම්දීමක් අනුව මාස 4 ක පමණ විමර්ශනවලින් පසු අත්අඩංගුවට ගැනීම සිදු කෙරුණා. ඒ පේරාදෙණිය ප්‍රදේශයේදී. නම් ගණනාවකින් පෙනී සිටි මෙම පුද්ගලයා ගාල්ල, මාතර, මහනුවර, මහරගම, අනුරාධපුර , කඩවත ඇතුළු ප්‍රදේශ ගණනාවක මුදල් වංචා කර තිබෙනවා. යුරෝපයේ සහ ජපානයේ රැකියා අවස්ථා ලබාදෙන බව පවසමින් ඔහු මුදල් ලබාගෙන ඇති බවයි හෙළි වී ඇත්තේ. දික්කසාද වී සිටින කාන්තාවන් හා මිතුරුකම් ගෙඩනගා ගනිමින් ඔවුන්ගේ ගිණුම්වලට මෙම මුදල් ගෙන්වාගෙන ඇති බව හෙළි වුණා. එවැනි කාන්තාවන් සිව් දෙනෙකුද හඳුනාගෙන ඇති බවයි පොලිසිය සඳහන් කළේ. 8 ශ්‍රේණියට පමණක් පාසල් අධ්‍යාපනය ලබා ඇති මොහු කොළඹ විශ්වවිද්‍යාලයේ ස්ටිකරයක් සහිත සුඛෝපභෝගී මෝටර් රථයක්ද පරිහරණය කර තිබෙනවා. අදාළ මෝටර් රථයද මේ වන විට පොලිස් භාරයට ගෙන ඇති බවයි අප වාර්තාකරුවන් සඳහන් කළේ."
    },
    {
        "content": "කන්තලේ සීනි කර්මාන්තශාලා භූමියේ කලාප 4 යාය 18 ප්‍රදේශයේ දී වන අලි ප්‍රහාරයකින් 59 හැවිරිදි පුද්ගලයෙකු ජීවිතක්ෂයට පත්වුණා. ඔහු පාපැදියකින් ගමන්කරමින් සිටියදී මෙම ප්‍රහාරයට ලක්ව ඇති බවයි අග්බෝපුර පොලීසිය පවසන්නේ."
    },
    {
        "content": "තවත් කොරෝනා ආසාදිතයන් 13 දෙනෙකු සම්පූර්ණ සුවය ලබා රෝහලෙන් පිටත්ව ගොස් තිබෙනවා. ඒ අනුව මේ වන විට සුවය ලැබූ කොරෝනා රෝගීන්ගේ සංඛ්‍යාව 2001දක්වා ඉහළ ගියා."
    },
    {
        "content": "පොලිස් නිළධාරින් අනතුරට ලක්කර පලාගිය ටිපර් රථයේ රියදුුරු මෙම මස 23 වනදා දක්වා රක්ෂිත බන්ධනාගාර ගතකර තිබෙනවා."
    },
    {
        "content": "වැලිකඩ සිරකරු ඝාතන නඩුවේ තුන්වන විත්තිකරු ලෙස නම්කර සිටි බුද්ධි අංශ නිලධාරියෙකු වන ඉමදූවගේ ඉන්දික සම්පත් යන අය නිදොස් කොට නිදහස් කෙරුණා. කොළඹ ත්‍රිපුද්ගල මහාධිකරණ විනිසුරු මඩුල්ලයි නියෝගය නිකුත් කළේ. රජයේ නියෝජ්‍ය සොලිසිටර් ජෙනරාල් ඩිලාන් රත්නායක මහතා නීතිපති වෙනුවෙන් අධිකරණය හමුවේ කරුණු දැක්වූවා. ඔහු කියාසිටියේ ඉන්දික සම්පත් යන අයට චෝදනා පවත්වාගෙන යාම සඳහා ප්‍රමාණවත් සාක්ෂි මෙතෙක් ඉදිරිපත්වී නැති බවයි. ඒ අනුව ඔහු නඩුවෙන් නිදහස් කරන ලෙසයි ඒ මහතා ඉල්ලා සිටියේ. මෙම නඩුවේ සෙසු විත්තිකරුවන් ලෙස පොලිස් මත්ද්‍රව්‍ය නාශක කාර්යාංශයේ හිටපු පොලිස් පරීක්ෂක නියෝමාල් රංගජීව සහ හිටපු බන්ධනාගාර කොමසාරිස් එමිල් රංජන් ළමාහේවා යන අය නම්කර සිටිනවා. මෙහි වැඩිදුර විමසීම ලබන 30 වනදා දක්වා කල්තැබුණා."
    },
    {
        "content": "මාර්තු, අප්‍රියේල් සහ මැයි මාසවල විදුලි බිල්පත සම්බන්ධයෙන් පසුගිය කාලය තුළ එල්ල වූ චෝදනා හා පැමිණිලි සම්බන්ධව අවධානය යොමු කරමින් ඒ සඳහා මහජනතාවට දැවැන්ත සහනයක් ලබාදීමට රජය තීරණය කරන ලදැයි විදුලිබල බලශක්ති සහ ප්‍රවාහන සේවා කළමණාකරණ අමාත්‍ය මහින්ද අමරවීර මහතා අද (15) දින ප්‍රකාශ කළේය. විදුලි බිල්පත් සම්බන්ධයෙන් අමාත්‍ය මණ්ඩලය දැනුවත් කිරීම සඳහා අමාත්‍යවරයා විසින් අමාත්‍ය මන්ඩල දැනුවත් කිරීමේ පත්‍රිකාවක් මින් පෙර ඉදිරිපත් කළ අතර ලබාදීමට යෝජිත සහන සම්බන්ධයෙන් සොයා බැලීම සඳහා කමිටුවක්ද පත් කරනු ලැබීය. එම කමිටු වාර්තාව පසුගිය සතියේ අමාත්‍ය මණ්ඩලය වෙත ඉදිරිපත් කරන ලදී. ඒ අනුව මාර්තු, අප්‍රියේල් සහ මැයි මාස තුන සඳහා වන විදුලි බිල්පත් පෙබරවාරි මාසයේ සඳහන් බිල්පතට අනුව හෝ ඉන්පසුව ලද අවම බිල්පත යටතේ   ගෙවීමට අවස්ථාව ලබාදීමට රජය අද (10) දින තීරණය කළ බව අමාත්‍යවරයා ප්‍රවාහන සේවා අමාත්‍යාංශයේ පැවති මාධ්‍ය හමුවකදී ප්‍රකාශ කළේය. එමෙන්ම එම බිල්පත් ගෙවීම සඳහා මාස දෙකක සහන කාලයක් ලැබෙන අතර එම කාලය තුළ කිසිදු විදුලි විසන්ධි කිරීමක් සිදු නොකිරීමට ද ලංකා විදුලි බල මණ්ඩලයට උපදෙස් දී ඇත. මහජනතාවට මෙම සහන ලබාදීම සඳහා රජය විසින් ලංකා විදුලි බල මණ්ඩලයට රුපියල් දසලක්ෂ 3000 ක් ලබාදීමටද එකඟත්වය පල කරන ලදැයි අමාත්‍යවරයා සඳහන් කළේය. විදුලිබල මණ්ඩලය මගින් මින් පෙර කිසිදු අවස්ථාවක මෙවැනි දැවැන්ත සහනයක් විදුලි පාරිභෝගිකයන් වෙත ලබාදී නැතැයිද ඇමතිවරයා සඳහන් කළේය. තවද කොවිඩ්-19 හේතුවෙන් විදුලි මනු කියවීම විධිමත් පරිදි සිදුනොවීම සඳහා බිල්පත්වල වැරදි මිල ගණන් සඳහන් වීම සම්බන්ධයෙනුත් සොයා බැලීමක් සිදු කිරීමට නියමිත අතර මැයි මාසයේ සිට නැවතත් විදුලි මනු කියවීම ආරම්භ කර ඇත. ඒ අනුව ඉහත සඳහන් කළ මාස 03ට ලබාදුන් බිල්පත් අනුව යම් කෙනෙක් බිල්පත් දැනටමත් ගෙවා ඇත්නම් ඊට අදාළ මුදල් ලබා ගැනීම හෝ ඉදිරි බිල්පත්වලින් එම මුදල් පූරණය කිරීමටද පියවර ගන්නා බව අමාත්‍යවරයා සඳහන් කළේය."
    },
    {
        "content": "බහුදින යාත්‍රා තුළ මසුන් ඇසිරීමේ කුටීර නවීකරණය සහ අලුතෙන් නිෂ්පාදනය කරන යාත්‍රා සඳහා නව සැළැස්මක් හඳුන්වාදීමේ ව්‍යාපෘතියට අදාළ ගිවිසුමට අද අත්සන් තැබුවා. ධීවර කර්මාන්තයේ පසු අස්වනු හානිය අවම කිරීම මඟින් ආහාර සුරක්ෂිතතාව සහතික කිරීම මෙහි අරමුණයි. නාරා ආයතනය , ජාතික ඉංජිනේරු පර්යේෂණ හා සංවර්ධන මධ්‍යස්ථානය සහ ධීවර හා ජලජ සම්පත් දෙපාර්තමේන්තුව එක්ව මෙම ව්‍යාපෘතිය ක්‍රියාත්මක කිරීමට නියමිතයි. ඊට අදාළ ගිවිසුමට අත්සන් තැබීම ධීවර අමාත්‍යාංශයේ දී සිදුකෙරුණා. ඩග්ලස් දේවානන්ද සහ ආචාර්ය බන්දුල ගුණවර්ධන යන අමාත්‍යවරුන් ඉදිරියේ අදාළ ආයතනවල ප්‍රධානීන් ඊට අත්සන් තැබුවා. නෙළාගන්නා මත්ස්‍ය අස්වැන්නෙන් වැඩි ප්‍රමාණයක් දින ගණනාවක් අයිස් තුළ බහා ගොඩබිමට රැගෙන ඒම හේතුවෙන් ගුණාත්මක බවින් අඩුවනවා. මෙය විශේෂයෙන් මත්ස්‍ය අපනයනය කෙරෙහිද බලපෑම් ඇති කරනවා. පසු අස්වනු හානිය අවම කිරීම සඳහා මසුන් රඳවා ගන්නා කුටීරයේ තත්ත්වය වඩාත් වැදගත් වනවා. නව ව්‍යාපෘතිය යටතේ බහුදින යාත්‍රා නවීකරණයට අමතරව පසු අස්වනු පිළිවෙත් පිළිබඳ ධිවරයින් දැනුවත් කිරීමට ද නියමිතයි."
    },
    {
        "content": "කොළඹදී තරුණයන් 11 දෙනෙකු පැහැරගෙන ගොස් අතුරුදන් කළේ යැයි කියන සිද්ධියක් සම්බන්ධයෙන් පසුගිය යහපාලන රජය තමාට එරෙහිව අසත්‍ය සාක්ෂි නිර්මාණය කරමින් මහාධිකරණයේ නඩු පවරා ඇති බව හිටපු නාවික හමුදා මාධ්‍ය ප්‍රකාශක ඩී.කේ.පී දසනායක මහතා දේශපාලන පලිගැනීම් පිලිබඳ සොයා බලන ජනාධිපති කොමිසම හමුවේ ගොණු කළ පැමිණිල්ල පිලිබද අද කරුණු විමසා බැලුණා. රංජිත් මද්දුම බණ්ඩාර, රන්ජන් රාමනායක සහ අජිත් පී පෙරේරා යන හිටපු පාර්ලිමේන්තු මන්ත්‍රීවරුන් සහ රවී විද්‍යාලංකාර රවී සෙනෙවිරත්න යන මහත්වරුන්ද අද කොමිසම හමුවේ පෙනී සිටියා. හිටපු පාර්ලිමේන්තු මන්ත්‍රී රාජිත සේනාරත්න මහතා අද කොමිසමට පැමිණියේ නැහැ. ඔහු වෙනුවෙන් නීතිඥ ගුණරත්න වන්නිනායක මහතා පෙනී සිටියා. විදෙස්ගතව සිටින බැවින් ජේ සී වැලිඅමුණ මහතාද අද කොමිසම හමුවට පැමිණියේ නැහැ. දේශපාලන පළිගැනීම් පිළිබඳ සොයාබලන ජනාධිපති කොමිසම සඳහන් කළේ රාජිත සේනාරත්න ඩී.එම් ස්වාමිනාදන්, රංජන් රාමනායක, රංජිත් මද්දුමබණ්ඩාර, අජිත් පී පෙරේරා යන හිටපු පාර්ලිමේන්තු මන්ත්‍රීවරුන්ට කොමිසම හමුවේ අද පෙනී සිටින ලෙස නොතීසි නිකුත්කර ඇති බවයි. අපරාධ පරීක්ෂණ දෙපාර්තමේන්තුවේ හිටපු නියෝජ්‍ය පොලිස්පතිවරුන් වන රවී වෛද්‍යාලංකාර හා රවී සෙනෙවිරත්න යන මහත්වරුන්ට ද කොමිසම නොතීසි නිකුත්කර තිබුණා. මෙම ජනාධිපති කොමිෂන් සභා පරිශ්‍රයේ ඉඩකඩ නොමැති වීම පිලිබඳ සංවාදාත්මක තත්ත්වයක් අද ඇති වුණා. 12යි 12 ප්‍රමාණයේ කාමරයක පුද්ගලයන් 35 දෙනෙකුට වැඩි පිරිසක් රැදී සිටීමෙන් කොරෝනා ව්‍යාප්තවීමේ දැඩි අවදානමක් පවතින බව රාජිත සේනාරත්න මහතා වෙනුවෙන් පෙනී සිටි නිතීඥ ගුණරත්න වන්නිනායක මහතා සඳහන් කළා. ජීවිත අවදානමක් පවතින බැවින් පැමිණිල්ල මෙහෙයවීම වෙනත් ස්ථානයක සිදු කරන ලෙසයි ඔහු කොමිසමෙන් ඉල්ලා සිටියේ. රංජිත් මද්දුම බණ්ඩාර මහතා වෙනුවෙන් පෙනී සිටි නීතිඥ විරාන් කොරයා මහතා ගාස්තු ගෙවීමකින් තොරව පැමිණිල්ලේ ප්‍රකාශ සටහන් පිටපත් ලබා දෙන ලෙස ඉල්ලා සිටියද අධිකරණවලදී මෙන් නියමිත ගාස්තු ගෙවා එම පිටපත් ලබා ගත යුතු බවයි කොමිසමේ සභාපති විනිසුරුවරයා ප්‍රකාශ කළේ. කොමිසමේ වැඩිදුර සාක්ෂි විභාගය අගෝස්තු   මස 10 වනදාට කල් තැබුණා."
    },
    {
        "content": "ඩ්‍රෝන තාක්‍ෂණය යොදා ගනිමින් මෙරට තරුණ ඉංජිනේරුවන් පිරිසක් පළමු වරට ගුවනේ සිට බීජ ඉසීමේ කාර්යයක නිරත වුණා. හම්බන්තොට එරමිණියාය තරුණ පුහුණු මධ්‍යස්ථාන ගොවිබිමකදීයි ගුවනේ සිට බීජ ඉසීමේ කාර්යය සිදු කෙරුණේ. මෙරට ඉංජිනේරුවරුන් නිෂ්පාදනය කළ ඩ්‍රෝන හා රොබෝ තාක්‍ෂණය මේ සඳහා යොදා ගැනීම විශේෂත්වයක්. සාම්ප්‍රදායික කෘෂිකර්මාන්තය නව මගකට ගෙන යාමට මේ ඔස්සේ ඉඩ සැලසෙන බවයි ජාතික තරුණ සේවා සභාවේ සභාපති තේශාර ජයසිංහ මහතා සඳහන් කළේ."
    },
    {
        "content": "සෞඛ්‍යාරක්ෂිත හේතු මත විභාග සහතික නිකුත් කිරීම ඔන් ලයින් ක්‍රමය යටතේ පමණක් සිදු කරන බව අධ්‍යාපන අමාත්‍යාංශය නිවේදනය කරනවා. සෞඛ්‍යාරක්ෂිත හේතු මත ශ්‍රී ලංකා විභාග දෙපාර්තමේන්තුවේ එක්දින හා සාමාන්‍ය සේවා කවුළු අද (15) සිට නැවත දැනුම් දෙනතුරු තාවකාලිකව වසා ඇති බවයි අධ්‍යාපන අමාත්‍යාංශය සදහන් කළේ. සහතික පත්‍ර ලබා ගැනීමට අවශ්‍ය අයදුම්කරුවන් ඔන් ලයින් ක්‍රමය ඔස්සේ හා විද්‍යුත් තැපෑල මගින් අයදුම් කළ යුතු වනවා. පැය 48 ක කාලයක් ඇතුළත සහතික පත්‍ර නිවසටම ගෙන්වා ගැනීමට ඒ ඔස්සේ පහසුකම් සලසා ඇති බවයි විභාග දෙපාර්තමේන්තුව පවසන්නේ. මේ පිළිබද වැඩිදුර තොරතුරු ශ්‍රී ලංකා විභාග දෙපාර්තමේන්තුවේ නිල වෙබ් අඩවිය වන www.doenets.lk හෝ දුරකතන අංක 0112 78 43 23 ඔස්සේ ලබාගත හැකියි. ඊට අමතරව ක්ෂණික දුරකතන අංක 1911 ද මේ සදහා විවෘතයි."
    },
    {
        "content": "මැතිවරණ කොමිසන් සභාව වෙත මෙතෙක් මැතිවරණ නීති උල්ලංඝණය කිරීම සම්බන්ධයෙන් පැමිණිලි 3040 ක් ලැබී තිබෙනවා. ජාතික මැතිවරණ පැමිණිලි මධ්‍යස්ථානය වෙත පැමිණිලි 730 ක් සහ දිස්ත්‍රික් මැතිවරණ පැමිණිලි කළමනාකරණ මධ්‍යස්ථානය වෙත පැමිණිලි 2310 ක් වාර්තා වුණා. කිසිම ප්‍රචණ්ඩ ක්‍රියාවක් මේ දක්වා වාර්තා වී නොතිබීම විශේෂත්වයක්. ව්‍යවස්ථාදායකය නොමැතිව රට ඉදිරියට ගෙන යා නොහැකි බව මැතිවරණ නිරීක්ෂණ සංවිධාන පෙන්වා දෙනවා. කොළඹ පැවති මාධ්‍ය හමුවකදී මේ සමබන්ධයෙන් අදහස් පළ කෙරුණා."
    },
    {
        "content": "ඉටුකම කොවිඩ් නයින්ටීන් සෞඛ්‍ය හා සමාජ ආරක්‍ෂණ අරමුදලේ ශේෂය රුපියල් මිලියන 1491 දක්වා ඉහළ ගොස් තිබෙනවා. ආයතනිකව සහ පෞද්ගලිකව ලැබෙන පරිත්‍යාග හා සෘජු තැන්පතු සමගයි ඉටුකම කොවිඩ් 19 අරමුදලේ ශේෂය ඉහළ ගොස් ඇත්තේ. ජයනි තිලක්ෂණා කරුණරත්න දියණිය ඉටුකම අරමුදල සඳහා මුදල් පරිත්‍යාගයක් අග්‍රාමාත්‍ය මහින්ද රාජපක්ෂ මහතා වෙත භාර දෙන ලදුව ඒ මහතා ජනාධිපති ගෝඨාභය රාජපක්ෂ මැතිතුමා වෙත අදාළ මුදල භාරදුන්නා. ලංකා නැව් සංස්ථාව, ශ්‍රී ලංකා වරාය අධිකාරිය, දඹුල්ල මහනගර සභාවේ සෞඛ්‍ය කම්කරුවන්, මහනුවර ජාතික රෝහල අතුළු තවත් ආයතන සහ පුද්ගලයින් රැසක් මෙම අරමුදලට මුදල් පරිත්‍යාග කර තිබෙනවා. චෙක්පත් හෝ ටෙලිග්‍රාෆ් සම්ප්‍රේෂණ මගින් මෙන්ම  වෙබ් අඩවිය ඔස්සේ හෝ හෑෂ් 207 හෑෂ් අමතා අරමුදලට දායක විය හැකියි. දුරකථන අංක 0760 700 700, 0112 320 880,0112 354 340,0112 424 012 ඇමතීමෙන් වැඩිදුර විස්තර දැනගත හැකියි."
    },
    {
        "content": "මහ මැතිවරණයට අදාළව තැපැල් ඡන්දය සළකුණු කිරීමේ තුන්වන දිනය සාමකාමීව අවසන් වුණා.  තැපැල් ඡන්ද භාවිත කිරීම සදහා අනිද්දා දක්වා අවස්ථාව සලසා දී තිබෙනවා. මේ අතර දේශපාලන ප්‍රවර්ධන කටයුතුවලට බාල වයස්කරුවන් යොදා නොගන්නා ලෙස මැතිවරණ කොමිසම අවධාරණය කරනවා. තැපැල් ඡන්ද ප්‍රකාශ කිරීමේ කටයුතු ආරම්භ වූයේ පෙරේදා දිනයේයි. පොලීසිය, ආරක්ෂක හමුදා, සිවිල් ආරක්ෂක දෙපාර්තමේන්තුව, සෞඛ්‍ය අංශ, දිස්ත්‍රික් ලේකම් කාර්යාල හා මැතිවරණ කාර්යාල හැර සෙසු රාජ්‍ය සේවකයින්ට අද දිනයේ දී තැපැල් ඡන්දය ප්‍රකාශ කිරීමට අවස්ථාව සලසා දී තිබුණා. හෙට සහ අනිද්දා දෙදින තුළ තැපැල් ඡන්ද භාවිත කිරීමේ අවස්ථාව පවතින්නේ පොලිසිය, ආරක්ෂක හමුදා, සිවිල් ආරක්ෂක දෙපාර්තමේන්තුව, සෞඛ්‍ය අංශ, දිස්ත්‍රික් ලේකම් කාර්යාල හා මැතිවරණ කාර්යාල නිලධාරීන්ටයි. තැපැල් ඡන්දය භාවිත කිරීමට නොහැකි වන රාජ්‍ය සේවකයින් සදහා ලබන 20 සහ 21 යන දින දෙක අතිරේක දින ලෙස ලබාදීමටයි මැතිවරණ කොමිෂන් සභාව තීරණය කර ඇත්තේ.  රාජාංගනය ප්‍රාදේශිය බල ප්‍රදේශයේ පමණක් තැපැල් ඡන්ද ප්‍රකාශ කිරීම සදහා වෙනත් දිනයක් ලබාදෙන බව මැතිවරණ කොමිසන් සභාව නිවේදනය කළා. උතුරු නැගෙනහිර ඇතුළු දිවයිනේ සියලු පළාත් ආවරණය වන පරිදි තැපැල් ඡන්දය ප්‍රකාශ කිරීමේ කටයුතු සිදු කෙරෙන්නේ සෞඛ්‍යාරක්ෂිත ක්‍රමවේද අනුගමනය කරමින්. මේ අතර මැතිවරණ කාලසීමාව තුළ දේශපාලන ප්‍රවර්ධන කටයුතු සදහා බාලවයස්කාර දරුවන් යොදා නොගන්නා ලෙස මැතිවරණ කොමසාරිස් ජෙනරාල් සමන් ශ්‍රී රත්නායක මහතා ඉල්ලා සිටිනවා. අපේක්ෂක ප්‍රවර්ධනයට යොදා ගන්නා වීඩියෝ පට, වෙළෙද නිවේදන පොස්ටර් හා දැන්වීම් ආදියට බාලවයස්කාර දරුවන් යොදා නොගන්නා ලෙසත් එවැනි දේ ප්‍රචාරය නොකරන ලෙසත් ඒ මහතා වැඩිදුරටත් ඉල්ලා සිටිනවා. කොරෝනා වසංගත තත්ත්වය හමුවේ මහ මැතිවරණයේදී ක්‍රියා කළ යුතු ආකාරය පිළිබද මැතිවරණ කොමිසමේ නිලධාරීන් හා මහජන සෞඛ්‍ය පරීක්ෂකවරුන්ගේ සංගමය අතර සාකච්ඡාවක් පැවැත්වුණා. සෞඛ්‍ය අමාත්‍යාංශය මැතිවරණ කොමිසමට ඉදිරිපත් කර ඇති සෞඛ්‍ය නිර්දේශ ගැසට් කිරීම සම්බන්ධයෙන් හා වෘත්තීය ගැටලු පිළිබද මෙහිදී කරුණු සාකච්ඡා කළ බව මහජන සෞඛ්‍ය පරීක්ෂකවරුන්ගේ සංගමයේ ලේකම් මහේන්ද්‍ර බාලසූරිය මහතා ප්‍රකාශ කළා. මැතිවරණ කොමිසන් සභාව වෙත මෙතෙක් මැතිවරණ නීති උල්ලංඝණය කිරීම සම්බන්ධයෙන් පැමිණිලි 3040 ක් ලැබී තිබෙනවා. ජාතික මැතිවරණ පැමිණිලි මධ්‍යස්ථානය වෙත පැමිණිලි 730 ක් සහ දිස්ත්‍රික් මැතිවරණ පැමිණිලි කළමනාකරණ මධ්‍යස්ථානය වෙත පැමිණිලි 2310 ක් වාර්තා වුණා. කිසිම ප්‍රචණ්ඩ ක්‍රියාවක් මේ දක්වා වාර්තා වී නොතිබීම විශේෂත්වයක්."
    },
    {
        "content": "සෞභාග්‍යයේ දැක්ම අනුව විශ්වවිද්‍යාල නොමැති දිස්ත්‍රික්වල නව තාක්‍ෂණ විශ්වවිද්‍යාල 10 ක් ඉදිකිරීමේ වැඩපිළිවෙළ යටතේ ගාල්ල දිස්ත්‍රික්කයේ විශ්වවිද්‍යාලය අක්මීමණ ප්‍රදේශයේ ඉදිකිරීමට සැලසුම් කර තිබෙනවා. අක්මීමණ රාජ්‍ය වැවිලි සංස්ථාවට අයත් අක්කර 26 කින් යුත් වලහන්දූවවත්ත ප්‍රදේශයේයි මෙම තාක්‍ෂණ විශ්වවිද්‍යාලය ඉදිකිරීම සදහා යෝජනා වී ඇත්තේ. ඒ අනුව එම භූමිය ආචාර්ය බන්දුල ගුණවර්ධන, වෛද්‍ය රමේෂ් පතිරණ යන අමාත්‍යවරුන්ගේ නිරීක්‍ෂණයට ලක්වුණා. ආසියා සංවර්ධන බැංකුවේ ආධාර ඇතිව මෙහි ඉදිකිරීම් කටයුතු මෙම වසර අවසානයේ ආරම්භ කරන බවයි බන්දුල ගුණවර්ධන මහතා මෙහිදී කියාසිටියේ. විශ්වවිද්‍යාල ප්‍රතිපාදන කොමිෂන් සභාවේ සභාපති මහාචාර්ය සම්පත් අමරතුංග මහතා ද නිරීක්‍ෂණ චාරිකාවට එක්ව සිටියා."
    },
    {
        "content": "රක්ෂිතයක අතරමන් වූ විශ්වවිද්‍යාල සිසුන් පිරිස සොයා ගෙන තිබෙනවා. පුදුකුඩිඉරුප්පු පොලිස් වසමේ මුත්තියන්කට්ටු රක්ෂිතයට ගවේශන චාරිකාවක් සඳහා  ගිය යාපනය විශ්වවිද්‍යාලයේ වෛද්‍ය පීඨයේ සිසුන් 09 දෙනෙකු ඊයේ අතරමංව සිටියා. ඔවුන් සොයා සෝදිසි මෙහෙයුමක් ආරම්භ කෙරුණේ ඒ අනුවයි. ඔඩ්ඩුසුඩාන් පොලිස් ස්ථානයේ නිලධාරීණ් කණ්ඩායමක්  ප්‍රදේශවාසීන් සමඟ එක්ව මෙහෙයුම ක්‍රියාත්මක කළා. ඒ ශ්‍රී ලංකා යුද හමුදාවේ 64 වන බලසේනා මූලස්ථානයේද සහාය ඇතිවයි. සිසුන් පිරිස නිරුපද්‍රිතව මුදාගෙන අද උදෑසන ඔඩ්ඩුසුඩාන් පොලිස් ස්ථානය වෙත රැගෙන ඒමට කටයුතු කර ඇති බවයි පොලිස් මාධ්‍ය කොට්ඨාසය පවසන්නේ."
    },
    {
        "content": "මහබැංකු බැදුම්කර වංචා සිද්ධිය සම්බන්ධයෙන් මුදල් විශුද්ධිකරණය වැළැක්වීමේ පනත යටතේ විමර්ශන සිදු කරන බව අපරාධ පරික්ෂණ දෙපාර්තමේන්තුව කොළඹ මහේස්‍ත්‍රාත් අධිකරණයට දැනුම් දුන්නා මෙම පැමිණිල්ල කොළඹ ප්‍රධාන මහේස්ත්‍රාත් ලංකා ජයරත්න මෙනවිය ඉදිරියේ අද (16) කැදවුවා. සිද්ධිය සම්බන්ධයෙන් ඇප මත මුදාහැර සිටින පර්පෙචුවෙල් ට්‍රේෂරීස් සමාගමේ හිමිකරු අර්ජුන් ඇලෝසියස් ඇතුළු සැකකරුවන් 07 දෙනා අධිකරණයේ පෙනී සිටියා. සිද්ධිය සම්බන්ධයෙන් තවදුරටත් විමර්ශන සිදු කරන බව අපරාධ පරික්ෂණ දෙපාර්තමේන්තුව පැවසුවා.  පැමිණිල්ල නොවැම්බර් 12 වනදා කැදවීමට නියෝග කළ අධිකරණය එදිනට පරික්ෂණවල ප්‍රගතිය වාර්තා කරන ලෙස නියෝග කළා."
    },
    {
        "content": "රාජාංගණයේ කොරෝනා තත්ත්වය මේ වන විට සම්පූර්ණයෙන්ම පාලනය කර ඇති බව යුද හමුදාපති ලුතිනන් ජෙනරාල් ශවේන්ද්‍ර සිල්වා මහතා පවසනවා. මේ දක්වා හමු වී ඇත්තේ සමාජයෙන් නොව කන්දකාඩු පුනරුත්ථාපන මධ්‍යස්ථානය ආශ්‍රිත ආසාදිතයින් පමණක් බව ද ඒ මහතා පවසනවා. කෙසේ වෙතත් ඉදිරි දින තුන හතර දැඩි අවධානයෙන් සිටිය යුතු බවයි ඔහු අවධාරණය කරන්නේ. රාජාංගණයේ තත්ත්වය  පාලනය කර අදාළ සියලු දෙනාගේ පීසිආර් පරීක්ෂණ සිදුකර අවසන් බව ද යුද හමුදාපතිවරයා සදහන් කරනවා. හදුනා ගත් ආසාදිතයන් සම්බන්ධ ප්‍රථම පිරිස සම්පූර්ණයෙන්ම හදුනාගෙන අවසන්. දෙවන පිරිසද හදුනාගෙන තිබෙනවා. ඇතැම් ප්‍රදේශවල තුන්වන පිරිසද හදුනාගෙන ඊට අවශ්‍ය ක්‍රියාමාර්ග ගැනීමට සෞඛ්‍ය අංශ සහ ආරක්ෂක අංශ කටයුතු කර ඇති බවයි හමුදාපතිවරයා ප්‍රකාශ කළේ."
    },
    {
        "content": "කොරෝනා වසංගතය හේතුවෙන් පෞද්ගලික අංශයේ සේවකයින්ට වැටුපෙන් අඩක් හෝ මසකට රුපියල් 14,500 ක් ලබාදීමට ඇති කරගත් එකඟතාව ලබන සැප්තැම්බර් මාසය දක්වා ක්‍රියාත්මක බව අමාත්‍ය ආචාර්ය බන්දුල ගුණවර්ධන මහතා පවසනවා. කැබිනට් තීරණ දැනුම්දීම සඳහා රජයේ ප්‍රවෘත්ති දෙපාර්තමේන්තුවේ අද පැවති මාධ්‍ය හමුවට එක්වෙමින් අමාත්‍යවරයා මේ බව කියා සිටියා."
    },
    {
        "content": "තවත් කොරෝනා ආසාදිතයන් 6 දෙනෙකු සම්පූර්ණ සුවය ලබා රෝහලෙන් පිටත්ව ගොස් තිබෙනවා. ඒ අනුව මේ වන විට සුවය ලැබූ කොරෝනා රෝගීන්ගේ සංඛ්‍යාව 2007දක්වා ඉහළ ගියා."
    },
    {
        "content": "ජනතා විමුක්ති පෙරමුණේ නායක හිටපු මන්ත්‍රී අනුර කුමාර දිසානායක මහතා ගොණු කළ රිට් පෙත්සම සළකා බැලීම සදහා ලබන 20 වනදා කැදවන ලෙස  අභියාචනාධිකරණය නියම කළා. ඇවන්ටගාඩ් සමාගමේ අධිපති නිශ්ශංක සේනාධිපති මහතාගේ  පැමිණිල්ලක් මත දේශපාලන පලිගැනීම් පිළිබද සොයා බැලීමේ ජනාධිපති කොමිසම හමුවේ පෙනී සිටින ලෙස දන්වා  නිකුත් කර ඇති නොතීසිය බල රහිත කරන ලෙස ඉල්ලමිනුයි මෙම පෙත්සම ගොණු කර ඇත්තේ. අනුර කුමාර දිසානායක මහතා පවසන්නේ අදාළ කොමිසමට බලය පැවරී ඇත්තේ රාජ්‍ය සේවකයින්ගේ පැමිණිලි විමර්ශනයට බවයි. ඒ අනුව නිශ්ශංක සේනාධිපති මහතාගේ පැමිණිල්ල විභාගයට කොමිසමට බලයක් නැති බව දිසානායක මහතා පවසනවා. ඒ අනුව කොමිසම හමුවේ පෙනී සිටින ලෙස තමාවෙත නිකුත් කර ඇති නොතීසිය බල රහිත කිරීමේ රිට් ආඥාවක් නිකුත් කරන ලෙසයි ඔහු ඉල්ලා සිටින්නේ."
    },
    {
        "content": "රජයේ කොන්ත්‍රාත් සහ සැපයුම්කරුවන්ට ණය පහසුකම් ලබා ගැනීමට හිග බිල්පත් නිරවුල් කිරීම තහවුරු කිරීමේ ලිපි නිකුත් කිරීම ආරම්භ කර තිබෙනවා. ඒ අග්‍රාමාත්‍ය හා මුදල් අමාත්‍ය මහින්ද රාජපක්ෂ මහතාගේ තීරණයකට අනුවයි. රජයේ විවිධ සංවර්ධන කටයුතුවලට සම්බන්ධ වී මෙතෙක් බිල්පත් ගෙවා අවසන් කර නොමැති ඉදිකිරීම් ඇතුළු අනෙකුත් ක්ෂේත්‍රවල රජයේ කොන්ත්‍රාත්කරුවන් සහ සැපයුම්කරුවන් වෙත බැංකු ණය පහසුකම් ලබාගැනීමට මෙමගින් හැකිවනවා. මෙම වැඩපිළිවෙළ යටතේ පසුගිය මැයි 31 වන දිනට වාර්තා වී ඇති 2019 සහ 2020 වසර වලට අදාළ හිග මුදල් සම්බන්ධයෙන් මෙම ලිපි නිකුත් කෙරෙනවා. අදාළ කොන්ත්‍රාත්කරුවන් නම් කරන බලපත්‍රලාභී වානිජ බැංකුවක් සඳහා පමණක් ලිපි නිකුත් කෙරෙනු ඇති. හිඟ මුදල් ගෙවීම සඳහා එසේ නම් කරනු ලැබු වානිජ බැංකුවේ කොන්ත්‍රාත්කරු නමින් විශේෂ ගිණුමක් ආරම්භ කළ යුතුයි. හිග මුදල් ගෙවීමට අවශ්‍ය මුදල් භාණ්ඩාරය මගින් අදාළ සේවාලාභී අමාත්‍යාංශය හෝ දෙපාර්තමේන්තුව වෙත වරින්වර නිදහස් කෙරෙනු ඇති. එම මුදල් භාවිත කරමින් අදාළ අමාත්‍යාංශය හෝ දෙපාර්තමේන්තුව කොන්ත්‍රාත්කරුවන්ගේ නමින් වූ විශේෂ බැංකු ගිණුම් හරහා පමණක් අදාළ බිල්පත් නිරවුල් කිරීම සිදුකරනු ලබයි."
    },
    {
        "content": "නව නාවික හමුදාපතිවරයා ලෙස අලුතින් පත්වූ වයිස් අද්මිරාල් නිශාන්ත උළුගේතැන්න මහතා ආරක්ෂක ලේකම් විශ්‍රාමික මේජර් ජෙනරාල් කමල් ගුණරත්න මහතා හමුවුණා. මෙම හමුව සිදුවූයේ ආරක්ෂක අමාත්‍යාංශයේදීයි. මෙරට 24 වන නාවික හමුදාපතිවරයා ලෙස පත්වීම් ලද වයිස් අද්මිරාල් නිශාන්ත උළුගේතැන්න මහතාට ආරක්ෂක ලේකම්වරයා සුබපැතුම් පිරිනැමුවා. මෙම පළමු නිල හමුව සංකේතවත් කරමින් සමරු තිළිණ හුවමාරුවක් ද සිදු කෙරුණා."
    },
    {
        "content": "බස් රථ දෙකක් එකිනෙක ගැටීමෙන් එක් අයෙකු මිය ගියා. ගුවන් හමුදා සාමාජිකයන් ප්‍රවාහනය කරමින් සිටි බස් රථයක් ඇගළුම් සේවිකාවන් ප්‍රවාහනය කරමින් තිබූ බස් රථයක ගැටීමෙනුයි අනතුර සිදු වුණේ. පන්නල ප්‍රදේශයේදී සිදු වූ මෙම අනතුරෙන් මියගියේ ඇගලුම් සේවිකාවන් ප්‍රවාහනය කරමින් තිබු බස් රථයේ රියදුරුයි. ඔහු පන්නල දංගොල්ල ප්‍රදේශයේ පදිංචි 70 හැවිරිදි අයෙක්. අනෙක් බස් රථයේ රියදුරා පන්නල පොලිසිය මඟින් අත්අඩංගුවට ගෙන තිබෙනවා."
    },
    {
        "content": "පොලීසිය ක්‍රියාත්මක කළ විශේෂ මෙහෙයුමකදී  මත්ද්‍රව්‍ය ජාවාරමට යොදාගත් වාහන මෙන්ම උපකරණ රැසක් අත්අඩංගුවට ගැනුණා. පසුගිය කාලයේ අත්අඩංගුවට ගත් මත්ද්‍රව්‍ය ජාවාරම්කරුවන් ගෙන් ලැබුණු තොරතුරුවලට අනුව මෙම මෙහෙයුම ක්‍රියාත්මක කළ බවයි බස්නාහිර පළාතභාර ජ්‍යෙෂ්ඨ නියෝජ්‍ය පොලිස්පති දේශබන්දු තෙන්නකෝන් මහතා පවසන්නේ."
    },
    {
        "content": "අගුලාන පොලිස් ස්ථානයට ගල්මුල්වලින් පහරදී උද්ඝෝෂණයක නිරත වූ පිරිස විසිරුවා හැරීම සදහා පොලිසිය කදුළු ගෑස් ප්‍රහාරයක් එල්ලකළා. බස්නාහිර පළාත භාර ජ්‍යෙෂ්ඨ නියෝජ්‍ය පොලිස්පත් දේශබන්දු තෙන්නකෝන් මහතා සිද්ධිය වූ ස්ථානයට පැමිණ කරුණු සොයා බැලුවා. ලුනාව පාලම අසලදී පොලිසියේ රාජකාරියට බාධා කළ පුද්ගලයෙකුට පසුගිය 10 වනදා පොලිසිය වෙඩි තැබීමක් සිදුකළා. එයින් ඔහු මියගියා. සිද්ධිය පිළිබද නඩු විභාගය මොරටුව මහේස්ත්‍රාත් අධිකරණයේ විභාග වන අවස්ථාවේ පිරිසක් පැමිණ විරෝධතාවක නිරතවුණා. පසුව ඔවුන් අගුලාන පොලිසිය ඉදිරිපිටට පැමිණ පොලිසියට ගල්මුල් ප්‍රහාරයක් එල්ල කරමින් කලහකාරී ලෙස හැසිරුණා. එයින් පොලිසියට ද හානි සිදුව ඇති බවයි පොලිස් මූලස්ථානය නිවේදනය කළේ. පොලිස් විශේෂ කාර්ය බලකාය තත්ත්වය පාලනය කිරීම සදහා යොදවා තිබෙනවා. මේ වන විට තත්ත්වය පාලනය කර ඇති බවයි අප වාර්තාකරු පවසන්නේ."
    },
    {
        "content": "පාස්කු ඉරුදින ත්‍රස්ත ප්‍රහාරයට පෙර සහරාන් හෂීම් අත්අඩංගුවට ගැනීමට 2018 වසරේ ජුලි මාසයේ දී තමා විවෘත වරෙන්තුවක් ලබාගත්ත ද එම වරෙන්තුව පිළිබද දිවයිනේ අනෙකුත් පොලිස් ස්ථාන දැනුවත් නොවූ බව ත්‍රස්ත විමර්ශන කොට්ඨාසය භාරව කටයුතු කළ වැඩතහනමකට ලක්ව සිටින නියෝජ්‍ය පොලිස්පති නාලක ද සිල්වා මහතා සදහන් කළා. පාස්කු ඉරුදින ත‍්‍රස්ත ප‍්‍රහාරය සම්බන්ධයෙන් පත්කර ඇති ජනාධිපති කොමිෂන් සභාව හමුවේ සාක්‍ෂි ලබා දෙමිනුයි නාලක ද සිල්වා මහතා මේ බව සදහන් කළේ. 2015 වසරේ දී රාජ්‍ය බුද්ධි අංශයේ සිට පොලිස් ත‍්‍රස්ත විමර්ශන කොට්ඨාසය වෙත තමන් ලද මාරුව දේශපාලන මාරුවක් බව ඔහු කොමිසම හමුවේ කියාසිටියා. රාජ්‍ය බුද්ධි සේවයේ සේවය කළ කාල පරාසය තුළ දී මෙරට ක‍්‍රියාත්මක වූ මද්‍රාසා පාසල්වල දේශන පැවැත්වීම සදහා සෞදි අරාබියේ සිට විදේශිකයින් පැමිණි අතර ඔවුන් අන්තවාදී ඉගැන්වීම් සිදුකළ බව තමන්ට දැනගැනීමට ලැබුණු බවයි ඒ මහතා සදහන් කළේ. එම විදේශකයින් සදහා වීසා නිකුත් කිරීම සිදුකර තිබුණේ මුස්ලිම් කටයුතු දෙපාර්තමේන්තුව විදේශ කටයුතු අමාත්‍යංශය හරහා කර තිබූ ඉල්ලීමකට අනුව බවද සාක්‍ෂිකරු අනාවරණය කළා. වීසා ලබාදීමේ ක‍්‍රියාවලිය රාජ්‍ය බුද්ධි සේවය දැනුවත්කර ඒ හරහා සිදුකරන ලෙස තමන් වගකිව යුතු අංශවලට දැනුම් දුන් බවද නාලක ද සිල්වා මහතා පැවසුවා. කෙසේ වෙතත් ත‍්‍රස්ත විමර්ශන කොට්ඨාසය තමන් ප‍්‍රතිව්‍යුහගත කිරීමකට ලක්කරමින් එය තුළ ආගමික අන්තවාදය පිළිබද අධ්‍යයනය කිරීම සදහා වෙනම ඒකකයක් පිහිටවූ බවද සාක්‍ෂිකරු සදහන් කළා. කිසියම් සැකකරුවෙකුගේ ඡායාරූපයක් ලබා දුන් විට ඔහු සිටින ස්ථානය සොයාගැනීමට හැකි ආවේශන සිදුකිරීමේ වෑන් රථයක් ජපන් රජයෙන් ලැබුණ ද එය මෙහෙයුම් කටයුතු සදහා යොදා ගැනීමට ත‍්‍රස්ත විමර්ශන කොට්ඨාසයට තහනම් කළ බවද ඔහු අනාවරණය කළා. 2015 වසරේ ත‍්‍රස්ත විමර්ශන කොට්ඨාසයට මාරුවී පැමිණි පසු තමන් අගහරුවාදා දිනවල පැවති ආරක්‍ෂක සම්බන්ධීකරණ රැස්වීම් සදහා අඛණ්ඩව සහභාගි වුවද 2017 සැප්තැම්බර් මස 24 වන දිනෙන් පසු විශේෂ හේතුවක් මත පොලිස්පතිවරයාට දන්වා එම රැස්වීමට සහභාගිවීමෙන් වැළකී සිටි බව නාලක ද සිල්වා මහතා පැවසුවා. පසුගිය රජය ආරක්‍ෂාව සම්බන්ධයෙන් අනුගමනය කළ ප‍්‍රතිපත්ති සම්බන්ධයෙන් අනුගමනය කළ ප‍්‍රතිපත්තිය නිවැරදි ද යන්න පාස්කු ප‍්‍රහාරය තුළින් ප‍්‍රශ්න කිරීමට ලක්වූ බවද ඒ මහතා පෙන්වා දුන්නා."
    },
    {
        "content": "ශ්‍රී ලංකාව ශක්තිමත්ව ෆෙටෝ ත්‍රස්ත සංවිධානයට එරෙහිව මුහුණ දෙනු ඇති බවට තුර්කිය විශ්වාස කරන බව මෙරට තුර්කි තානාපතිනි ආර් ඩෙමෙට් ශෙකිර් ජියෝලු පවසනවා. තුර්කි ෆෙටෝ කුමන්ත්‍රණයක් ව්‍යර්ථ කිරීමේ හතරවන වර්ෂ පූර්ණය වෙනුවෙන් නිවේදනයක් නිකුත් කරමින් තුර්කි තානාපතිනිය මේ බව ප්‍රකාශ කළා. තුර්කිය ෆෙටෝ ත්‍රස්ත සංවිධානයට එරෙහිව ගෙනුයන ලබන ක්‍රියාකාරකම් සදහා වෙනත් කිසිදු රටකට වඩා ශ්‍රී ලංකාව සහය දෙනු ඇති බවට බලාපොරොත්තු වන බවයි තුර්කි තානාපතිනි ශෙකිර් ජියෝලු මහත්මිය කියාසිටියේ. 1970 දශකයේ පුණ්‍ය ආයතනයක් ලෙස එම සංවිධානය පළමුව තුර්කිය තුළ පාසල් ආරම්භ කර පසුව එය ලොවපුරා ව්‍යාප්ත කිරීමට කටයුතු කළා. ඉන් අනතුරුව ඔවුන් ව්‍යාපාර ගණුදෙනු සහ රජයේ ටෙන්ඩර් ක්‍රියාවලින් සදහා මැදිහත්ව මුදල් විශුද්ධිකරණය, නීතිවිරෝධීව මුදල් මාරුකිරීම සහ වෙනත් මූල්‍ය අපරාධ සිදුකිරීම ව්‍යාපාරයන් ලෙස සිදුකර තිබෙනවා. මේ වනවිට තුර්කිය තුළ ෆෙටෝ ත්‍රස්ත සංවිධානය අකර්මණ්‍ය වී ඇති නමුත් ලොව පුරා සිය සංවිධාන පවත්වාගෙන යාමට ඔවුන් කටයුතුකර තිබෙනවා. ශ්‍රී ලංකාව තුළත් ඔවුන් පාසල්, ව්‍යාපාර, රාජ්‍ය නොවන සංවිධාන සහ මාධ්‍ය ආයතන පිහිටුවා ගනිමින් සිය සංවිධාන ජාලය හැසිරවීමට කටයුතු කරන බවයි තුර්කි තානාපතිනිය වැඩිදුරටත් කියාසිටියේ. ආර්ථිකය ගෝලීය වශයෙන් කඩාවැටීමට ලක්කර දේශපාලනික බලපෑම මත ආර්ථිකය තමන් යටතට ගැනීම එම සංවිධානයේ අපේක්ෂාවයි. එබැවින් ෆෙටෝ සංවිධානයට ඕනෑම රටක ආරක්ෂාවට තර්ජන සිදුකළ හැකියි. මීට පෙර තුර්කි තානාපති කාර්යාලය හරහා ශ්‍රී ලංකාවට ෆෙටෝ ත්‍රස්ත සංවිධානය පිළිබදව අනතුරු ඇගවීම් සිදුකිරීමට ද තුර්කි තානාපති කාර්යාලය කටයුතු කර තිබෙනවා. වර්තමානයේ ද ශ්‍රී ලංකා රජයට, බලධාරීන්ට මෙරට ෆෙටෝ අනුබද්ධිත ආයතන හා පුද්ගලයින් පිළිබදව සියලු තොරතුරු ලබාදී ඇති බව තුර්කි තානාපතිනිය නිකුත් කළ නිවේදනයෙහි දැක්වෙනවා."
    },
    {
        "content": "කාබන් උදාසීන ජනාධිපතිවරණ ව්‍යාපාර සදහා ප්‍රදානය කෙරෙන කාබන් ශුන්‍යකරණ සහතිකය ජනාධිපති ගෝඨාභය රාජපක්ෂ මැතිතුමාට අද පිරිනැමුණා. සෞභාග්‍යයේ දැක්ම පරිසර ප්‍රතිපත්ති සම්පාදන කමිටු නියෝජිතයන් එම සහතිකය ජනාධිපතිතුමා වෙත පිළිගැන්වුවා. සස්ටේනබල් ෆියුචර් ගෘෘප් නම් පරිසර පර්ශදයයි මෙම සහතික කිරීම සිදුකර ඇත්තේ. රාජපක්ෂ මැතිතුමාගේ ජනාධිපතිවරණ ව්‍යාපාරය, පරිසර හානිය හා හරිතාගාර වායු විමෝචනය ශුන්‍ය අගයක තබා ගත් බව එම සංවිධානය සදහන් කරනවා. සස්ටේනබල් ෆියුචර් ගෘෘප් සංවිධානය හරිතාගාර වායු කළමනාකරණය පිළිබද සහතික නිකුත් කිරීම සදහා බලය හිමි ආයතනයක්. එම සංවිධානය හරිතාගාර වායු විමෝචන ක්ෂේත්‍රයේ අන්තර්ජාතික පිළිගැනීමක් සහිත ශ්‍රී ලංකා ප්‍රතීතන  මණ්ඩලයේ ද අනුමැතිය ලබා තිබෙනවා. දිවයිනම ආවරණය කරන පරදී සංවිධාන කෙරුණු ජන රැළි පොලිතින්, පෝස්ටර්, බැනර්, කටවුට් ආදියෙන් තොරව පැවැත්වීමට ජනාධිපති අපේක්ෂකයා ලෙස රාජපක්ෂ මැතිතුමා තීරණය කළා.  ජනහමුවලට එන වාහන වලින් මුදා හැරෙන කාබන් ප්‍රමාණය අවශෝෂණය කර ගැනීම සදහා   රුක්රෝපණ ව්‍යාපෘතිය ද සෑම ජන රැළියක්ම ආවරණය වන ලෙස ලෙස ක්‍රියාත්මක කෙරුණා."
    },
    {
        "content": "රුපියල් බිලියන තුනක පාඩුවක් දරමින් වුවද විදුලිබිල් සහනය ජනතාවට ලබාදීමට රජය කිසිවිටෙකත් නොපැකිලෙන බව ශ්‍රි ලංකා පොදුජන පෙරමුණේ නායක අග්‍රාමාත්‍ය මහින්ද රාජපක්ෂ මහතා පවසනවා. කෑගල්ල රුවන්වැල්ල ප්‍රදේශයේ පැවැති ජන හමුවකට එක්වෙමිනුයි අග්‍රාමාත්‍යවරයා මේ බව කියා සිටියේ. නතර වු වැඩ කොටස් යළි ආරම්භ කිරීමට ජනතාව වත්මන් රජයට මෙවර මහ මැතිවරණයේ දී බලය ලබා දෙන බවද අග්‍රාමාත්‍ය මහින්ද රාජපක්ෂ මහතා පැවසුවා. එසේම රටේ ප්‍රශ්න විසදීමට ද මෙම ජන වරම උපකාරී වන බවයි අග්‍රාමාත්‍යවරයා පෙන්වා දුන්නේ. නුවර, දඹුල්ල, රත්නපුර අධිවේගී මාර්ග ඉදිකිරීමට දැනටමත් රජය පියවර ගෙන ඇති බව ඒ මහතා පෙන්වා දුන්නා. මෙරට සමාගම් සහ කොන්ත්‍රාත්කරුවන්ට ඉදිකිරීම් භාර දීමට  ජනාධිපතිතුමා තීරණය කර ඇති බව ද අග්‍රාමාත්‍යවරයා පැවසුවා."
    },
    {
        "content": "ශ්‍රී ලංකාවේ ශක්තිමත් සෞඛ්‍ය පද්ධතියක් ක්‍රියාත්මක බව ලෝක සෞඛ්‍ය සංවිධානය අවධාරණය කරනවා. එම සංවිධානයේ ශ්‍රී ලංකාවේ නේවාසික නියෝජිත වෛද්‍ය රාසියා පෙන්සේ මහත්මිය අද පැවති මාධ්‍ය හමුවකදී මේ බව කියා සිටියා. ශ්‍රී ලංකාව මෙම වෛරසය පාලනය කර ගත් රටවල් කිහිපය අතරට එක්වන බව ද ඇය මෙහිදී වැඩිදුරටත් ප්‍රකාශ කළා."
    },
    {
        "content": "මහමැතිවරණට අදාළ සෞඛ්‍ය මාර්ගෝපදේශ ගැසට් කිරීමට සූදානම් බව අග්‍රාමාත්‍ය මහින්ද රාජපක්ෂ මහතා පවසනවා. නව්‍ය කොරෝනා වෛරසය මැඩ පවත්වා ජනතාව ආරක්ෂා කිරීමට රජය පියවර ගන්වා බවද මාධ්‍ය ආයතන ප්‍රධානීන්ගේ හමුවේදී අග්‍රාමාත්‍යවරයා කියා සිටියා. \n \n වෛරසය ආසාදනය වූවන් මේ වන විට සමාජයෙන් වාර්තා නොවන මට්ටමට පාලනය කර ගැනීමට රජයට හැකි වී ඇති බවයි අග්‍රාමාත්‍යවරයා මෙහිදී ප්‍රකාශ කළේ. ඒ සදහා රජය වැඩපිළිවෙල රැසක් ක්‍රියාත්මක කරනවා. බොහෝ දෙනාගේ කැපවීම මෙහිදී වැදගත් වූ බවයි අග්‍රාමාත්‍යවරයා වැඩිදුරටත් කියා සිටියේ. සෞඛ්‍යයට අදාළව ප්‍රශ්න රැසක් මෙහිදී මාධ්‍යවේදන් විමසා සිටියා. එම ප්‍රශ්නවලට සෞඛ්‍ය හා ආරක්ෂක අංශ ප්‍රධානීන් පිළිතුරු ලබා දුන්නා. \n \n කන්දකාඩු පුනරුත්තාපන මධ්‍යස්ථානය තුළ අවශ්‍ය වෛද්‍ය පහසුකම් සපයා ඇති අතර අවශ්‍ය වුවහොත් වැලිකන්ද රෝහලෙන්ද එම පහසුකම් ලබාදීමට සූදානම් බව සෞඛ්‍ය සේවා අධ්‍යක්ෂ ජෙනරාල්වරයා මෙහිදී ප්‍රකාශ කළා."
    },
    {
        "content": "අගුලාන පොලිස් ස්ථානය ඉදිරිපිට කළහකාරී ලෙස හැසිරුනු පුද්ගලයින් 14 දෙනෙකු අත්අඩංගුවට ගෙන ඇති බව පොලීසිය පවසනවා. අගුලාන පොලිස් ස්ථානයට ගල්වලින් පහරදී, අලාභහානි සිදුකිරීම හා පොලිස් නිලධාරීන් අට දෙනෙකුට තුවාල සිදු කිරීම සම්බන්ධයෙන් සැකකරුවන්  අත්අඩංගුවට ගැණුනා. ලුනාව පාලම අසලදී පොලිසියේ රාජකාරියට බාධා කළ පුද්ගලයෙකුට පසුගිය 10 වනදා පොලිසිය වෙඩි තැබීමක් සිදුකළා. එයින් ඔහු මියගියා. සිද්ධිය පිළිබද නඩු විභාගය මොරටුව මහේස්ත්‍රාත් අධිකරණයේ විභාග වන අවස්ථාවේ පිරිසක් පැමිණ විරෝධතාවක නිරතවුණා. පසුව ඔවුන් අගුලාන පොලිසිය ඉදිරිපිටට පැමිණ පොලිසියට ගල්මුල් ප්‍රහාරයක් එල්ල කරමින් කලහකාරී ලෙස හැසිරුණා. එයින් පොලිසියට ද හානි සිදුව ඇති බවයි පොලිස් මූලස්ථානය නිවේදනය කළේ. බස්නාහිර පළාත භාර ජ්‍යෙෂ්ඨ නියෝජ්‍ය පොලිස්පති දේශබන්දු තෙන්නකෝන් මහතා සිද්ධිය වූ ස්ථානයට පැමිණ කරුණු සොයා බලා තත්ත්වය සමථයකට පත් කිරීමට කටයුතු කළා. සිද්ධිය සම්බන්ධයෙන් අත්අඩංගුවට ගත් සැකකරුවන් අද දින මොරටුව මහේස්ත්‍රාත් අධිකරණය වෙත ඉදිරිපත් කිරිමට නියමිතයි."
    },
    {
        "content": "ඡන්දය පැවැත්වීමට නම් කොරෝනා තත්ත්වය මේ ආකාරයෙන්ම පාලනය කර ගත යුතු බව මැතිවරණ කොමිසමේ සභාපති මහින්ද දේශප්‍රිය මහතා පවසනවා. මේ අතර තැපැල් ඡන්ද අද 04 වන දිනටත් සාර්ථකව පැවැත්වුණා. කොරෝනා තත්ත්වය තුළ මැතිවරණය පැවැත්වීම සම්බන්ධයෙන් මැතිවරණ කොමිසමේ සභාපතිවරයා මෙලෙස අදහස් පල කළා. \n \n මේ අතර  හෙට දිනයේදී ද තැපැල් ඡන්ද භාවිත කිරීමේ අවස්ථාව පවතින්නේ පොලිසිය, ආරක්ෂක හමුදා, සිවිල් ආරක්ෂක දෙපාර්තමේන්තුව, සෞඛ්‍ය අංශ, දිස්ත්‍රික් ලේකම් කාර්යාල හා මැතිවරණ කාර්යාල නිලධාරීන්ටයි. කොළඹ දිස්ත්‍රික් ලේකම් කාර්යාලයේදී ඡන්දය ප්‍රකාශ කිරීම අද සිදු කෙරුණා. තැපැල් ඡන්දය විමසීමේ තවත් අදියරක් සිවිල් ආරක්ෂක දෙපාර්තමේන්තුවේදීද ක්‍රියාත්මක වුණා. මහනුවර දිස්ත්‍රික් ලේකම්කාර්යාලයේදීද සාමකාමී වාතාවරණයක් යටතේ තැපැල් ඡන්දය භාවිත කෙරුණා. පොලොන්නරුව දිස්ත්‍රික්කයේ ද තැපැල් ඡන්ද භාවිත කිරීම ඉතා ඉහළ ප්‍රතිශතයක් ගෙන ඇති බව දිස්ත්‍රික් තේරීම් භාර නිලධාරීන් පවසනවා. හිඟුරක්ගොඩ පොලිස් ස්ථානයේ නිලධාරීන් මෙලෙස සිය ඡන්දය භාවිත කළා. මාතර දිස්ත්‍රික්කයේ තැපැල් ඡන්ද සළකුණු කිරීමද 04 වන දිනට අදත් සිදු කෙරුණා. මාතර පොලිස් ස්ථානයේ මෙන්ම දිස්ත්‍රික් ලේකම් කාර්යාලයේදී ඡන්දය භාවිත කිරීමට විශාල පිරිසක් එක්ව සිටියා. අම්පාර දිස්ත්‍රික්කයේ ආරක්ෂක අංශ සාමාජිකයන්ද දැඩි උනන්දුවකින් තැපැල් ඡන්දය භාවිත කරන ආකාරය දක්නට ලැබුණා."
    },
    {
        "content": "නව්‍ය කොරෝනා වෛරසයේ ව්‍යාප්තිය පාලනය කිරීම සදහා බස්රථවල මෙන්ම දුම්රියේ සිඟාකෑම තහනම් බව මගී ප්‍රවාහන කළමනාකරණ අමාත්‍යාංශ නිවේදනය කරනවා. මේ බව අදාළ ආයතන ප්‍රධානීන් දැනුවත් කෙරුණා. පොදු ප්‍රවාහන සේවා තුළින් වෛරසය ව්‍යාප්ත වීම පාලනය සදහා ඉදිරියේදී ගත යුතු ක්‍රියාමාර්ග පිළිබද අමාත්‍ය මහින්ද අමරවීර මහතාගේ ප්‍රධානත්වයෙන් පැවති සාකච්ඡාවකදී මේ බව ප්‍රකාශ කර තිබෙනවා."
    },
    {
        "content": "බස්නාහිර,  දකුණ,  මධ්‍යම සහ වයඹ පළාත්වල අද (17) දිනයේ වැසිවාර කිහිපයක් අපේක්ෂා කරන බව කාලගුණ විද්‍යා දෙපාර්තමේන්තුව පවසනවා."
    },
    {
        "content": "හෙරොයින් සහ කේරළ ගංජා සමඟ සැකකරුවන් හතර දෙනෙකු අත්අඩංගුවට ගත්තා. පොලීසිය සහ නාවික හමුදාව කළ වැටලීම්වලදීයි මෙම සැකකරුවන් අත්අඩංගුවට ගෙන තිබෙන්නේ. මුල්ලේරියාව ගොඩඋඩ ප්‍රදේශයේ දී කළ පොලීසිය කළ වැටලීමකදී හෙරොයින් ග්‍රෑම් 6 යි මිලිග්‍රෑම් 10 ක් සමග සැකකරුවෙකු අත්අඩංගුවට ගැණුනා. වයස අවුරුදු 30 ක් පමණ වන මෙම පුද්ගලයා හිඹුටාන අංගොඩ ප්‍රදේශයේ පදිංචිකරුවෙක්. සැකකරු අලුත්කඩේ මහේස්ත්‍රාත් අධිකරණයට අද (17) ඉදිරිපත් කිරීමට නියමිතයි. මන්ඩතිව් මුහුදේ නාවික හමුදා‍ව කළ වැටලීමකදී කේරල ගංජා කිලෝ 111 යි ග්‍රෑම් 755 ක් සමග සැකකරුවන් දෙදෙනෙකු අත්අඩංගුවට ගෙන තිබෙනවා. කේරල ගංජා බෝට්ටුවකින් ප්‍රවාහනය කරමින් තිබියදීයි නාවික හමුදා භාරයට ගැණුනේ. වැඩිදුර විමර්ශන සදහා සැකකරුවන් යාපනය විශේෂ කාර්ය බලකා නිලධාරීන්ට භාරදී තිබෙනවා. මේ අතර කයිට්ස් අල්ලම්පිට්ටි වෙරළ තීරයේ තිබී කේරල ගංජා කිලෝ 53 ග්‍රෑම් 500 ක් නාවික හමුදාව සොයා ගත්තා. සැකකරුවන් අත්අඩංගුවට ගැනීමේ මෙහෙයුම් ක්‍රියාත්මකයි. වාරියපොල කොස්වත්ත හංදිය ප්‍රදේශයේ දී කළ වැටලීමක දී කේරළ ගංජා කිලෝ එකයි ග්‍රෑම් 540 ක් සමග සැකකරුවෙකු අත්අඩංගුවට ගත් බව වාරියපොල පොලීසිය ප්‍රකාශ කළා. කුරුණෑගල පොලිස් විශේෂ කාර්ය බලකායේ නිලධාරීන්ට ලැබුණු තොරතුරකට අනුවයි වැටලීම සිදුකළේ."
    },
    {
        "content": "සියලුම පක්ෂවල ලේකම්වරුන් සහ මැතිවරණ කොමිෂන් සභාව අතර හමුවක් මේ වනවිට පැවැත්වෙනවා. උදෑසන දහයට පමණ ආරම්භ වූ මෙම හමුවේ දී මහ මැතිවරණයේ ඉදිරි ක්‍රියාමාර්ග සම්බන්ධයෙන් දීර්ඝ ලෙස සාකච්ඡා කෙරෙන බවයි වාර්තා වන්නේ. සෞඛ්‍ය ආරක්ෂිත ක්‍රමවේද අනුව මැතිවරණය පැවැත්වීම ඇතුළු නිලධාරීන් දැනුවත් කිරීම සම්බන්ධයෙන් ද සාකච්ඡා කෙරෙනු ඇති."
    },
    {
        "content": "කන්දකාඩු පුනරුත්ථාපන මධ්‍යස්ථානයේ සිටින පුද්ගලයින් බැලීමට ගිය අමුත්තන් කිසිවෙකුට කොරෝනා ආසාදනය වී නැති බවට තහවුරුවී ඇති බව යුද හමුදාපති ලුතිනන් ජෙනරාල් ශවේන්ද්‍ර සිල්වා මහතා පවසනවා. ඔවුන්ගේ PCR පරීක්ෂණ සිදුකර ඇති අතර ඒ තුළින් මෙම තත්ත්වය තහවුරු වූ බවයි ඒ මහතා සදහන් කරන්නේ. කන්දකාඩු පොකුරට අදාළව පුද්ගලයින් පන්දහසකට අධික පිරිසකගේ පීසීආර් පරීක්ෂණ සිදුකර ඇති බව සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය අනිල් ජාසිංහ මහතා පවසනවා. ඊට අදාළ පීසීආර් පරීක්ෂණ අඛණ්ඩව සිදුකෙරෙන බවයි ඒ මහතා ප්‍රකාශ කළේ. මේ අතර කන්දකාඩු පොකුරෙහි ආසාදිතයින් හමුවීම මේ වනවිට අඩුවී ඇති බව වසංගත රෝග විද්‍යා ඒකකයේ විශේෂඥ වෛද්‍ය සුදත් සමරවීර මහතා පවසනවා. \n \n රාජාංගනය ප්‍රදේශය තුළ පුද්ගලයින් දෙළොස්දහසකට වැඩි පිරිසක් නිරෝධායනයට ලක්කර ඇති බව ද සෞඛ්‍ය අංශ පවසනවා. රාජාංගනය යාය එක ප්‍රාථමික විද්‍යාලයේ පහ ශ්‍රේණිය සිසුන් 51 දෙනෙකුගේ පීසීආර් පරීක්ෂණවලට අදාළ සාම්පල ලබාගැනීම රාජාංගනය සති පොළ භූමිය අසළදී සිදුකෙරුණා. ඊට අමතරව රාජාංගනය අංගමුව ප්‍රදේශයේ පුද්ගලයින් 40 දෙනෙකුගේ පීසීආර් පරීක්ෂණ සදහා සාම්පල ලබාගත් බවයි සෞඛ්‍ය අංශ ප්‍රකාශ කළේ. කොළඹ මහ නගර සභාවේ ජන සෞඛ්‍ය දෙපාර්තමේන්තුවේ වසංගත විද්‍යා අංශය මගින් සිදුකරන පීසීආර් පරීක්ෂණ සදහා සාම්පල ලබාගැනීම අඛණ්ඩව සිදුකෙරෙනවා. ඒ අනුව කොළඹ 4 බම්බලපිටිය ප්‍රදේශයේ ප්‍රජාවගේ අහඹු නියදියකින් හා කන්දකාඩු මධ්‍යස්ථානයේ ආශ්‍රිතයින් 40 කගේ පීසීආර් පරීක්ෂණ සදහා සාම්පල ලබාගැනීම සිදුකෙරුණා."
    },
    {
        "content": "විදුලිබිලේ සහනය ජනතාවට ලබාදීමට රජය මේ වනවිට කටයුතු කර ඇති බව ශ්‍රී ලංකා පොදුජන පෙරමුණේ නායක අග්‍රාමාත්‍ය මහින්ද රාජපක්ෂ මහතා පවසනවා. ඒ වෙනුවෙන් රජය විශාල වියදමක් දරන බවයි අග්‍රාමාත්‍යවරයා පෙන්වා දුන්නේ. මහ මැතිවරණයට ශ්‍රී ලංකා පොදුජන පෙරමුණෙන් ඉදිරිපත්වන අපේක්ෂකයින්ගේ ජය තහවුරු කිරීම සදහා යටියන්තොට ප්‍රදේශයේ පැවති ජන හමුවකදී අග්‍රාමාත්‍යවරයා මේ බව ප්‍රකාශ කළා. ආපස්සට ගිය රටේ ඉදිරි ගමන නව රජයක් තුළින් සාර්ථකව ආරම්භ කරන බවයි අග්‍රාමාත්‍යවරයා මෙහිදී අවධාරණය කළේ."
    },
    {
        "content": "පාස්කු ඉරුදින ත්‍රස්ත ප්‍රහාරය සම්බන්ධයෙන් විමර්ශනය කෙරෙන ජනාධිපති කොමිසම හමුවේ සාක්ෂි ලබා දීමට හිටපු පොලිස්පති එන් කේ ඉලංගකෝන් සහ නියෝජ්‍ය පොලිස්පති වරුණ ජයසුන්දර යන මහත්වරුන් අද දිනයේ කැදවා තිබෙනවා. නියෝජ්‍ය පොලිස්පති වරුණ ජයසුන්දර මහතා මීට පෙරද  කොමිසම හමුවේ සාක්ෂි ලබා දීමට කැදවා තිබුණා. එමෙන්ම හිටපු පොලිස්පති එන් කේ ඉලංගකෝන් මහතා මෙම කොමිසම හමුවේ සාක්ෂි ලබා දෙන්නේ පළමුවරටයි. ඊයේ දිනයේ දී කොමිසම හමුවේ සාක්ෂි ලබා දුන්නේ ත්‍රස්ත විමර්ශන කොට්ඨාසය භාරව කටයුතු කළ වැඩතහනමට ලක්ව සිටින නියෝජ්‍ය පොලිස්පති නාලක  ද සිල්වා මහතායි. පාස්කු ඉරුදින ත්‍රස්ත ප්‍රහාරයට පෙර 2018 වසරේ ජූලි මාසයේ දී සහරාන් හෂීම් අත්අඩංගුවට ගැනීමට තමන් විවෘත වරෙන්තුවක් ලබා ගත්ත ද එම වරෙන්තුව පිළිබද දිවයිනේ අනෙකුත් පොලිස් ස්ථාන දැනුවත් නොකළ බවයි ඔහු සාක්ෂි ලබා දෙමින් ඊයේ පිළිගත්තේ. එමෙන්ම ජනාධිපති කොමිසම ඔහුගෙන් විමසූ ප්‍රශ්නවලට පිළිතුරු ලබාදෙමින් කිහිප විටකදීම ඔහු සදහන් කළේ මාස 7 ක් පමණ රක්ෂිත බන්ධනාගාර ගත කර සිටීම හේතුවෙන් ඇතැම් කරුණු තමන්ට ද අමතක බවයි."
    },
    {
        "content": "සංවිධානාත්මක අපරාධකල්ලි සාමාජිකයෙකු වන ධනුෂ්ක ආරියවංශ නොහොත් රංග නැමැත්තා මුල්ලේරියාව හිඹුටාන ප්‍රදේශයේ දී අත්අඩංගුවට ගෙන තිබෙනවා. මොහු අපරාධකල්ලි සාමාජිකයෙකු වන ඌරු ජුවාගේ ප්‍රධාන ගෝලයෙකු බවයි පොලීසිය පවසන්නේ. අත්අඩංගුවට ගන්නා අවස්ථවේ සැකකරු ළග හෙරොයින් ද තිබී පොලීසිය සොයා ගත්තා."
    },
    {
        "content": "මෙරට කොරෝනා රෝගීන්ගේ සංඛ්‍යාව 2,687 ක් දක්වා ඉහළ ගොස් තිබෙනවා. සුවය ලැබූ රෝගීන්ගේ සංඛ්‍යාව 2,007 ක්. කොරෝනා ආසාදනය වූ පුද්ගලයින්ගෙන් 669 දෙනෙකු රෝහල්වල ප්‍රතිකාර ලබනවා. කොරෝනා බවට සැක සහිතව වෛද්‍ය අධීක්ෂණය යටතේ පුද්ගලයින් 168 දෙනෙකු ප්‍රතිකාර ලබන බවයි වසංගත රෝග විද්‍යා අංශය සදහන් කරන්නේ."
    },
    {
        "content": "මහ මැතිවරණයේ තැපැල් ඡන්ද ප්‍රකාශ කිරීම පස්වන දිනටත් අද (17) සිදුකෙරෙනවා. මෙවර තැපැල් ඡන්දය ප්‍රකාශ කිරීම සදහා ඡන්ද දායකයන් හත්ලක්‍ෂ පන්දහස් අසූ පස් දෙනෙකු සුදුසුකම් ලබා සිටිනවා. තැපැල් ඡන්ද ප්‍රකාශ කිරීම පසුගිය 13 වනදා ආරම්භ කෙරුණා. එදින තැපැල් ඡන්ද ප්‍රකාශ කිරීම සදහා අවස්ථාව ලබාදී තිබුණේ සෞඛ්‍ය අංශ සේවකයින්ටයි. පසුගිය 14 සහ 15 දිනයන් හිදී පොලීසිය,  ආරක්ෂක හමුදා,  සිවිල් ආරක්ෂක දෙපාර්තමේන්තුව,  සෞඛ්‍ය අංශ,  දිස්ත්‍රික් ලේකම් කාර්යාල හා මැතිවරණ කාර්යාල  නිලධාරීන් හැර සෙසු පිරිස වෙනුවෙන් තැපැල් ඡන්ද ප්‍රකාශ කිරීමට අවස්ථාව හිමිවුණා. ඊයේ (16) සහ අද (17) දිනයන් හිදී තැපැල් ඡන්ද ප්‍රකාශ කිරීම සදහා අවස්ථාව හිමිවන්නේ පොලිසිය,  ආරක්ෂක හමුදා,  සිවිල් ආරක්ෂක දෙපාර්තමේන්තුව,  සෞඛ්‍ය අංශ,  දිස්ත්‍රික් ලේකම් කාර්යාල හා මැතිවරණ කාර්යාල නිලධාරීන්ටයි. මෙම දිනයන්හිදී තැපැල් ඡන්දය ප්‍රකාශ කිරීමට නොහැකිවන පිරිසට 20 සහ 21 දිනයන් හිදී තැපැල් ඡන්දය ප්‍රකාශ කළ හැකි බවයි මැතිවරණ කොමිෂන් සභාව සදහන් කළේ. මේ අතර අද (17) දිනයේත් තැපැල් ඡන්ද ප්‍රකාශ කිරීම සාර්ථකව සිදුකෙරෙනවා. කොළඹ ජාතික රෝහලේ තැපැල් ඡන්දය ප්‍රකාශ කිරීම සදහා ඡන්ද දායකයින් එක්ව සිටියා. පොළොන්නරුව දිස්ත්‍රික්කයේ සියලුම ප්‍රාදේශීය ලේකම් කාර්යාල,  පොලිස් ස්ථාන සහ යුද හමුදා කදවුරුවල තැපැල් ඡන්ද ප්‍රකාශ කිරීම සිදුකෙරුණේ සෞඛ්‍ය ආරක්ෂිත ක්‍රමවේද අනුගමනය කරමින්. වන්නි දිස්ත්‍රික්කයේ තැපැල් ඡන්ද දායකයින් ඡන්දය ප්‍රකාශ කිරීම සදහා උනන්දුවෙන් එක්ව සිටින බව දිස්ත්‍රික් තේරීම් භාර නිලධාරී සමන් බන්දුලසේන මහතා ප්‍රකාශ කළා. රාජාංගනය බල ප්‍රදේශය හැර අනුරාධපුර දිස්ත්‍රික්කයේ සෙසු ප්‍රදේශවල තැපැල් ඡන්ද ප්‍රකාශ කිරීම සිදුකෙරෙනවා."
    },
    {
        "content": "තම කණ්ඩායම සමඟ එක්වන පිරිස් දැන්ම එකතු වියයුතු බවත් අගෝස්තු පස්වනදායින් පසු එකතුවන පිරිසට ප්‍රමුඛතාව නොදෙන බවත් සමගි ජන බලවේගයේ නායක සජිත් ප්‍රේමදාස මහතා පවසනවා. දඹුල්ල ගම්උදා භූමියේ පැවති ජන හමුවේ දී ඒ මහතා මෙම අදහස් පළකළා. සමගි ජන බලවේගයේ අපේක්ෂකයින් ඇතුළු පිරිසක් එම අවස්ථාවට එක්ව සිටියා."
    },
    {
        "content": "තවත් කොරෝනා ආසාදිතයන් 05 දෙනෙකු සම්පූර්ණ සුවය ලබා රෝහලෙන් පිටත්ව ගොස් තිබෙනවා. ඒ අනුව මේ වන විට සුවය ලැබූ කොරෝනා රෝගීන්ගේ සංඛ්‍යාව 2012දක්වා ඉහළ ගියා."
    },
    {
        "content": "කාන්තාවන්ගේ සුබ සාධනය වෙනුවෙන් නව ප්‍රතිපත්තියක් එළිදක්වන බව එක්සත් ජාතික පක්ෂ නායක රනිල් වික්‍රමසිංහ මහතා පවසනවා. රනිල් වික්‍රමසිංහ මහතාගේ ප්‍රධාන මැතිවරණ මෙහෙයුම් කාර්යාලය කොළඹ 3 ඇල්ප්‍රඩ් හවුස් ඇවනිව් හිදී විවෘත කෙරුණා. එක්සත් ජාතික පක්ෂයෙන් මහ මැතිවරණයට ඉදිරිපත් වන අපේක්ෂකයින් එම අවස්ථාවට එක්වුණා. මෙහිදී වැඩිදුරටත් අදහස් දැක්වූ රනිල් වික්‍රමසිංහ මහතා."
    },
    {
        "content": "දූෂණ චෝදනා එල්ලවී ඇති පිරිසක් නියෝජනය කරන විපක්ෂය ඔවුන්ගේ කාර්ය භාරය ඉටුකරන්නේ කෙසේදැයි ජාතික ජන බලවේගයේ නායක අනුර කුමාර දිසානායක මහතා ප්‍රශ්න කරනවා. මොරටුව සොයිසාපුර ප්‍රදේශයේ පැවති ජන හමුවකදී ඒ මහතා මෙම අදහස් පළකළා."
    },
    {
        "content": "උතුරු දුම්රිය මාර්ගයේ සෙනරත්ගම ප්‍රදේශයේ දී දුම්රිය පීලි පැනීමක් හේතුවෙන් දුම්රිය ධාවනයට බාධා එල්ලවී තිබෙනවා. කොළඹ කොටුව සිට මන්නාරම දක්වා ධාවනය වූ රාත්‍රි තැපැල් දුම්රිය පීලි පැනීමට ලක්ව ඇත්තේ සෙනරත්ගම ප්‍රදේශයේදීයි. ඒ හේතුවෙන් දුම්රිය ධාවනය අඩාලව පවතින බව දුම්රිය පාලක මැදිරිය පවසනවා. දුම්රිය පීලිගත කිරීමේ කටයුතු මේ වන විට ආරම්භ කර ඇති බවයි පාලක මැදිරිය සදහන් කළේ."
    },
    {
        "content": "අත්‍යාවශ්‍ය නඩත්තු කටයුත්තක් හේතුවෙන් හෙට (18) දිනයේ කොළඹ ප්‍රදේශ කිහිපයකට ජල සැපයුම අත්හිටුවන බව ජාතික ජල සම්පාදන හා ජලාපවහන මණ්ඩලය පවසයි. හෙට (18) පස්වරු 8 සිට පසුදා (19) පෙරවරු 06 දක්වා පැය 10 ක ජල කප්පාදුවක් සිදු කිරීමට නියමිතය. ඒ අනුව කොළඹ 13,14, සහ 15 යන ප්‍රදේශවලට ජල කප්පාදුව සිදුවෙයි. කොළඹ 11,12 යන ප්‍රදේශ වලට අඩු පීඩනයක් යටතේ ජලය සැපයීමට නියමිතය. මේ අතර හෙට (18) පස්වරු 02.00 සිට අනිද්දා (19) පස්වරු 06.00 දක්වා කාලය තුළ කොළොන්නාව, රාජගිරිය,මොරගස්මුල්ල, ඔබේෙස්කරපුර, බණ්ඩාරනායකපුර, නාවල සහ කොස්වත්ත ප්‍රදේශවලට ජල සැපයුම අත්හිටුවන බව ජාතික ජලසම්පාදන හා ජලාපවහන මණ්ඩලය පවසයි."
    },
    {
        "content": "කොවිඩ් හේතුවෙන් මියගිය විගමණික ශ්‍රමිකයින්ට ලක්ෂ 5 බැගින් ද,  2020 මාර්තු 16න් පසුව විදේශ ගතවුවන්ට ලක්ෂ 6 බැගින් වන්දි පිරිනමන බව ඒම කාර්යාංශය නිවේදනයක් නිකුත් කරමින් සඳහන් කරයි. ඒම නිවේදනය පහතින්, ශ්‍රි ලංකා විදේශ සේවා නියුක්ති කාර්යාංශයේ ලියාපදිංචි වී රැකියා සඳහා විදේශ ගතවී කොවිඩ් 19 වැළඳී මිය යන ශ්‍රමිකයින් වෙනුවෙන්ද කාර්යාංශය රක්ෂණ වන්දි පිරිනමන බව කමල් රත්වත්තේ මහතා සඳහන් කරයි. ඒ අනුව කොවිඩ් 19 වැළඳී මිය යන අය වෙනුවෙන් රුපියල් ලක්ෂ 5 හෝ 6 බැගින් පිරිනමන අතර , ශ්‍රි ලංකා රක්ෂණ සංස්ථාව මගින් ඇති කර ගෙන තිබෙන 2019 ගිවිසුමට අනුව, කාර්යාංශයේ ලියාපදිංචිය ලබා විදේශ රැකියාවේ යෙදී සිටියදී සිදුවන සාමාන්‍ය මරණයකදී ගෙවන වන්දිය වන රුපියල් ලක්ෂ 5, කොවිඩ් 19 රෝගය වැළදී මිය යන ශ්‍රමිකයින් වෙනුවෙන්ද ගෙවන අතර, දැනටමත් ඒ සඳහා 20 දෙනෙකුගේ ලිපිගොනු සකස් කරගෙන යමින් තිබේ. 2020 මාර්තු 16 න් පසුව ලියාපදිංචිය ලබා විදේශ ගතවූවන් වෙනුවෙන් මෙම වන්දිය රුපියල් ලක්ෂ 6 දක්වා වැඩි කර ඇත. එමෙන්ම කාර්යාංශයේ ලියාපදිංචිය ලබා එහි කාලය ඉක්මවා තිබියදී එය අළුත් නොකර සේවය කරමින් සිටියදී මියයන අය වෙනුවෙන් රක්ෂණ වන්දි හිමි නොවන අතර , ඒ අය වෙනුවෙන් කාර්යාංශයේ විශේෂ සුභසාධන අරමුදල යටතේ රුපියල් ලක්ෂ 3 බැගින් වන්දි පිරිනැමේ. මෙම වර්ෂයේ ගෙවුණු මාස 6 තුළදී කාර්යාංශයේ ලියාපදිංචිය ලබා රැකියා සඳහා විදේශ ගතවූ ශ්‍රමිකයින් 40,143ක් වෙනුවෙන් නොමිළේ ලබාදෙන සහන රක්ෂණ හිමිකම පිරිනැමීම සඳහා කාර්යාංශය විසින් රක්ෂණ වාරික ලෙස රු.26,330,000.00ක මුදලක් ශ්‍රි ලංකා රක්ෂණ සංස්ථාවට ගෙවා තිබේ. මෙයට අමතරව මියගිය සෑම අයකුගේම ආගමික කටයුතු සඳහා රු.40,000.00 බැගින් පිරිනැමේ. මියගිය අයගේ ආගමික කටයුතු සඳහා ගෙවන මුදල මීට පෙර රු.30.000 ව පැවති අතර, කොවිඩ් 19 හේතුවෙන් මිය යන අය වෙනුවෙන් එය රු 10.000 කින් වැඩිකර ඇත. මේ වන විට කොරෝනා වෛරසය හේතුවෙන් විදේශ රැකියාවල නියුතු 40 දෙනෙකු පමණ මිය ගොස් ඇති අතර එයින් පිරිමි ශ්‍රමිකයින් 37ක් හා කාන්තා ශ්‍රමිකයින් 3ක් වේ. සෞදි අරාබියෙන් 18ක්ද, කුවේට් 9ක්, එක්සත් අරාබි එමීර් 8ක්, ඕමාන් කටාර් 2 බැගින් හා එක් මරණයක් ලෙබනන් වලින් වාර්තා වේ."
    },
    {
        "content": "ශ්‍රී ලංකා නාවික හමුදාවේ 24 වෙනි නාවික හමුදාපතිවරයා ලෙස අභිනවයෙන් පත්වූ වයිස් අද්මිරාල් නිශාන්ත උළුගෙතැන්න මහතා අග්‍රාමාත්‍ය මහින්ද රාජපක්ෂ මහතා හමුවෙයි. සිය ධූරයේ වැඩ භාර ගැනීමෙන් අනතුරුව නාවික හමුදාපතිවරයා  නිළ වශයෙනන් අද (17)  පෙරවරුවේ අරලියගහ මන්දිරයේ දී  අග්‍රාමාත්‍ය මහින්ද රාජපක්ෂ මහතා හමුවිය. කොළඹ රාජකීය විද්‍යාලයේ ආදි ශිෂ්‍යයෙකු වන නිශාන්ත උළුගෙතැන්න මහතා  නව පදවියට පත්වීමට පෙර නාවික හමුදාවේ මාණ්ඩලික ප්‍රධානි ලෙස කටයුතු කරනු ලැබීය. රණශූර, විශිෂ්ට සේවා, විභූෂණ උත්තම සේවා, ආදී පදක්කම් හිමිකර ගත් ඒ මහතා 1985 ජනවාරි 7 වැනිදා නාවික හමුදා සේවයට එක් වී ඇත."
    },
    {
        "content": "අධ්‍යයන පොදු සහතික පත්‍ර සාමාන්‍ය පෙළ විභාගයේ ප්‍රතිඵල නැවත සමීක්ෂණය සඳහා අයදුම්පත් කැදවීමේ දිනය දිර්ඝ කර තිබෙනවා. ඒ අනුව සාමාන්‍ය පෙළ ප්‍රතිඵල නැවත සමීක්ෂණය කිරීමට අදාළ අයදුම්පත් කැදවීමේ අවසාන දිනය ලබන 31 වනදා දක්වා දීර්ඝ කර ඇති බව විභාග දෙපාර්තමේන්තුව සදහන් කරනවා. ඊට අදාළ අයදුම්පත්‍ර ලියාපදිංචි තැපෑලෙන් එවිය යුතුයි. වැඩිදුර තොරතුරු විභාග දෙපාර්තමේන්තුවේ www.doenets.lk වෙබ් අඩවියෙන් ලබා ගත හැකියි."
    },
    {
        "content": "කොරෝනා රෝග පාලන කටයුතු වලින් අද (17) සිට ඉවත් වීමට ශ්‍රී ලංකා මහජන සෞඛ්‍ය පරීක්ෂකවරුන් තීරණය කළ බව එම සංගමයේ ලේකම් මහේන්ද්‍ර බාලසුරිය ප්‍රකාශ කරයි. කොරෝනා පාලනය සම්බන්ධයෙන් නීතිමය බලතල ක්‍රියාත්මක කිරීම පිණිස බලයලත් නිලධාරීන් ලෙස සෞඛ්‍ය පරීක්ෂකවරුන් පත් නොකිරීමට විරෝධය පළකරමින් අද (17) දවල් 12.30 සිට ඔවුන් සේවයෙන් ඉවත් වීය. එම සංගමයේ සභාපති, එම්.ජී.යු.රෝහණ මහතා විසින් සෞඛ්‍ය හා දේශීය වෛද්‍ය සේවා අමාත්‍යාංශය ලේකම්වරයා වෙත මේ බව ලිඛිතව යොමු කර ඇත. නීතිමය රැකවරණය රහිතව රාජකාරී කිරීමට නොහැකිවීම පදනම් කර ගනිමින් එම සංගමය මෙම තීරණය ගත් බව එම නිවේදනයේ වැඩිදුරටත් දැක්වේ."
    },
    {
        "content": "කුරුණෑගල පුරාවිද්‍යා ගොඩනැගිලිවලට හානි සිදුකිරීම සම්බන්ධයෙන් සොයා බැලීමට විශේෂඥ කමිටුවක් පත් කර තිබෙනවා. එහි සභාපතිත්වය දරන්නේ පුරාවිද්‍යා අධ්‍යක්ෂ ජෙනරාල්වරයායි. 13 වන සියවසේ කුරුණෑගල රාජධානි සමයට අයත් රාජසභා ශාලාව ලෙස විශ්වාස කෙරෙන පුරාවිද්‍යාත්මක වටිනාකමින් යුත් ගොඩනැගිලිවලට සිදුකළ හානි සම්බන්ධයෙන් අග්‍රාමාත්‍ය මහින්ද රාජපක්ෂ මහතාගේ අවධානය යොමු වුණා. එම ගොඩනැගිලිවලට හානි සිදුකිරීම පිළිබද වහා සොයා බලා වාර්තාවක් ලබාදෙන ලෙස අග්‍රාමාත්‍ය මහින්ද රාජපක්ෂ මහතා සංස්කෘතික කටයුතු අමාත්‍යාංශ ලේකම්වරයාට දැනුම් දී තිබෙනවා. ඒ අනුව මේ පිළිබද සොයා බැලීමට බුද්ධශාසන හා සංස්කෘතික කටයුතු අමාත්‍යාංශ ලේකම් බන්දුල හරිස්චන්ද්‍ර මහතා විසින් විශේෂඥ කමිටුවක් පත් කිරිමටයි පියවර ගෙන ඇත්තේ. පුරාවිද්‍යා අධ්‍යක්ෂ ජෙනරාල් මහාචාර්ය සෙනරත් දිසානායක මහතා එහි සභාපතිවරයායි. කුරුණෑගල දිස්ත්‍රීක් ලේකම් ආර් එම් රත්නායක, පුරාවිද්‍යා මහාචාර්ය ටී බී කුලතුංග, සංස්කෘතික කටයුතු අමාත්‍යාංශයේ නියෝජ්‍ය අධ්‍යක්ෂ ප්‍රසාද් රණසිංහ හා සංස්කෘතික අරමුදලේ අධ්‍යක්ෂ සුමේධා මාතොට යන මහත්ම මහත්මීන් කමිටුවේ සෙසු සාමාජිකයින් වනවා. කුරුණෑගල නගරයේ පිහිටි හානි සිදු වූ මෙම ගොඩනැගිල්ල පුරාවිද්‍යා ආඥාපනත යටතේ පුරාවිද්‍යා රක්ෂිතයක් ලෙස ගැනෙන ස්මාරකයක් බවයි පුරාවිද්‍යා අධ්‍යක්ෂ ජෙනරාවරයා පවසන්නේ."
    },
    {
        "content": "අගුලාන පොලීසිය ඉදිරිපිට කලහකාරී ලෙස හැසිරීමේ සිද්ධියට අදාළව අත්අඩංගුවට ගත් 14 දෙනා ඇප මත මුදා හැරුණා. පොලිස් වෙඩි පහරින් ධීවරයෙකු මියයාමේ සිද්ධියට අදාළ සාක්ෂිකරුවන් දෙදෙනා අධිකරණයට යාමට පෙර පොලීසිය ඔවුන් රැගෙන ගියේ යැයි පවසමින් මියගිය පුද්ගලයාගේ ඥාතීන් ඇතුළු පිරිසක් අගුලාන පොලීසිය ඉදිරිපිට නොසන්සුන්කාරී ලෙස හැසිරුණා. එහිදී පොලිස් ස්ථානයට ගල්වලින් පහර දී හානි සිදුකළ බවටයි චෝදනා එල්ල වී තිබුණේ. අයුතු ජනරාශිය, රජයේ නිලධාරීන්ට තුවාල සිදු කිරීම හා අනර්ථය යන චෝදනා යටතේ සැකකාරියන් නව දෙනෙකු හා සැකකරුවන් පස්දෙනෙකු පොලිස් අත්අඩංගුවට ගනු ලැබුවා. ඔවුන් මොරටුව මහේස්ත්‍රාත් අධිකරණයට ඉදිරිපත් කිරීමෙන් අනතුරුව එක් අයෙකුට රුපියල් ලක්ෂයක බැගින් වූ ශරීර ඇප දෙක බැගින් නියම කෙරුණා. ඔක්තෝබර් මස 23 වනදා මෙම නඩුව යළි කැදවීමටයි අධිකරණය නියෝග කළේ."
    },
    {
        "content": "සෞභාග්‍යයේ දැක්ම ප්‍රතිපත්ති ප්‍රකාශයට අනුව සෑම දරුවෙකුටම විශ්වවිද්‍යාල අධ්‍යාපනයක් ලබා දෙන බවට වූ පොරොන්දුව මේ වන විට යථාර්තයක් බවට පත් වෙමින් පවතිනවා. ඒ අනුව දිස්ත්‍රික්ක 10 ක් කේන්ද්‍ර කර ගනිමින් තාක්ෂණික විශ්වවිද්‍යාල ආරම්භ කිරීමට රජය සැලසුම් කර ඇති බව අද (17) පැවති මාධ්‍ය හමුවකදී අමාත්‍ය ආචාර්ය බන්දුල ගුණවර්ධන මහතා සදහන් කළා. නිපුණතා සංවර්ධන දර්ශකයේ මූලික අවධානය යොමුව ඇත්තේ ගෝලීය ප්‍රවණතාවන්ට හා තිරසර සංවර්ධනය සදහා වූ ගෝලීය න්‍යාය පත්‍රයට යෝග්‍ය පරිදී අනාගත පරපුරේ නිපුණතා ගොඩනැගීමයි. ජනාධිපති ගෝඨාභය රාජපක්ෂ මැතිතුමා මෙරට අධ්‍යාපන කටයුතු පිළිබද කාර්ය සාධක බලකායක් පිහිටුවනු ලැබුවේද සෞභාග්‍ය දැක්ම ජාතික ප්‍රති ආකෘතියට අනුකූල වන පරිදීයි. වර්ථමාන අධ්‍යාපන පද්ධතිය සමාලෝචනය කිරීම සහ යහපත් පරිවර්ථනයක් සදහා ක්‍රියාකාරී සැලැස්මක් ගොඩනැගීම එහි අරමුණයි. අපොස සාමාන්‍ය පෙළ හා උසස් පෙළ විභාග අසමත් වන දරුවන්ට පවා තාක්ෂණ විශ්වවිද්‍යාල හරහා තම අනාගතය සකසා ගැනීමට ඉඩකඩ මේ වන විට සැලසී තිබෙනවා."
    },
    {
        "content": "වෙඩි ප්‍රහාරයකට ලක්ව බරපතල තුවාල ලැබූ  වන අලියෙකු මැදිරිගිරිය අලුත්වැව රක්ෂිත ප්‍රදේශයේ රැදී සිටින බව ප්‍රදේශවාසීන් පවසනවා. මෙම සත්වයාට කඩිනමින් ප්‍රතිකාර ලබා දිය යුතු බවයි ඔවුන් අවධාරණය කරන්නේ. දඩයක්කරුවෙකු තැබූ වෙඩි ප්‍රහාරයකින් වම් පාදයට බරපතල තුවාල සිදුව ඇති මෙම සත්වයා ඇවිද ගැනීමට නොහැකිව දැඩි සේ වේදනාවිදිමින් පසුවනවා. උස අඩි 09 ක් පමණ වන මෙම වන අලියාට ප්‍රතිකාර ලබා දීමට වනජීවි නිලධාරීන් ඉදිරිපත්ව නැති බවයි ප්‍රදේශවාසීන් පවසන්නේ. කඩිනමින් ප්‍රතිකාර ලබා නොදුන හොත් මෙම සත්වයාගේ ජීවිතය අනතුරේ බව ඔවුන් පෙන්වා දෙනවා. මේ අතර මේ දිනවල වව්නියාව මහකච්චකොඩිය ග්‍රාමයට දිගින් දිගටම වන අලි තර්ජන එල්ලවී තිබෙනවා. අලි රංචු දෙකක් ගම්මානයට කඩා වැදී බෝග වගාවන් විනාශ කර දමන බවයි ගම්වාසීන් පවසන්නේ. ආහාර හා ජලය සොයා වන අලි මෙසේ ගම්වැදීම දිගින් දිගටම සිදුවනවා."
    },
    {
        "content": "වනජීවී වෘත්තීය සමිති සංගම් 7 ක් ද අද (17) දින අසනීප නිවාඩු වාර්තා කරමින් වෘත්තීය ක්‍රියාමාර්ගයකට එළඹ තිබුණා. සමස්ත ලංකා ඒකාබද්ධ වනජීවී නිලධාරීන්ගේ සංගමයේ සභාපති ප්‍රභාෂ් කරුණාතිලක මහතා කියා සිටියේ වසර ගණනාවක සිට තමන් සිදුකරන සේවයට නිසි දිරිදීමනාවක් ලබා නොදීමට විරෝධය පළ කරමින් සංකේතාත්මකව මෙම වෘත්තීය සමිති ක්‍රියාමාර්ගයට එළඹි බවයි."
    },
    {
        "content": "අධික රුධිරය වහනයවීම හේතුවෙන් පුත්තලම මූලික රෝහලට ඇතුළත් කිරීමෙන් අනතුරුව මියගිය දස හැවිරිදි දැරිය සම්බන්ධයෙන් මහේස්ත්‍රාත් පරීක්ෂණ අද පැවැත්වුණා. ඒ පුත්තලම අතිරේක දිසා විනිසුරු හා මහේස්ත්‍රාත් රහිරු එන් සිල්වා මහතාගේ මෙහෙයවීමෙන්. දැරිය පදිංචිව සිටි පුත්තලම කුරුණෑගල මාර්ගයේ තුනේ කණුව ප්‍රදේශයේ පොල්වත්තක පිහිටි නිවස මහේස්ත්‍රාත්වරයාගේ පරීක්ෂාවට ලක්වුණා. තම මව සහ සුළු පියා සමග දැරිය නිවසේ පදිංචිව සිටි අතර ඇයට විෂ සතෙකු දෂ්ඨකර ඇති බව පවසමින් දැරියගේ මව ඇය පුත්තලම රෝහලට ඇතුළත් කර තිබුණා. ප්‍රතිකාර ලබමින් සිටි ඇය පසුගිය 16 වනදා ජීවිතක්ෂයට පත්වීමත් සමග පරීක්ෂණ ආරම්භ කළ පුත්තලම පොලීසියේ අපරාධ අංශය දැරියට සර්පයෙක් දෂ්ඨ කළේ ද නොඑසේනම් ඇය සුළු පියා අතින් දූෂණයට ලක්වූයේ ද යන්න පිළිබද අවධානය යොමුකළා. එහිදී හෙළිවී ඇත්තේ දැරිය සුලු පියා අතින් බරපතල ලිංගික හිංසනයකට ගොදුරුවී ඇති බවයි. ඒ බව ප්‍රකාශ නොකරන ලෙස ඔහු තමාට මරණ තර්ජන එල්ල කළ බව ඇය පොලීසිය හමුවේ ප්‍රකාශ කර තිබෙනවා. සිද්ධියට සම්බන්ධ සැකකරු මේ වනවිට ප්‍රදේශයෙන් පළාගොස් ඇති අතර ඔහු මීට පෙර ද මෙවැනි අපරාධ සිදුකර පොලීසිය මගහරිමින් සිටි අයෙකු බවයි පැවසෙන්නේ. දැරියගේ පශ්චාත් මරණ පරීක්ෂණය පුත්තලම අධිකරණ විශේෂඥ වෛද්‍යවරයා ලවා සිදුකර සිද්ධිය සම්බන්ධ පූර්ණ සාක්ෂි ලබාගෙන සැකකරු අත්අඩංගුවට ගන්නා ලෙසයි මහේස්ත්‍රාත්වරයා නියෝග කළේ."
    },
    {
        "content": "කිලිනොච්චිය යුද හමුදා රෝහල හමුදාපතිවරයා අතින් විවෘත කෙරුණා. කිලිනොච්චිය ආරක්ෂක සේනා මූලස්ථාන පරිශ්‍රයේ පිහිටි හමුදා රෝහල යුද හමුදාපති ලුතිනන් ජෙනරාල් ශවේන්ද්‍ර සිල්වා මහතාගේ ප්‍රධානත්වයෙන් විවෘත කෙරුණා. වාට්ටු සංකීර්ණ, බාහිර රෝගී අංශය, හදිසි ප්‍රතිකාර ඒකකය, පරීක්ෂණාගාර ඇතුළු සියලු පහසුකම්වලින් එය සමන්විතයි. කිලිනොච්චිය ආරක්ෂක සේනා ආඥාපති මේජර් ජෙනරාල් ජයන්ත ගුණරත්න මහතා ඇතුළු පිරිසක් මෙම අවස්ථාවට එක්ව සිටියා."
    },
    {
        "content": "සෞඛ්‍ය අමාත්‍යාංශ ලේකම්වරයා මහ මැතිවරණයට අදාළව ඉදිරිපත් කළ මාර්ගෝපදේශවලින් මැතිවරණ රැස්වීම්, මැතිවරණ ප්‍රචාරක කටයුතු හා මැතිවරණ කාර්යාල සම්බන්ධයෙන් පමණක් අවසර ලබා දීමට නීතිපතිවරයා පියවර ගත්තා. ඒ පිළිබද ස්වාධීන රූපවාහිනියට අදහස් දක්වන නීතිපති සම්බන්ධීකරණ නිලධාරී රජයේ අධිනීතිඥ නිශාරා ජයරත්න මෙනවිය."
    },
    {
        "content": "හෝමාගම පොලිස් අධිකාරී කාර්යාලයේ නිලධාරීන් ඇතුලු 33 දෙනෙකු නිරෝධායනයට යොමුකර තිබෙනවා. මෙම කාර්යාලයේ සේවය කරන පොලිස් සැරයන්වරියකට කොරෝනා ආසාදනය වීම ඊට හේතුවයි. ඇයගේ පුත්‍රයා කන්දකාඩු පුනරුත්ථාපන මධ්‍යස්ථානයේ උපදේශකවරයෙකු ලෙස සේවය කරමින් සිටියදී කොරෝනා ආසාදනය වී තිබෙනවා. මේ අතර පිළියන්දල දැල්තර ප්‍රදේශයෙන් හමු වූ කොරෝනා ආසාදිතයන් දෙදෙනා ඇසුරු කළ අය සදහා පීසීආර් පරික්‍ෂණ අද සිදුකෙරුණා. එමෙන්ම ඔවුන් ඇසුරු කළ පුද්ගලයන් 35 දෙනෙකු හා ත්‍රිරෝද රථ රියදුරන් 15 දෙනෙකුගේ පී සී ආර් පරික්‍ෂණ ද සිදුකෙරුණා. මෙම රෝගීන් පිළියන්දල රෝහලට ගොස් ඇති බැවින් එම රෝහලේ කාර්ය මණ්ඩලයේ කිහිප දෙනෙකු ද පී සී ආර් පරික්‍ෂණ සදහා යොමු කෙරුණා. කොරෝනා වසංගතයෙන් වෛද්‍යවරුන් ආරක්‍ෂා කිරීමේ අරමුණින් උෂ්ණත්වය මැන බැලීමේ රොබෝ යන්ත්‍රයක් වෙන්නප්පුව ජෝශප් වාස් විද්‍යාලයේ 1992 කණ්ඩායම නිර්මාණය කර තිබෙනවා. එය මීගමුව රෝහල වෙත පරිත්‍යාග කෙරුණා."
    },
    {
        "content": "නිශ්පාදන අත්හිටුවා ඇති මධ්‍යම පළාතේ තේ කර්මාන්ත ශාලාවල නිශ්පාදන නිසි පරික්ෂණයකින් අනතුරුව සතියක් ඇතුළත යළි ඇරඹීමට පියවර ගන්නා ලෙස අග්‍රාමාත්‍ය මහින්ද රාජපක්ෂ මහතා තේ මණ්ඩලයට උපදෙස් ලබා දුන්නා. තේ කර්මාන්ත ශාලා 13 ක නිශ්පාදන අත්හිටුවීමට ගෙන ඇති තීරණය සම්බන්ධයෙන් ලබා දිය හැකි  විසදුම් පිළිබද සාකච්ඡාවක් අරලියගහ මන්දිරයේදී පැවැත්වුණේ අග්‍රාමාත්‍ය මහින්ද රාජපක්ෂ මහතාගේ ප්‍රධානත්වයෙන්. මෙහිදී මධ්‍යම පළාත් තේ කර්මාන්ත කරුවන් පෙන්වා දුන්නේ නිසි පරික්ෂණයකින් තොරව පළාතේ තේ කර්මාන්ත ශාලා 13 ක නිශ්පාදන අත්හිටුවීමට තේ මණ්ලඩය පියවර ගැනීමෙන් ලක්ෂයක පමණ පිරිසක් අපහසුතාවට පත්ව ඇති බවයි. මේ සම්බන්ධයෙන් නිසි පරික්ෂණයක් සිදු කොට කර්මාන්ත ශාලා වල නිශ්පාදන ආරම්භ කිරීමට පියවර ගන්නා ලෙස තේ කර්මාන්ත කරුවන් අග්‍රාමාත්‍යවරයාගෙන් ඉල්ලා සිටියා. අදාල තේ කර්මාන්ත ශාලා පිළිබද වෙන්වෙන්ව පරික්ෂණ සිදු කොට කඩිනමින් නිශ්පාදන කටයුතු ආරම්භ කිරීමට පියවර ගන්නා ලෙස අග්‍රාමාත්‍ය මහින්ද රාජපක්ෂ මහතා තේ මණ්ඩල සභාපතිවරයාට මෙහිදී උපදෙස් ලබා දුන්නා. එමෙන්ම නීති විරෝධී ආකාරයේ තේ නිශ්පාදනයක් කර්මාන්ත තුළ සිදුවන්නේ නම් ඒ පිළිබද දැඩි නීතිමය පියවර ගන්නා ලෙසද අග්‍රාමාත්‍යවරයා මෙහිදී අවධාරණය කළා."
    },
    {
        "content": "මෙරට කොරෝනා රෝගීන්ගේ සංඛ්‍යාව 2,689 ක් දක්වා ඉහළ ගොස් තිබෙනවා. සුවය ලැබූ රෝගීන්ගේ සංඛ්‍යාව 2,012 ක්. කොරෝනා ආසාදනය වූ පුද්ගලයින්ගෙන් 666 දෙනෙකු රෝහල්වල ප්‍රතිකාර ලබනවා."
    },
    {
        "content": "රාජ්‍ය බැංකුවල වත්මන් තත්වය සම්බන්ධයෙන් ප්‍රගති බැංකු සේවක සංගමයේ නිලධාරීන් හා අග්‍රාමාත්‍යවරයා අතර සාකච්ඡාවක් අද (17) පෙරවරුවේ අරලියගහ මන්දිරයේදි පැවැත්විණි. රාජ්‍ය බැංකු සේවක විශ්‍රාම වැටුප් ක්‍රමයේ ප්‍රතිලාභ වැඩිකරගැනීම මෙන්ම විශ්‍රාම වැටුප් ප්‍රතිලාභ අහිමි අනෙකුත් රාජ්‍ය බැංකුවලද විශ්‍රාම වැටුප ස්ථාපිත කිරීම පිළිබඳව මෙහිදී  විශේෂයෙන් සාකච්ඡා විණි. 1996 වර්ෂයේදී රාජ්‍ය බැංකු සේවකයින්ට අහිමි කළ විශ්‍රාම වැටුප නැවතත් බැංකු සේවකයින්ට හිමිවූයේ මහින්ද රාජපක්ෂ මහතා ජනාධිපතිවරයාව සිටි 2014 වර්ෂයේදිය.  එම ප්‍රතිලාභය විශ්‍රාමික බැංකු සේවකයින් හා බැංකු සේවකයින්ගේ පවුල්වල දියුණුවට හේතු වූ බව පෙන්වා දුන් ප්‍රගති බැංකු සේවක සංගමයේ නිලධාරින් එහි ප්‍රතිලාභ වර්තමාන කාලයට උචිත පරිදි වැඩි දියුණු කිරීම  විශ්‍රාමික බැංකු සේවකයින්ට සහනයක් බවද පෙන්වා දුන්නේය. එසේම බැංකු ණය පොලී අනුපාතය අඩු කිරීම සහ සේවක සුබසාධනය සම්බන්ධයෙන්ද ප්‍රගති බැංකු සේවක සංගමය අග්‍රාමාත්‍යවරයාගේ අවධානය යොමු කළේය. බැංකු සේවකයින්ගේ ගැටළු සම්බන්ධයෙන් අවධානය යොමු කොට අවශ්‍ය ඉදිරි පියවර ගන්නා ලෙස ද මෙහිදී අග්‍රාමාත්‍ය මහින්ද රාජපක්ෂ මහතා මුදල් අමාත්‍යංශ ලේකම් එස්. ආර් ආටිගල මහතාට උපදෙස් දුන්නේය."
    },
    {
        "content": "මහ මැතිවරණයට අදාළ සෞඛ්‍ය නිර්දේශ ඇතුලත් ගැසට් නිවේදනය නිකුත් කර තිබෙනවා. මැතිවරණ ප‍්‍රචාරණය, රැස්වීම් පැවැත්වීම සහ මැතිවරණ කාර්යාල පවත්වාගෙන යාමට අදාළ සෞඛ්‍ය මාර්ගෝපදේශ ඊට ඇතුලත්. සෞඛ්‍ය අමාත්‍යාංශය සකස් කළ මාර්ගෝපදේශ මැතිවරණ කොමිසමට භාරදුන් අතර, පසුව ඊට නීතිපතිවරයාගේ අනුමැතිය හිමිවුණා. නිරෝධායනය සහ රෝග වැළැක්වීමේ ආඥා පනත යටතේ සෞඛ්‍ය අමාත්‍ය පවිත්‍රා වන්නි ආරච්චි මහත්මියගේ අත්සනින් යුතුවයි මෙම ගැසට් පත්‍රය නිකුත්කර ඇත්තේ. ලබන පස්වනදා පැවැත්වෙන මහ මැතිවරණයේ දී දේශපාලන පක්ෂ,  අපේක්ෂකයින් සහ ඡන්ද දායකයින් අනුගමනය කළ යුතු සෞඛ්‍ය මාර්ගෝපදේශ රෙගුලාසි මෙහි අන්තර්ගත වනවා."
    },
    {
        "content": "ජාත්‍යන්තර ගිවිසුම් මඟින් රටට අහිමි කළ සම්පත් අනාගත පරපුරට නැවත හිමිකර දීම සිය අදිටනක් බව අග්‍රාමාත්‍ය මහින්ද රාජපක්‍ෂ මහතා ප්‍රකාශ කළා. ඒ මහියංගනයේ පැවති ජනහමුකදියි. මෙවර මහ මැතිවරණයට ශ්‍රී ලංකා පොදුජන පෙරමුණ යටතේ බදුල්ල දිස්ත්‍රිත්කයෙන් තරග වදින අපේක්‍ෂකයන්ගේ ජය තහවුරු කිරීමේ ජන හමුවක් මහියංගනයේදී පැවැත්වුණා. අග්‍රාමාත්‍ය මහින්ද රාජපක්‍ෂ මහතාගේ ප්‍රධානත්වයෙන් පැවති මෙම ජනහමුවට හිටපු පාර්ලිමේන්තු මන්ත්‍රී තේනුක විදානගමගේ මහතා ඇතුලු මෙවර මැතිවරණයට බදුල්ල දිස්ත්‍රික්කයෙන් තරග වදින අපේක්‍ෂකයන් එක්ව සිටියා."
    },
    {
        "content": "පාසල් නැවත විවෘත කිරීම සම්බන්ධයෙන් අද (18)  තීරණයක් ප‍්‍රකාශයට පත්කරන බව අධ්‍යාපන අමාත්‍යාංශ ලේකම් එන් එච් එම් චිත‍්‍රානන්ද මහතා ප‍්‍රකාශ කළා. මේ සම්බන්ධයෙන් සෞඛ්‍ය අමාත්‍යාංශයෙන් විමසීමක් සිදුකර තිබෙනවා. ඊට අදාළ නිර්දේශ මාලාවක් ලැබුණු බවයි අධ්‍යාපන අමාත්‍යාංශය පවසන්නේ. අද (18) පැවැත්වෙන සාකච්ඡාවෙන් පසු පාසල් විවෘත කිරීමේ දිනය සම්බන්ධයෙන් තීරණය ප‍්‍රකාශයට පත්කිරීමයි සැලසුම."
    },
    {
        "content": "තම පක්‍ෂයට ආණ්ඩු බලය ලබා දීමට නොහැකි නම් පාර්ලිමේන්තු නියෝජනය හෝ වැඩිකර දෙන ලෙස ජනතාවගෙන් ඉල්ලා සිටින බව ජනතා විමුක්ති පෙරමුණේ නායක අනුර කුමාර දිසානායක මහතා පවසනවා. ජාතික ජන බලවේගය යටතේ ඉදිරි මහ මැතිවරණය වෙනුවෙන් තරග වදින අපේක්‍ෂකයන්ගේ ජය තහවුරු කිරීම සදහා හෝමාගමදී පැවති ජන හමුවකදීයි ඒ මහතා මේ බව කියා සිටියේ."
    },
    {
        "content": "මහ බැංකු බැඳුම්කර වංචාව සම්බන්ධයෙන් පත් කළ ජනාධිපති විමර්ශන කොමිසමේ වාර්තාවේ සඟවා ගත් කොටස් ඉදිරිපත් කළහොත් මුදල් ලබාගත් පුද්ගලයන් 18 දෙනාගේ නම් හෙළිකරගත හැකි බව ජාතික ජන බලවේගයේ නියෝජිත අශෝක පීරිස් මහතා පවසනවා."
    },
    {
        "content": "ඉදිරි මහ මැතිවරණයේදී සමගි ජනබල වේගය ජයග්‍රහණය කළ පසු හොරොව්පතාන මැතිවරණ කොට්ඨාසය සුරපුරයක් බවට පත්කරන බව එම පක්ෂයේ නායක සජිත් ප්‍රේමදාස මහතා පවසනවා. කහටගස්දිගිලිය ප්‍රාදේශීය සභා ශ්‍රවණාගාරයේ පැවති ජන හමුවකට එක්වෙමිනුයි ඒ මහතා මේ බව කියා සිටියේ. අනුරාධපුර දිස්ත්‍රික්කයෙන් සමගි ජනබලවේගය යටතේ මහ මැතිවරණයට ඉදිරිපත් වී සිටින අපේක්ෂකයන් කිහිප දෙනෙකු ද මෙම හමුවට එක්ව සිටියා."
    },
    {
        "content": "නිල ඡන්ද පත්‍රිකා බෙදා හැරීම සාර්ථකව සිදු කෙරෙන බව තැපැල් දෙපාර්තමේන්තුව පවසනවා. ඡන්ද පත්‍රිකා බෙදීම සඳහා විශේෂිත දින දෙකක් ද ප්‍රකාශයට පත්කර තිබෙනවා. මේ අතර තැපැල් ඡන්දය ප්‍රකාශ කිරීමේ අතිරේක දින ලෙස හෙට සහ අනිද්දා ක්‍රියාත්මක බවයි මැතිවරණ කොමිෂන් සභාව ප්‍රකාශ කළේ. \n \n මහ මැතිවරණයට අදාළ තැපැල් ඡන්දය ප්‍රකාශ කිරීම පසුගිය සදුදා සිට සිකුරාදා දක්වා සිදුකෙරුණා. එම දිනයන්හිදී ඡන්දය භාවිත කිරීමට නොහැකි වූ ඡන්ද දායකයින්ට හෙට සහ අනිද්දා දිනයන්හිදී ඒ සඳහා අවස්ථාව ලබා දී තිබෙනවා. ඒ අනුව තම ආයතනයේ සහතික කිරීමේ නිලධාරියා වෙත ගොස් එම දින දෙක තුළදී ඡන්දය භාවිත කළ හැකි බවයි මැතිවරණ කොමිෂන් සභාව දැනුම් දෙන්නේ. රාජාංගනය ප්‍රාදේශීය බල ප්‍රදේශයේ පමණක් තැපැල් ඡන්දය ප්‍රකාශ කිරීමේ කටයුතු සිදුවන ආකාරය ඉදිරියේදී දැනුම් දෙන බව කොමිෂන් සභාව සඳහන් කළා."
    },
    {
        "content": "හම්බන්තොට මුල්කිරිගල, තංගල්ල සහ බෙලිඅත්ත මැතිවරණ කොට්ඨාසවල එක්සත් ජාතික පක්ෂයේ සහ ජනතා විමුක්ති පෙරමුණේ සාමාජිකයින් සිය ගණනක් ශ්‍රී ලංකා පොදුජන පෙරමුණේ සාමාජිකත්වය ලබාගත්තා. හිටපු පාර්ලිමේන්තු මන්ත්‍රී නාමල් රාජපක්ෂ මහතා හමුවීමෙන් පසු ඔවුන් ශ්‍රී ලංකා පොදුජන පෙරමුණේ සාමාජිකත්වය ලබා ගැනීමට කටයුතු කළා. සිය ගම්මානවල සංවර්ධන කාර්යයන් කඩිනමින් සිදුකළ හැක්කේ ශ්‍රී ලංකා පොදුජන පෙරමුණේ රජයකට බැවින් තමන් ඊට සහාය දැක්වීමට තීරණය කළ බවයි මෙම ජනතාව සඳහන් කළේ. තරුණ ඡන්ද දායකයන් රැසක් නාමල් රාජපක්ෂ මහතාට සහයෝගය දැක්වීමට එක්වීම විශේෂත්වයක්. මේ අතර රක්වාන ප්‍රදේශයේ එක්සත් ජාතික පක්ෂ ක්‍රියාකාරිකයින් 400 කට වැඩි පිරිසක් ශ්‍රී ලංකා පොදුජනපෙරමුණ සමග එක්වුණා. එක්සත් ජාතික පක්ෂය දෙකඩ වී ඇති බැවින් තමන් ජනාධිපතිතුමාට ශක්තියක්වීම සඳහා ශ්‍රී ලංකා පොදුජන පෙරමුණ සමග එක්වූ බවයි ඔවුන් කියා සිටියේ.     ***දර්ශන/14.14/ගිහාන්"
    },
    {
        "content": "මාවනැල්ල ප්‍රදේශයේ හෝටලයක නිධන් හාරමින් සිටි 4 දෙනෙකු අත්අඩංගුවට ගැනීමට කෑගල්ල දිසා දූෂණ මර්දන අංශය කටයුතු කළා. අදාළ හෝටලයේ හිමිකාරිය , ඇගේ සැමියා ඇතුලු 4 දෙනෙකුයි මෙසේ අත්අඩංගුවට ගැනුණේ. හෝටලයේ පිටුපස කොටසේ අඩි 20 ක් පමණ ගැඹුරට කැණීම් සිදුකර තිබෙනවා. කැණීම් උපකරණ , පුපුරණ ද්‍රව්‍ය , ජල පොම්ප ඇතුලු භාණ්ඩ ද මෙහිදී සොයා ගැනුණා. සිද්ධිය සම්බන්ධයෙන් සබරගමුව පළාත් පුරා විද්‍යා සහකාර කොමසාරිස්වරයා දැනුවත් කිරීමට කටයුතු කෙරුණු අතර මේ වන විට විමර්ශන ආරම්භ කර තිබෙනවා. සැකකරුවන් අධිකරණය හමුවට ඉදිරිපත් කිරීමට නියමිතයි."
    },
    {
        "content": "ජනතා මතයට ගරු නොකරමින් MCC ගිවිසුම ක්‍රියාත්මක කිරීමට යහපාලන රජය උත්සාහ දැරීම හේතුවෙන් ඔවුන් පරාජයට පත් කිරීමට ජනතාව තීන්දු කළ බව ජාතික ජන බලවේගයේ අපේක්‍ෂක විජිත හේරත් මහතා පවසනවා. පැලවත්ත ජනතා විමුක්ති පෙරමුණු කාර්යාලයේ පැවති මාධ්‍ය හමුවකදී ඒ මහතා මෙම අදහස් පළ කළා."
    },
    {
        "content": "ඊයේ (17) දිනයේ දී නව්‍ය කොරෝනා ආසාදිතයින් 10 දෙනෙකු හමුවුණා. මේ අනුව මෙරටින් වාර්තා වී ඇති කොරෝනා රෝගීන්ගේ සංඛ්‍යාව 2,697 දක්වා ඉහළ ගියා. කොරෝනා ආසාදනය වූවන් අතරින් 2,012 දෙනෙකු මේ වනවිට සුවය ලබා තිබෙනවා. රෝගීන් 674 දෙනෙකු මේ වනවිට රෝහල්වල ප්‍රතිකාර ලබනවා. මේ අතර පිළියන්දල දැල්තර ප්‍රදේශයෙන් හමු වූ කොරෝනා ආසාදිතයන් දෙදෙනා ඇසුරු කළ අය සදහා පීසීආර් පරික්‍ෂණ ඊයේ (17) සිදුකෙරුණා. එමෙන්ම ඔවුන් ඇසුරු කළ පුද්ගලයන් 35 දෙනෙකු හා ත්‍රිරෝද රථ රියදුරන් 15 දෙනෙකුගේ පී සී ආර් පරික්‍ෂණ ද සිදුකර තිබෙනවා. මෙම රෝගීන් පිළියන්දල රෝහලට ගොස් ඇති බැවින් එම රෝහලේ කාර්ය මණ්ඩලයේ කිහිප දෙනෙකු ද පී සී ආර් පරික්‍ෂණ සදහා යොමු කෙරුණා. මෙම පීසීආර් පරීක්ෂණවල වාර්තා අද (18) දිනයේ ලැබීමට නියමිතයි."
    },
    {
        "content": "සමස්ථයක් ලෙස තැපැල් ඡන්ද විමසීම සාමකාමීව පැවැති බව මැතිවරණ නිරීක්ෂණ සංවිධාන පවසනවා. සුළු සිදුවීම් කිහිපයක් පමණක් වාර්තාවූ බවයි පැෆරල් සංවිධානයේ විධායක අධ්‍යක්ෂ රෝහණ භෙට්ටිආරච්චි මහතා ප‍්‍රකාශ කළේ. තැපැල් ඡන්ද සලකුණු කිරීමට නොහැකිවූ නිලධාරීන්ට ලබන 20 සහ 21 දෙදින අතිරේක දවස් ලෙස නම්කර තිබෙනවා. නිරෝධායනයට ලක්කර ඇති රාජ්‍ය සේවකයන්ට තැපැල් ඡන්දය ප‍්‍රකාශ කිරීමට අගෝස්තු 4 වනදා දක්වා අවස්ථාව සලසාදී ඇතැයි මැතිවරණ කොමිසම සඳහන් කළේ."
    },
    {
        "content": "මත්ද්‍රව්‍ය සහ නීතිවිරෝධී ලෙස ඖෂධ ළඟ තබා ගත් පුද්ගලයන් 8 දෙනෙක් අත්අඩංගුවට ගෙන තිබෙනවා. ඒ නාවික හමුදාව සහ පොලීසිය එක්ව සිදුකළ වැටලීමකින්. අම්බලන්තොට සහ කුච්චවේලි ප‍්‍රදේශවල වැටලීම සිදුකළ බවයි නාවික හමුදාව පවසන්නේ. නීතිවිරෝධී මත්ද්‍රව්‍ය රට තුළ ව්‍යාප්තවීම වැළැක්වීම සඳහා නාවික හමුදාව සෝදිසි මෙහෙයුම් සිදුකරනවා. අත්අඩංගුවට ගත් පුද්ගලයන් ඉදිරි නීතිමය කටයුතු සඳහා පොලීසියට භාරදී ඇති බවයි නාවික හමුදාව පවසන්නේ."
    },
    {
        "content": "කොළඹ ප‍්‍රදේශ කිහිපයකට අද (18) ජල සැපයුම අත්හිටුවන බව ජාතික ජලසම්පාදන හා ජලාපවාහන මණ්ඩලය ප‍්‍රකාශ කළා. ඒ අනුව අද (18) පස්වරු 02 සිට හෙට (19) පෙරවරු 6 දක්වා පැය 16 ක කාලයක් ජල සැපයුම අත්හිටුවනවා. කොළොන්නාව, රාජගිරිය, මොරගස්මුල්ල, නාවල, කොස්වත්ත ඇතුලු ප‍්‍රදේශ ඊට අයත්. කොළඹ 11 සහ 12 ප‍්‍රදේශ වලට අඩු පීඩනයක් යටතේ ජලය සැපයෙනවා. අද (18) පස්වරු 8 සිට පසුදා (19) පෙරවරු 06 දක්වා පැය10 ක කාලයක් දියගහ, කැකුණදුර, වේරහේන, කෝට්ටගොඩ, දික්වැල්ල සහ කුඩාවැල්ල ප‍්‍රදේශ වලට ද ජල සැපයුම අත්හිටුවීමටයි නියමිත. ඒ අත්‍යාවශ්‍ය නඩත්තු කටයුත්තක් හේතුවෙන්."
    },
    {
        "content": "ඊයේ (17) පස්වරු හයේ සිට අද (18) අලුයම පහ දක්වා බස්නාහිර පළාතේ සිදුකළ වැටලීම් වලින් පුද්ගලයන් 376 දෙනෙක් අත්අඩංගුවට ගෙන තිබෙනවා. හෙරොයින් සමඟ පුද්ගලයන් 171 ක් සහ නීතිවිරෝධී මත්පැන් සමඟ පුද්ගලයන් 102 ක් අත්අඩංගුවට ගත් පිරිසට ඇතුලත්. ගංජා කිලෝග‍්‍රෑම් එකයි ග‍්‍රෑම් 584 ක් ද සොයා ගැනීමට සමත් වුණා. බස්නාහිර පළාත භාර ජේ්‍යෂ්ඨ නියෝජ්‍ය පොලිස්පති දේශබන්දු තෙන්නකෝන් මහතාගේ උපදෙස් මතයි වැටලීම් සිදුකළේ."
    },
    {
        "content": "ඌව, නැගෙනහිර සහ උතුරුමැද පළාත්වල සවස් කාලයේ ගිගුරුම් සහිත වැසි ඇති විය හැකි බව කාලගුණ විද්‍යා දෙපාර්තමේන්තුව ප‍්‍රකාශ කළා. බස්නාහිර සහ සබරගමුව පළාත් වලත් වැසි අපේක්ෂා කරනවා. ගිගුරුම් සහිත වැසි සමඟ තාවකාලික තද සුළං සහ අකුණු ඇති විය හැකියි. ඇතැම් මුහුදු ප‍්‍රදේශවල මුහුදු රළ ඉහළ යාම සහ ගොඩබිමට මුහුදු රළ පැමිණීමේ ඉඩකඩක් ද පවතින බව කාලගුණ විද්‍යා දෙපාර්තමේන්තුව නිවේදනය කළා."
    },
    {
        "content": "ජනතාවට සහන රැසක් ලබාදෙමින් දේශීයත්වයට ප්‍රමුඛත්වය දෙන ආණ්ඩුවක් පිහිටුවන බව සමගි ජන බලවේගයේ නායක සජිත් ප්‍රේමදාස මහතා පවසනවා. මහ මැතිවරණය සඳහා සමගි ජන බලවේගයෙන් ඉදිරිපත්වන අපේක්ෂකයින්ගේ ජය තහවුරු කිරීම සඳහා නොච්චියාගම පැවති ජන හමුවකට සහභාගිවෙමින් ඒ මහතා මේ බව ප්‍රකාශ කළා. හිටපු පාර්ලිමේන්තු මන්ත්‍රී පී හැරිසන් මහතා සංවිධානකර තිබූ ජන හමුවට අපේක්ෂකයින් ඇතුළු පිරිසක් සහභාගිවී සිටියා."
    },
    {
        "content": "කොරෝනා වෛරසය වෛරසය ආසාදනය වී සුවය ලැබූ නාවික හමුදා සාමාජිකයින් සංඛ්‍යාව 901 ක් දක්වා ඉහළ ගොස් තිබෙනවා. ඒ, තවත් නාවික හමුදා සාමාජිකයින් දෙදෙනෙකු පූර්ණ සුවය ලබා රෝහල්වලින් පිටව යෑමත් සමග ය. ඒ අනුව මෙ වනවිට වෛද්‍ය ප්‍රතිකාර යටතේ සිටින්නේ තවත් නාවිකයින් 5 දෙනෙකු පමණි."
    },
    {
        "content": "මෙවර ඇසළ පෙරහැර මංගල්‍යය ජනතා සහභාගිත්වයෙන් තොරව පැවැත්විමට පෙරහැර සංවිධායක කමිටුව තීරණය කර තිබෙනවා. පෙරහැර මංගල්‍යය ආරම්භ කරමින් ලබන 21 වනදා අලුයම 2. 26 ට යෙදෙන සුබ මොහොතින් සිව් මහා දේවාලවල කප්සිටුවීම සිදුවන බව දියවඩන නිළමේ ප්‍රදීප් නිලංග දෑල මහතා පවසනවා."
    },
    {
        "content": "ගුවන් හමුදාවේ මුලතිව් නිරෝධායන මධ්‍යස්ථානයේ නිරෝධායනය අවසන් කළ 219 දෙනෙකු අද (18) පෙරවරුවේ සිය නිවෙස් බලා පිටව ගියා. මේ අතර පැල්වෙහෙර නිරෝධායන මධ්‍යස්ථානයේ සිටි පුද්ගලයින් 104 දෙනෙකු එම කටයුතු අවසන්කර සිය නිවෙස් බලා පිටත්ව ගියා."
    },
    {
        "content": "අද (18) පෙරවරු හය වනවිට කොරෝනා ආසාදිතයින් දස දෙනෙකු අලුතින් හදුනා ගැණුනා. මේ අනුව මුළු කොරෝනා ආසාදිතයින්ගේ සංඛ්‍යා 2,697 දක්වා ඉහළ ගියා. මෙතෙක් හමුවූ කොරෝනා ආසාදිතයින් 2,697 දෙනා අතුරින් 2,012 දෙනෙකු මේ වනවිට සුවය ලබා තිබෙනවා. රෝගීන් 674 දෙනෙකු මේ වනවිට රෝහල්වල ප්‍රතිකාර ලබනවා. අලුතෙන් හමුවූ රෝගීන් 10 දෙනා අතුරින් 3 දෙනෙකු සේනපුර මධ්‍යස්ථානයෙන් වාර්තා වන බවයි කොවිඩ් 19 පැතිරීම වැළැක්වීමේ ජාතික ක්‍රියාන්විත මධ්‍යස්ථානය නිවේදනය කරන්නේ. කන්දකාඩු මධ්‍යස්ථානයෙන් 3 දෙනෙකු හමුවුණා. මේ අනුව බැලීමේ දී කන්දකාඩු මත්ද්‍රව්‍ය ප්‍රතිකාර හා පුනරුත්ථාපන මධ්‍යස්ථානයෙන් හමුවූ නව්‍ය කොරෝනා වෛරසය ආසාදනය වූවන්ගේ සංඛ්‍යාව 550 ක් දක්වා ඉහළ ගියා. මේ අතුරෙන් 444 දෙනෙකු මෙම මධ්‍යස්ථානයේ රැදවූවන් වනවා. පැල්වෙහෙර නිරෝධායන මධ්‍යස්ථානයේ සිටි පුද්ගලයින් 104 දෙනෙකු එම කටයුතු අවසන්කර සිය නිවෙස් බලා පිටත්ව ගියා. එම පිරිසත් සමගින් අද වනවිට පුද්ගලයින් 23,286 දෙනෙකු සාර්ථකව නිරෝධායනය කර තිබෙනවා. එමෙන්ම ත්‍රිවිධ හමුදාව මගින් පවත්වාගෙන යන නිරෝධායන මධ්‍යස්ථාන 56 ක පුද්ගලයින් 6,711 දෙනෙකු තවදුරටත් නිරෝධායනය කෙරෙමින් පවතිනවා. ඊයේ (17) දිනය තුළ සිදුකළ පීසීආර් පරීක්ෂණ 1,780 සමගින් මේ වනවිට මෙරට සිදුකළ මුළු පීසීආර් පරීක්ෂණ ගණන 132,796 ක් බවයි ක්‍රියාන්විත මධ්‍යස්ථානය නිවේදනය කරන්නේ. කොරෝනා ආසාදනය වූ තවත් පුද්ගලයින් පස් දෙනෙකු පූර්ණ සුවය ලබා පිටව ගියා. ඔවුන් විදේශයන්හි සිට මෙරටට පැමිණ නිරෝධායන මධ්‍යස්ථානවල සිටිය දී හදුනාගත් කොරෝනා රෝගීන් වනවා. නව්‍ය කොරෝනා වෛරසය පාලනය කිරීම සදහා මහජන සහාය අඛණ්ඩවම අවශ්‍ය කෙරෙන බව සෞඛය අංශ අවධාරණය කරනවා."
    },
    {
        "content": "තංගල්ල එක්සත් ජාතික පක්‍ෂ අපේක්‍ෂක දිනේෂ් කුමාර මහතාගේ රියදුරුට පහර දී තුවාල සිදුකර තිබෙනවා. දිනේෂ් කුමාර මහතාගේ නිවස ඉදිරිපිට කාර්යාලය අසලදී මෙම පහර දීම සිදුකර ඇති බවයි අප වාර්තාකරු සදහන් කරන්නේ. රියදුරුට පහර දුන් පිරිස තම වෑන් රථයට ද අලාභහානි සිදුකර ඇති බව දිනේෂ් කුමාර මහතා පවසනවා. තුවාලකරු තංගල්ල මූලික රෝහලට ඇතුළත් කෙරුණා. ප්‍රහාරය එල්ල වන ආකාරය සීසීටීවී කැමරාවල ද සටහන්ව තිබෙනවා. සමගි ජන බලවේගයේ අපේක්‍ෂක දිලිප් වෙදආරච්චි මහතාගේ ආධාරකරුවන් පිරිසක් මෙම පහර දීම සිදු කළ බවට දිනේෂ් කුමාර මහතා චෝදනා කරනවා. \n \n මේ සම්බන්ධයෙන් දිලිප් වෙදආරච්චි මහතාගෙන් අප විමසීමක් කළා. \n \n \n \n තංගල්ල පොලීසිය සිද්ධිය සම්බන්ධයෙන් පරික්‍ෂණ ආරම්භ කර තිබෙනවා."
    },
    {
        "content": "කොළඹ නගරයේ සුන්දරත්වය ගැන විදේශයන් හි ඇගයීමට ලක්වන තරමට තම පාලන කාලයේදී මෙම නගරයේ වෙනසක් සිදු කළ බව අග්‍රාමාත්‍ය මහින්ද රාජපක්‍ෂ මහතා පවසනවා. පසුගිය රජය සමයේ විනාශයට ඇද දැමූ කොළඹ නගරය යළි සුන්දර කරන බවයි අග්‍රාමාත්‍යවරයා කියාසිටින්නේ. ශ්‍රී ලංකා පොදුජන පෙරමුණේ කොළඹ දිස්ත්‍රික් අපේක්‍ෂක ධනසිරි අමරතුංග මහතා සංවිධාන කළ ජන හමුවකට එක්වෙමින් අග්‍රාමාත්‍යවරයා මේ බව කියාසිටියා. එම පක්‍ෂයේ සභාපති මහාචාර්ය ජී එල් පීරිස් මහතා ඇතුලු පිරිසක් මීට එක්වුණා. කොළඹ නගරය මෙන්ම රට දියුණු කරන ආකාරය පිළිබද අග්‍රාමාත්‍යවරයා මෙහිදී කරුණු ඉදිරිපත් කළා."
    },
    {
        "content": "එක්සත් ජාතික පක්‍ෂ නායක රනිල් වික්‍රමසිංහ මහතා අනුරාධපුරයේදී ජය ශ්‍රී මහා බෝධීන් වහන්සේ වැදපුදා ගනිමින් ආශිර්වාද ලබා ගත්තා. අනුරාධපුරයට පැමිණි රනිල් වික්‍රමසිංහ මහතා ප්‍රථමයෙන් අටමස්ථානාධිපති ආචාර්ය පූජ්‍ය  පල්ලේගම සිරිනිවාස ස්වාමීන්වහන්සේ බැහැ දුටුවා. උන්වහන්සේගෙන් ආශිර්වාද ලබා ගත් වික්‍රමසිංහ මහතා අනතුරුව ජය ශ්‍රී මහා බෝධීන් වහන්සේ වැදපුදා ගැනීමට එක්වුණා. එහිදී ආගමික වතාවත්වල ද නිරත වුණා. රුවන්වැලිමහා සෑය වැදපුදා ගැනීමට ද රනිල් වික්‍රමසිංහ මහතා ක්‍රියා කළා. අනුරාධපුරයේ පැවැත්වෙන ජන හමු කිහිපයකට සහභාගි වීමට පෙර රනිල් වික්‍රමසිංහ මහතා මෙසේ ආගමික වතාවත්වල නිරත වුණා."
    },
    {
        "content": "ග්‍රාමීය රාජ්‍ය සංකල්පය ඇතිකර ගම්මාන සංවර්ධනයට පියවර ගන්නා බව සමගි ජනබලවේගයේ නායක සජිත් ප්‍රේමදාස මහතා පවසනවා. සමගි ජන බලවේගයේ අපේක්‍ෂකයන්ගේ ජය තහවුරු කිරීම වෙනුවෙන් අත්තනකඩවල නගරයේ පැවති ජනහමුවකදීයි සජිත් ප්‍රේමදාස මහතා මේ බව කියාසිටියේ. මෙවර මහ මැතිවරණයෙන් තම කණ්ඩායම ජයග්‍රහණය කළ පසු පවුලේ ආර්ථිකය ගොඩනැගීම සදහා වැඩපිළිවෙළක් ක්‍රියාත්මක කරන බව ද ඒ මහතා මෙහිදී ප්‍රකාශ කළා."
    },
    {
        "content": "අතුරුගිරිය අරංගල ප්‍රදේශයේදී හෙරොයින් මත්කුඩු සමඟ අවි ආයුධ කිහිපයක් පොලිස් භාරයට ගෙන තිබෙනවා. අතුරුගිරිය පොලිස් නිලධාරීන්ට ලැබුණු තොරතුරකට අනුව කළ වැටලීමකදීයි මේවා සොයාගෙන තිබෙන්නේ. හෙරොයින් මත්කුඩු ග්‍රෑම් 5 යි මිලිග්‍රෑම් 860 ක් මෙහිදී සොයා ගැනුණා. යුද හමුදා නිල ඇදුම් කොටස් කිහිපයක්,  තහනම් පිහි 2 ක්,  ජීව උණ්ඩ 2 ක්,  හිස් පතරොම් කොපු 4 ක් ද මෙහිදී සොයා ගැනුණා. සැකකරුවෙකු සමග ත්‍රිරෝද රථයක් ද පොලිස් භාරයට ගත් බවයි පොලීසිය සදහන් කරන්නේ."
    },
    {
        "content": "තවත් කොරෝනා ආසාදිතයන් 11 දෙනෙකු සම්පූර්ණ සුවය ලබා රෝහලෙන් පිටත්ව ගොස් තිබෙනවා. ඒ අනුව මේ වන විට සුවය ලැබූ කොරෝනා රෝගීන්ගේ සංඛ්‍යාව 2023දක්වා ඉහළ ගියා."
    },
    {
        "content": "පාසල් සඳහා මේ වන විට ලබා දී ඇති අතුරු නිවාඩුව තවත් සතියකින් දිර්ඝ කිරීමට තීරණය කළ බව අධ්‍යාපන අමාත්‍යාංශය පවසයි."
    },
    {
        "content": "කොළඹ අගරදගුරු කාදිනල් මැල්කම් රංජිත් හිමිපාණන් මැතිවරණ අපේක්ෂකයින් මැතිවරණ ප්‍රචාරක කටයුතු සඳහා රූප භාවිතා කිරීම පිළිබඳව නිවේදනයක් නිකුත් කර තිබෙනවා. ඇතැම් අපේක්ෂකයින් කාදිනල් හිමිපාණන් සමඟ මීට පෙර තමන් හමුවීමට පැමිණි අවස්ථාවලදී ලබා ගත් ඡායාරූප ඔවුන්ගේ මැතිවරණ ප්‍රචාරක කටයුතු සඳහා යොදාගෙන තිබෙන බවත්, දේශපාලන පක්ෂයක් සමඟ හෝ මැතිවරණ වාසි අපේක්ෂා කරන පුද්ගලයින් සමඟ කාදිනල් හිමිපාණන් කිසිදු සම්බන්ධයක් නොමැති බවත් අවධාරණය කරයි. සෑම පුරවැසියෙකුටම තමන් කැමති අපේක්ෂකයෙකුට සිය ඡන්දය ඔහු හෝ ඇයගේ හෘද සාක්ෂියේ නියමයන්ට අනුකූලව තීරණය කිරීමේ ප්‍රජාතන්ත්‍රවාදී අයිතිය හිමිවනබව කොළඹ අගරදගුරු කාදිනල් මැල්කම් රංජිත් හිමිපාණන් සදහන් කරයි."
    },
    {
        "content": "වෙන්නප්පුව ප්‍රදේශයේ කසල බැහැර කරන ස්ථානයක තිබී ජීව අත්බෝම්බයක් සොයා ගැණුනා. වෙන්නප්පුව,  බණ්ඩිරිප්පුව,  හැමිල්ටන් ඇළ අසල ප්‍රාදේශීය සභාවට අයත් කසල බැහැර කරන ඉඩමෙහි තිබී මෙම අත් බෝම්බය සොයා ගැණුනා. ට්‍රැක්ටරයකින් රැගෙන ආ කසල අදාළ ඉඩමට බැහැරකිරීමට යාමේදී සේවකයෙකු මෙම බෝම්බය දැක තිබෙනවා. අනතුරුව එම සේවකයින් වෙන්නප්පුව පොලීසියට මේ බව දැනුම් දුන්නා. පොලිස් ආරක්ෂාව යොදවා බෝම්බ නිශ්ක්‍රීය අංශය හරහා එය නිශ්ක්‍රීය කිරීමටයි පොලීසිය පියවර ගෙන් ඇත්තේ. මූලස්ථාන ප්‍රධාන පොලිස් පරීක්ෂක චමින්ද ප්‍රනාන්දු මහතාගේ මෙහෙයවීම මත මෙම කටයුතු සිදුකෙරුණා."
    },
    {
        "content": "බලයට පත්වන ආණ්ඩුවලට අවශ්‍ය ආකාරයට සංවර්ධන ව්‍යාපෘති අඩාල නොවිය යුතු බව අග්‍රාමාත්‍ය මහින්ද රාජපක්ෂ මහතා පවසනවා. කොළඹ ගම්සභා හන්දිය ක්‍රීඩාංගනයේ පැවති ජන හමුවකට එක්වෙමින් අග්‍රාමාත්‍යවරයා මේ බව කියාසිටියා. වරාය නගර ව්‍යාපෘතිය අතරමග නතරකර දමා එම ව්‍යාපෘතිය ආරම්භ කළ අයගෙන් පළි ගැනීමට යහපාලන රජය ක්‍රියා කළ ආකාරය අග්‍රාමාත්‍යවරයා මෙහිදී පෙන්වා දුන්නා. රටක් දියුණු කිරීමට නම් යටිතල පහසුකම් වැඩිදියුණු කළ යුතු බව ද අග්‍රාමාත්‍යවරයා මෙහිදී ප්‍රකාශ කළා. ශ්‍රී ලංකා පොදුජන පෙරමුණේ කොළඹ දිස්ත්‍රික් අපේක්ෂක රියර් අද්මිරාල් සරත් වීරසේකර මහතායි ජන හමුව සංවිධාන කළේ. ශ්‍රී ලංකා පොදුජන පෙරමුණේ සභාපති මහාචාර්ය ජී එල් පීරිස් මහතා ඇතුළු පිරිසක් මීට සහභාගි වුණා."
    },
    {
        "content": "සබරගමුව පළාතේ සංස්කෘතික හා ආගමික අංශ නගාසිටුවීමට තුන් අවුරුදු සැළැස්මක් ක්‍රියාක්මක කිරීමට අපේක්ෂා කරන බව පළාත් ආණ්ඩුකාර ටිකිරි කොබ්බෑකඩුව මහතා පවසනවා. මෙම සංවර්ධන සැළැස්ම යටතේ සබරගමු පළාතේ ඓතිහාසි උරුමය සංරක්ෂණය කිරීම,  කෞතුකාගාරයක් ආරම්භ කිරීම,  සෞන්දර්ය නිකේතනයක් ඇරඹීම හා ආගමික ක්ෂේත්‍රයට අදාළ තොරතුරු දත්ත පද්ධතියක් සැකසීම යාවත්කාලීන කිරීම ඇතුළත්. එමෙන්ම පර්යේෂණ ග්‍රන්ථ මුද්‍රණය,  සබරගමු ආහාර සංස්කෘතිය ප්‍රවර්ධනය,  රසවින්දන වැඩසටහන්,  සබරගමු නර්තන කලාව සංරක්ෂණය ඇතුළු වැඩසටහන් රැසක් ක්‍රියාවට නැංවීමට සැළසුම්කර තිබෙන්නේ. සබරගමු පළාතේ මහා සංඝරත්න හා ආගමික නායකයින්ගේ උපදෙස් මත මෙම සංවර්ධන සැළැස්ම සකස්කර ක්‍රියාත්මක කිරීම සිදුවන බව සබරගමුව පළාත් ආණ්ඩුකාර ටිකිරි කොබ්බෑකඩුව මහතා වැඩිදුරටත් පවසනවා."
    },
    {
        "content": "සහරාන් හෂීම් අඩපණ කිරීම සදහා පාස්කු ප්‍රහාරය එල්ල වීමට පෙර දින ජනාධිපතිවරයාගෙන් විශේෂ අනුමැතියක් ලබා දෙන ලෙස තමන් රාජ්‍ය බුද්ධි සේවයේ අධ්‍යක්ෂ නිලන්ත ජයවර්ධන මහතාගෙන් ඉල්ලීමක් කළද ඒ සදහා අවස්ථාවක් හිමිවූයේ නැති බව පොලිස් විශේෂ කාර්ය බලකායේ අණ දෙන නිලධාරී වරුණ ජයසුන්දර මහතා පවසනවා. පාස්කු ඉරිදා එල්ලවූ ත්‍රස්ත ප්‍රහාරය පිළිබදව සොයා බලන ජනාධිපති කොමිසම හමුවේයි ඔහු මේ බව අවධාරණය කළේ. අප්‍රේල් 09 වනදා පැවති බුද්ධි සමාලෝචන රැස්වීමේදී රාජ්‍ය බුද්ධි සේවයේ අධ්‍යක්ෂ නිලන්ත ජයවර්ධන මහතා, සහරාන් හෂීම් පිළිබද දැඩි උනන්දුවකින් කතා කළ ද ප්‍රහාරයක් එල්ලවිය හැකි  බවට ලද බුද්ධි තොරතුරු පිළිබද සාකච්ඡා කලේ නැති බවයි නියෝජ්‍ය පොලිස්පති වරුණ ජයසුන්දර මහතා කියා සිටියේ. කෙසේ වෙතත් නිලන්ත ජයවර්ධන මහතාට ඒ වන විටත් ප්‍රහාරය පිළිබද ලැබී තිබූ බුද්ධි තොරතුරු එදින සාකච්ඡාවට බදුන් කළේ නම් ඒකාබද්ධ මෙහෙයුමක් මගින් මෙම ප්‍රහාරය වැළැක්වීම සදහා පැහැදිලි හැකියාවක් තිබූ  බව ජයසුන්දර මහතා පැවසුවා. පාස්කු  ප්‍රහාරය එල්ලවන අවස්ථාවේ  ත්‍රස්ත විමර්ශන අංශයේ අධ්‍යක්ෂවරයා ලෙස කටයුතු කළේ විශේෂ කාර්ය බලකාය වත්මන් අණදෙන නිලධාරීවරයායි. ඔහු කොමිසම හමුවේ අද සාක්ෂි ලබා දුන්නේ දෙවන දිනටයි. එහිදී රජයේ අතිරේක සොලිසිටර් ජෙනරාල්වරිය ප්‍රශ්න කළේ නියෝජ්‍ය පොලිස්පති නාලක ද සිල්වා සිටියදී ත්‍රස්ත විමර්ශන කොට්ඨාසය සහරාන් හෂීම් අත්අඩංගුවට ගැනීමට 2018 වසරේ ජූලි මස 09 වනදා ලබාගත් විවෘත වරෙන්තුව ඔබගේ සමය තුලදී ක්‍රියාත්මක නොකළේ ද යන්නයි. ඊට පිළිතුරු දුන් ජයසුන්දර මහතා කියා සිටියේ අදාළ වරෙන්තුව ලබා ගැනීමෙන් පසු ත්‍රස්ත විමර්ශන කොට්ඨාසයේ නිලධාරීන් කාත්තන්කුඩි – අක්කරෙයි පත්තුව ආදී ප්‍රදේශ ආශ්‍රිතව අවස්ථා අටකදී පමණ සහරාන් හෂීම් අත්අඩංගුවට ගැනීමට මෙහෙයුම් ක්‍රියාත්මක කර ඇති බවයි. කෙසේ වෙතත් පසුගිය වසරේ පෙබරවාරි 28 වනදා සහරාන් හෂීම් සොයා කැකුණුගොල්ල ප්‍ර දේශයේ පිහිටි ඔහුගේ බිරිදගේ නිවසට ගිය අවස්ථාවේ අපරාධ පරික්ෂණ දෙපාර්තමේන්තුව තමන් එම විමර්ශනයේ නිරත වන බැවින් එයින් ඉවත්වන ලෙස ත්‍රස්ත විමර්ශන කොට්ඨාසයට දැනුම් දී තිබු බව වරුණ ජයසුන්දර මහතා අනාවරණය කළා. අප්‍රේල් 09 වනදා පැවති බුද්ධි සමාලෝචන රැස්වීමට සාක්ෂිකරු සහභාගී වූයේ දැයි අතිරේක සොලිසිටර් ජෙනරාල්වරිය ප්‍රශ්න කළා. තමන් වෙනත් රාජකාරියක් සදහා එදින ආරක්ෂක අමාත්‍යාංශයට ගොස් සිටි අතර එහිදී එවකට පොලිස්පති පූජිත් ජයසුන්දර මහතා තමන්ව එම රැස්වීමට කැදවාගෙන ගිය බව වරුණ ජයසුන්දර මහතා සදහන් කළා. තමන් මීට පෙර කිසිදු අවස්ථාවක එම රැස්වීමට සහභාගී වී නොතිබූ බව ඔහු කියා සිටියා. කෙසේ වෙතත් එම රැස්වීමේදී රාජ්‍ය බුද්ධි සේවයේ අධ්‍යක්ෂ නිලන්ත ජයවර්ධන මහතා සහරාන් හෂිම් පිළිබද අන් අයගේ අවධානය යොමු කිරීමට දැඩි උත්සාහයක් ගත් බව ද ඔහු පැවසුවා. ප්‍රහාරය පිළිබද බුද්ධි තොරතුරු ලැබී තිබූ පසුබිමක සාක්ෂිකරු ගත් ක්‍රියාමාර්ග කවරේදැයි රජයේ අතිරේක සොලිසිටර් ජෙනරාල්වරිය ප්‍රශ්න කළා. තමන් එම අවස්තාවේදී ත්‍රස්ත විමර්ශන කොට්ඨාසයේ ස්ථානාධිපතිවරයා හා සහකාර පොලිස් අධිකාරීවරයා කැදවා ලිඛිතව අනුගමනය කළයුතු උපදෙස් ලබාදුන් බව සාක්ෂිකරු පැවසුවා එමෙන්ම හලාවත ප්‍රදේශයේ බුද්ධි නිලධාරියා ලවා වනාථ විල්ලුව ප්‍ර දේශයේ සහරාන් හෂීම් රැදි සිටින්නේ ද යන්න සොයා බැලූ බවද වරුණ ජයසුන්දර මහතා පැවසුවා. එමෙන්ම සහරාන් හෂීම්ගේ ෆේස්බුක් ගිණුම අප්‍රේල් මස 15 වනදා වන විට අවහිර කරවා ගැනීමට තමන්ට හැකිවූ බවද ඔහු ප්‍රකාශ කළා. කෙසේ වෙතත් අප්‍රේල් මස 19 වනදා රාජ්‍ය බුද්ධි සේවයේ අධ්‍යක්ෂ නිලන්ත ජයවර්ධන මහතා කැළඹුනු ස්වභාවයකින් තමන්ට දුරකතන ඇමතුමක් ලබා දුන් බව සාක්ෂිකරු පැවසුවා යනුවෙන් නිලන්ත ජයවර්ධන මහතා පැවසූ බවද සාක්ෂිකරු කියා සිටියා. එමෙන්ම යනුවෙන් පැවසීම හරහා නිලන්ත ජයවර්ධන දැඩි පීඩනයකින් පසුවූ බවද තමන්ට හැගී ගිය බවද ජයසුන්දර මහතා පැවසුවා. කෙසේ වෙතත් එම තනතුරේ තිබූ සංකීර්ණ භාවය වටහාගත් තමන්  යනුවෙන් ඉල්ලීමක් කළද එයට පිළිතුරක් ලැබුනේ නැති බව වරුණ ජයසුන්දර මහතා ප්‍රකාශ කළා. ජනාධිපති කොමිසමේ සභාපතිවරයා විශේෂ ලේඛණයක් කෙරෙහි සාක්ෂිකරුගේ අවධානය යොමු කළා. එසේ යොමුකරමින් 2018 වසරේ ඔක්තෝම්බර් මාසයේ සිට 2019 වසරේ මැයි මාසය දක්වා නැගෙනහිර පළාතේ පොලිස් විශේෂ කාර්ය බලකා බුද්ධි නිලධාරීන් රාජකාරී සදහා යොදවා තිබුණේදැයි ප්‍රශ්න කළා. ඊට පිළිතුරු දුන් සාක්ෂිකරු කියා සිටියේ"
    },
    {
        "content": "පුරාවිද්‍යා වටිනාකමින් යුත් කුරුණෑගල බුවනෙක ගොඩනැගිල්ල කඩා දැමීමේ සිද්ධිය සම්බන්ධයෙන් සොයා බැලීමට පත් කළ විද්වත් කමිටුව එම ස්ථානය අද නිරීක්‍ෂණය කළා. පුරාවිද්‍යා වටිනාකමින් යුත් එම ගොඩනැගිල්ල කඩා දැමීමත් සමග ඒ පිළිබද අග්‍රාමාත්‍ය මහින්ද රාජපක්‍ෂ මහතාගේ අවධානය යොමුවුණා. ඒ අනුවයි අගමැති උපදෙසින් ඒ පිළිබද සොයා බැලිමට විශේෂඥ කමිටුවක් පත් කෙරුණේ. පුරාවිද්‍යා අධ්‍යක්ෂ ජෙනරාල් ආචාර්ය සෙනරත් දිසානායක මහතාගේ සභාපතිත්වයෙන් යුත් මෙම කමිටුව බුවනෙක ගොඩනැගිල්ල පිහිටා තිබූ ස්ථානය නිරීක්‍ෂණය කළා. සිද්ධිය සම්බන්ධයෙන් පූර්ණ වශයෙන් විමර්ශනය කර අදාළ වාර්තාව අග්‍රාමාත්‍ය මහින්ද රාජපක්‍ෂ මහතා වෙත ලබන සතියේදී භාර දීමට කටයුතු කරන බවයි පුරාවිද්‍යා අධ්‍යක්‍ෂ ජනරාල් ආචාර්ය සෙනරත් දිසානායක මහතා මෙහිදී සදහන් කළේ. මේ අතර මෙම සිද්ධියට විරෝධය පළ කරමින් බුවනෙක ගොඩනැගිල්ල පිහිටා තිබූ ස්ථානයේදී විරෝධතාවක් ද පැවැත්වුණා. අද පැවති මාධ්‍ය හමුවකදී අමාත්‍ය විමල් වීරවංශ මහතා ද මේ සම්බන්ධයෙන් අදහස් පළ කළා."
    },
    {
        "content": "රුහුණු කතරගම මහ දේවාලයේ පෙරහැර පැවැත්වෙන කාල සීමාව තුළ දේවාල භූමියට හා කිරිවෙහෙර පූජා භූමියට ජනතාවට ඇතුලු වීම සම්පූර්ණයෙන්ම අත්හිටුවීමට පෙරහැර කමිටුව තීරණය කර තිබෙනවා. මෙවර පෙරහැර අත්‍යවශ්‍ය චාරිත්‍රවලට මූලිකත්වය දෙමින් හා ඒ සදහා යොදා ගන්නා නැටුම් කණ්ඩායම් සීමා කරමින් පැවැත්වීමටයි තීරණය වී ඇත්තේ. පෙරහැර උත්සව කාල සීමාව ලබන 21 වනදා ආරම්භවී අගෝස්තු 4 වනදායින් අවසන් වීමට නියමිතයි."
    },
    {
        "content": "මෙරට සමස්ථ කොරෝනා රෝගීන්ගේ සංඛ්‍යාව   දක්වා ඉහළ ගියා. රෝහල්වල තවදුරටත් ප්‍රතිකාර ලබන නව්‍ය කොරෝනා රෝගීන්ගේ ගණන 669ක් බව  සෞඛ්‍ය අංශ සදහන් කරනවා. එමෙන්ම මෙරටින් හමුවූ කොරෝනා රෝගීන් 2703 දෙනා අතුරින් 2023 දෙනෙකු සුවය ලබා රෝහල්වලින් පිටව ගොස් තිබෙනවා."
    },
    {
        "content": "දිවයිනේ ප්‍රදේශ කිහිපයක රන් භාණ්ඩ සොරාගත් සැකකරුවන් තිදෙනෙකු අත්අඩංගුවට ගැනීමට බගවන්තලාව පොලිසිය සමත් වුණා. බගවන්තලාව නගරයේ ස්වර්ණාභරන වෙළදසැලකට පැමිණි පුද්ගලයෙකු තමන් සතු මාලයක ගාන්චුවක් සැබෑ රත්තරන්දැයි පරික්ෂා කර දෙන ලෙස ඉල්ලා තිබෙනවා.  එය පරික්ෂා කළ ස්වර්ණාභරණ වෙළෙදසැල් හිමිකරු එය සැබෑ රත්තරන් බවත් වටිනාකම රුපියල් පනස් දහසක් වන බවත් පවසා තිබෙන අතර ඉන් පසුව ඉතා සූක්ෂම ලෙස සැකකරු ඔහු සතුව තිබූ  රන්මාල ගාන්චුව මාරු කර ව්‍යාජ ගාන්චුවක් වෙළෙදසැලේ හිමිකරුට අලෙවි කර රුපියල් පනස් දහසක මුදලක් ද රැගෙන පිටවී ගොස් තිබෙනවා. ඔහු මෙම වංචාව සිදුකරන ආකාරය වෙළෙදසැලේ සීසීටීවී කැමරාවක සටහන්ව තිබුණා.  කෙසේ වෙතත් මෙම වංචාව පිළිබදව දැනගත් ස්වර්ණාභරණ වෙලෙදසැලේ හිමිකරු මේ සම්බන්ධයෙන් බගවන්තලාව පොලිසියට දැනුම් දුන්නා. වහාම ක්‍රියාත්මක වූ පොලිසිය සැකකරු පළාගිය මෝටර් රථයේ තොරතුරු අනුව පරික්ෂාකර එහි සිටි පුද්ගලයන් තුන්දෙනෙකු අත්අඩංගුවට ගත්තා. ඔවුන් සතුව තිබී රත්‍රන් පෙන්ඩන් 4ක්, අත් පළදනාවක් සහ රන් ගාන්චු තුනක් ඇතුළු ආභරණ ද සොයා ගැනුණා. සැකකරුවන් දිවයිනේ ප්‍රදේශ කිහිපයකම මෙවැනි වංචාවන් සිදුකර ඇති බවයි හෙළිව තිබෙන්නේ."
    },
    {
        "content": "කොස්ගොඩ තාරක සහ ගගන යන මත්ද්‍රව්‍ය ජාවාරම්කරුවන් සමග සබදතා පැවැත්වූ පුද්ගලයෙකු අත්අඩංගුවට ගැනුනා. ඒ ඇරැව්වල ප්‍රදේශයේ දී සිදුකළ පරික්ෂාවකදීයි. ඔහු සතුව තිබී හෙරොයින් මත්කුඩු තොගයක් ද පොලිසිය සොයාගෙන තිබෙනවා. සිද්ධිය සම්බන්ධයෙන් වැඩිදුර පරික්ෂණ ක්‍රියාත්මකයි."
    },
    {
        "content": "මෙරට කොරෝනා ආසාදිතයින් සංඛ්‍යාව 2,704ක් දක්වා ඉහළ ගොස් තිබෙනවා. අද වනවිට පුද්ගලයින් 23,286 දෙනෙකු සාර්ථකව නිරෝධායනය කර තිබෙනවා. එමෙන්ම ත්‍රිවිධ හමුදාව මඟින් පවත්වාගෙන යන නිරෝධායන මධ්‍යස්ථාන 56 ක පුද්ගලයින් 6,711 දෙනෙකු තවදුරටත් නිරෝධායනය කෙරෙමින් පවතිනවා. ඊයේ දිනය තුළ සිදුකළ PCR පරීක්ෂණ 1,780 සමඟින් මේ වනවිට මෙරට සිදුකළ මුළු PCR පරීක්ෂණ ගණන 132,796 ක් බවයි ක්‍රියාන්විත මධ්‍යස්ථානය නිවේදනය කරන්නේ. කොරෝනා ආසාදනය වූ තවත් පුද්ගලයින් පස් දෙනෙකු පූර්ණ සුවය ලබා පිටව ගියා. ඔවුන් විදේශයන්හි සිට මෙරටට පැමිණ නිරෝධායන මධ්‍යස්ථානවල සිටිය දී හඳුනාගත් කොරෝනා රෝගීන් වනවා.  නව්‍ය කොරෝනා වෛරසය පාලනය කිරීම සඳහා මහජන සහාය අඛණ්ඩවම අවශ්‍ය කෙරෙන බව සෞඛය අංශ අවධාරණය කරනවා."
    },
    {
        "content": "අද උදෑසන 5න් අවසන් වූ පැය 24ට ආසන්න කාලය තුළ සිදුකළ විශේෂ වැටලීම් මෙහෙයුම්වලදී හෙරොයින් ළඟ තබා ගත් සැකකරුවන් 349 දෙනෙකු අත්අඩංගුවට ගත් බව පොලිසිය පවසනවා. මෙම වැටලීම්වලදී ගංජා ළඟ තබා ගත් සැකකරුවන් 158 දෙනෙකු සහ අයිස් නමැති මත්ද්‍රව්‍ය ළග තබා ගත් 14 දෙනෙකු ද පොලිස් අත්අඩංගුවට පත්වුණා. නීති විරෝධී මත්පැන් ළග තබා ගත් සැකකරුවන් 206 දෙනෙකු පොලිස් භාරයට ගත් බවයි පොලිස් මූලස්ථානය නිවේදනය කළේ. වරෙන්තු කරුවන් 771 දෙනෙකු ද විශේෂ වැටලීම්වලදී පොලිස් භාරයට ගෙන තිබෙනවා. කොරෝනා නිරෝධායන නීති කඩකරමින් මුඛ ආවරණ නොපැළදූ පුද්ගලයන් 2093 දෙනෙකුට අවවාද කර ඇති අතර දුරස්ථ භාවය තබා නොගැනීම සම්බන්ධයෙන් 968 දෙනෙකුට අවවාද කර තිබෙනවා."
    },
    {
        "content": "නිල ඡන්ද පත්‍රිකා දිවයින පුරා බෙදා හැරීම සාර්ථකව සිදුවන බව තැපැල් දෙපාර්තමේන්තුව පවසනවා. ඡන්ද පත්‍රිකා බෙදීම සඳහා විශේෂිත  දින දෙකක්ද ක්‍රියාත්මක කරන බවයි නියෝජ්‍ය තැපැල්පති රාජිත රණසිංහ මහතා ප්‍රකාශ කළේ."
    },
    {
        "content": "පවුර විද්වත් වෘත්තිකයන්ගේ සංවිධානය මෙහෙයවූ සම්මන්ත්‍රණයක් දඹදෙණිය නෑබඩවතුර ග්‍රාමයේදී පැවැත්වුණා. හිටපු අමාත්‍යාංශ ලේකම් අනුර සිරිවර්ධන, ශ‍්‍රී ලංකා මහ බැංකුවේ හිටපු අධිපති අජිත් නිවාඩ් කබ්රාල්, හිටපු අමාත්‍යාංශ ලේකම් ජී ඩබ්ලිව් සමරසිංහ, අග්‍රාමාත්‍ය කටයුතු ලේකම් කුමාරසිරි හෙට්ටිගේ මෙන්ම ප්‍රවීණ දේශක ශිරාන් යුනූස් යන මහත්වරුන් මෙම අවස්ථාවට එක්වුණා."
    },
    {
        "content": "ආර්ථිකය තවත් දියුණු කළ හැක්කේ එක්සත් ජාතික පක්‍ෂ ආණ්ඩුවක් යටතේ පමණක් බව පක්‍ෂ නායක රනිල් වික්‍රමසිංහ මහතා පවසනවා. හිගුරක්ගොඩ ප්‍රදේශයේ පැවති ජන හමුවකදීයි රනිල් වික්‍රමසිංහ මහතා මේ බව සඳහන් කළේ. එක්සත් ජාතික පක්‍ෂය තරග කරන්නේ ආණ්ඩු බලය ලබා ගැනීමට මිස මූලස්ථාන, දේපළ ලබා ගැනීමට නොවන බව ද ඒ මහතා ප්‍රකාශ කළා."
    },
    {
        "content": "එක්සත් ජාතික පක්ෂයේ හිටපු පාර්ලිමේන්තු හා පළාත් සභා මන්ත්‍රිවරයෙකු මෙන්ම වත්මන් සමගි ජන බලවේගයේ ප්‍රබල ක්‍රියාකාරිකයෙකු වන නිමල් ආර් පීරිස් මහතා ඊයේ  පොලිස් අත්අඩංගුවට පත්වුණා. රාජ්‍ය සේවය අවභාවිත කරමින්,තැපැල් දෙපාර්තමේන්තුවට වංචා කිරීමේ චෝදනා මත නිමල් ආර් පීරිස් මහතාව තලංගම පොලීසිය මගින් සිදුකළ මෙහෙයුමකදී අත්අඩංගුවට ගනු ලැබුවා. ඔහුගෙන් තලංගම පොලීසිය ප්‍රශ්න කිරීම් සිදුකළා. තැපැල් දෙපාර්තමේන්තුවෙන් ලබා ගත් තැපැල් මුද්දර මුද්‍රා යන්ත්‍රයක් අවභාවිතා කරමින්, තැපැල් දෙපාර්තමේන්තුවට අය විය යුතු එක්ලක්ෂ දහතුන් දහස් හාරසිය හැටක වටිනාකමකින් යුතු  ලිපි කවර යොදා ගනිමින් ඒවා සමගි ජනබලවේගයේ ප්‍රචාරක කටයුතු සඳහා යොදවා ඇතැයිද මූලික විමර්ශනයෙන් හෙළිව ඇති බව පොලීසිය කියයි. අදාළ යන්ත්‍රය 2018 -12 -26 වෙනි දිනෙන් අවලංගු වී තිබියදීත් එය ව්‍යාජ ලෙස සකසා ලිපි යැවීමේ කටයුතුවල නිරත වී ඇතැයි ද පොලීසිය පවසයි.  අත්අඩංගුවට ගත් නිමල් ආර් පීරිස් මහතා සමගි ජන බලවේගයේ නායක සජිත් ප්‍රේමදාස මහතාගේ සම්බන්ධිකාරකවරයා ලෙසද කටයුතු කරයි. මේ මොහොත වන විට අදාළ සිද්ධිය පිළිබඳව විමර්ශනයන් සිදුකරන බවත්,පස්වරුව වන විට නිමල් ආර් පීරිස් මහතා අධිකරණයට ඉදිරිපත් කිරීමට කටයුතු කරන බවත් පොලීස් මූලස්ථානය අප කළ විමසීමකදී සදහන් කළා."
    },
    {
        "content": "තම පියාට පිහියකින් ඇන ඝාතනය කළ බව කියන 17 හැවිරිදි තරුණයෙකු පල්ලම පොලීසිය අත්අඩංගුවට ගෙන තිබෙනවා. මියගොස් ඇත්තේ පල්ලම කළුකැලේ ප්‍රදේශයේ පදිංචිව සිටි පුද්ගලයෙක්. සැකකරු කුලීවැඩ කරමින් ජීවිකාව සපයාගෙන ඇති අතර නිවසේදී පියා සමග ඇතිවූ බහින් බස් වීමකදී මෙම පිහි ඇනුම සිදුවී තිබෙනවා. මේ අතර  කිරිබත්ගොඩ ප්‍රදේශයේ පුද්ගලයෙකු කපා කොටා ඝාතනය කිරීම සම්බන්ධයෙන් සැකකරුවෙකු පන්නිපිටිය ප්‍රදේශයේ දී අත්අඩංගුවට ගෙන තිබෙනවා. පෑලියගොඩ පොලීසිය සිදුකළ විමර්ශනවලදීයි සැකකරු අත්අඩංගුවට ගැනුනේ. ඔහුගෙන් සිදුකළ ප්‍රශ්න කිරීම්වලදී දුටුගැමුණු භූගත පාලම යට තිබී මන්නා තුනක් පොලිස් භාරයට ගෙන තිබෙනවා. පසුව සිද්ධියට සම්බන්ධ අනෙකුත් සැකකරුවන් දෙදෙනා ද කැළණිය ප්‍රදේශයේ සැගව සිටියදී අත්අඩංගුවට ගැනීමට හැකිවූ බවයි පෑලියගොඩ පොලීසිය සඳහන් කළේ."
    },
    {
        "content": "කොරෝනා ආසාදනයට ලක්වූ තවත් නාවික හමුදා සාමාජිකයන් දෙදෙනෙකු සුවය ලබා තිබෙනවා. ඒ අනුව සුවය ලැබූ මුළු නාවික හමුදා සාමාජිකයන්ගේ සංඛ්‍යාව 903 දක්වා ඉහළ ගියා. තවදුරටත් කොරෝනා ආසාදනය විමෙන් ප්‍රතිකාර ලබමින් සිටින්නේ නාවික හමුදා සාමාජිකයන් තුන්දෙනෙකු පමණක් බවයි වාර්තා වන්නේ."
    },
    {
        "content": "IS ත්‍රස්ත නායකයා ජීවතුන් අතර සිටි බවට තහවුරු කර ගැනීමට හැකිවූයේ පාස්කු ප්‍රහාරය සිදුවූ නිසා බව එක්සත් ජාතික පක්ෂ නායක රනිල් වික්‍රමසිංහ මහතා පවසනවා.  පාස්කු ප්‍රහාරය සිදු නොවුනේ නම් IS නායකයා තවමත් ජීවතුන් අතර සිටින බවයි පොළොන්නරුවේ පැවති ජන හමුවකදී ඒ මහතා ප්‍රකාශ කළේ. \n \n මහ මැතිවරණයට එක්සත් ජාතික පක්ෂයෙන් ඉදිරිපත් වන අපේක්ෂකයන්ගේ ජයග්‍රහණය වෙනුවෙන් පොළොන්නරුව ලක්ෂ උයන කර්මාන්ත පුරයේ දී ජන හමුව පැවැත්වුණේ රනිල් වික්‍රමසිංහ මහතාගේ ප්‍රධානත්වයෙන්. හිටපු පාර්ලිමේන්තු මන්ත්‍රි නාලක කොළොන්න මහතා මෙම  ජන හමුව සංවිධාන කර තිබුණා."
    },
    {
        "content": "අත්අඩංගුවට ගනු ලැබූ එක්සත් ජාතික පක්ෂයේ හිටපු පාර්ලිමේන්තු හා පළාත් සභා මන්ත්‍රිවරයෙකු මෙන්ම වත්මන් සමගි ජන බලවේගයේ ප්‍රබල ක්‍රියාකාරිකයෙකු වන නිමල් ආර් පීරිස් මහතා ඇප මත මුදා හැරීමට කඩුවෙල මහේස්ත්‍රාත් අධිකරණය අද නියෝග කළා. ඒ රුපියල් ලක්‍ෂ 50 ක ශරීර ඇප 2 ක් මතයි. කඩුවෙල මහේස්ත්‍රාත් අධිකරණයේ නියෝගයකට අනුව තලංගම පොලීසිය ලබාගත් සෝදිසි වරෙන්තුවක් මත සිදු කළ පරික්‍ෂාවකින් අනතුරුවයි සැකකරු ඊයේ දිනයේ අත්අඩංගුවට ගැනුණේ. රුපියල් එක්ලක්‍ෂ දහතුන්දහස් හාරසිය හැටක තැපැල් ගාස්තු අවභාවිත කිරීම ඔහුට එල්ල වූ චෝදනාවයි. සැකකාර මන්ත්‍රීවරයා පළාත් සභා මන්ත්‍රීවරයෙකු ලෙස කටයුතු කළ කාලයේ තලවතුගොඩ තැපැල් කාර්යාලයෙන් තැපැල් මුද්‍රණ යන්ත්‍රයක් ලබාගෙන ඇති බවත් එම යන්ත්‍රයේ මුද්‍රා කඩා දත්ත වෙනස්කර මහ මැතිවරණයට අදාළ ප්‍රචාරණ පත්‍රිකා තැපැල් කර ඇති බවත් පොලීසිය අධිකරණයට දැනුම් දුන්නා. නිමල් ආර් පීරිස් මහතා සමගි ජන බලවේගයේ සම්බන්ධීකරණ නිලධාරියෙකු ලෙස කටයුතු කරන අතර ඊට අදාළ ලිපි හත්දහස් පන්සිය හැටහතරක් යොමු කිරීම සඳහා වංචනික ලෙස නිදහස් තැපැල් මුද්‍රාව යොදාගෙන ඇති බවට චෝදනා එල්ල වී තිබෙනවා. පසුගිය ජුනි 27 වනදා ඔහුගේ නිවසේදී සමගි ජන බලවේගය පක්‍ෂ යේ රැස්වීමක් තිබී ඇති අතර ඊට අදාළ ලිපි ද ඔහු ඒ ආකාරයටම විවිධ පුද්ගලයන්ට යවා ඇති බවටයි වාර්තා වී තිබෙන්නේ."
    },
    {
        "content": "පවතින තත්ත්වය හමුවේ අපොස උසස් පෙළ හා 5 ශ්‍රේණිය ශිෂ්‍යත්ව විභාගය පවත්වන දිනය හෙට ප්‍රකාශයට පත් කරන බව අධ්‍යාපන අමාත්‍යාංශය පවසනවා. සිසු දරුවන්ගේ ආරක්‍ෂාව වෙනුවෙන් ලබා දුන් පාසල් අතුරු නිවාඩුව තවත් සතියකින් දීර්ඝ කිරීමටයි අධ්‍යාපන අමාත්‍යාංශය ඊයේ තීරණය කළේ. පාසල් සඳහා ලබා දුන් අතුරු නිවාඩුව පසුගිය සිකුරාදා අවසන් වීමට නියමිතව තිබුණා. එහෙත් පවතින තත්ත්වය සැලකිල්ලට ගනිමින් එම නිවාඩුව තවත් සතියකින් දීර්ඝ කළ බවයි අධ්‍යාපන අමාත්‍යාංශය ඊයේ නිවේදනයේ කළේ. ඒ අනුව ලබන 27 වනදා පාසල් ආරම්භ වීමේදී පාසලට පැමිණිය යුත්තේ 11, 12 සහ 13 ශ්‍රේණිවල දරුවන් පමණයි. පාසල්වල සෙසු ශ්‍රේණි විවෘත කිරීම සඳහා අගෝස්තු 10 වනදා සුදුසු අවස්ථාව බව සෞඛ්‍ය සේවා අධ්‍යක්‍ෂ ජනරාල්වරයා නිවේදනය කර තිබෙනවා. කෙසේ වුවත් රාජාංගනය හා වැලිකන්ද අධ්‍යාපන කොට්ඨාසයේ කිසිදු පාසලක් අගෝස්තු 10 වනදාට පෙර ආරම්භ නොකරන ලෙස උපදෙස් ලබා දී තිබෙනවා. අපොස උසස් පෙළ හා 5 ශ්‍රේණිය ශිෂ්‍යත්ව විභාගය පැවැත්වීම සම්බන්ධයෙන් සිසුන් හා ගුරුවරුන් ඉල්ලීම් රැසක් සිදුකර ඇති බවයි අධ්‍යාපන අමාත්‍යාංශය සඳහන් කරන්නේ. මෙවැනි තත්ත්වයක් යටතේ එම විභාග පැවැත්වෙන දිනයන් පිළිබඳ හෙට දිනයේ ප්‍රකාශයට පත් කිරීමට නියමිත බවයි අමාත්‍යාංශය පෙන්වා දෙන්නේ."
    },
    {
        "content": "ප්‍රමුඛ අපනයන බෝගයක් ලෙස ගම්මිරිස් වගාව ප්‍රවර්ධනයට කඩිනමින් සැළසුම් සම්පාදනය කරන බව ජනාධිපති ගෝඨාභය රාජපක්ෂ මැතිතුමා පවසනවා. ශ්‍රී ලංකා පොදුජන පෙරමුණෙන් මෙවර මහ මැතිවරණයට තරග වැදී සිටින අපේක්ෂකයින්ගේ ජයග්‍රහණය තහවුරු කිරීම සඳහා ගොඩකවෙල ප්‍රාදේශීය සභා ක්‍රීඩාංගනයේ පැවති ජන හමුවකට සහභාගිවූ අවස්ථාවේදීයි ජනාධිපතිතුමා මේ බව කියාසිටියේ. ශ්‍රී ලංකාවේ සහ වෙනත් රටවල ගම්මිරිස් ඵලදාව මිලදී ගන්නා ප්‍රධාන ගැනුම්කරු වන්නේ ඉන්දියාවයි. ඉන්දීය රජය ශ්‍රී ලංකාවට ලබාදෙන සලාකය වැඩිකර ගැනීම  රජයේ සැළැස්ම වී තිබෙනවා. දේශීය ගම්මිරිස් සඳහා නව වෙළෙඳපොළ සොයා ගැනීම ද රජයේ ඉලක්කයක්. ජන හමුවට පැමිණ සිටි ගම්මිරිස් වගාකරුවන් මුහුණපා සිටින ගැටලු පිළිබඳ ජනාධිපතිතුමා අවධානය යොමුකළා. සබරගමුව සමන් දේවාලය ආශ්‍රිතව මතුවී ඇති නින්දගම් සහ පාරම්පරික ඉඩම් පිළිබඳ ගැටලුව ද නිරාකරණය කර දෙන ලෙසයි ජනතාව ගෝඨාභය රාජපක්ෂ මැතිතුමාගෙන් ඉල්ලා සිටියේ. ජන හමුව නිමාවී ආපසු පැමිණෙන අතරතුරදී ගොඩකවෙල ප්‍රාදේශීය සභාවේ කාර්ය මණ්ඩලය සමඟ ද ජනාධිපතිතුමා සුහද කතාබහක නිරත වුණා. මේ අතර ජනාධිපතිතුමා ඇඹිලිපිටිය මහවැලි ක්‍රීඩාංගනයේ ද සංචාරයක නිරත වුණා. සනී රෝහණ කොඩිතුවක්කු සහ මියුරු භාෂිත ලියනගේ යන මැතිවරණ අපේක්ෂකයින් දෙදෙනා ඇඹිලිපිටිය අනගාරික ධර්මපාල ළමා උද්‍යානය අසල සංවිධානකර තිබූ ජන හමුවකට ද ජනාධිපතිතුමා එක්වුණා. උපාධිධාරීන්ගේ රැකියා ගැටලුව පිළිබඳව ද ජනාධිපතිතුමා රැස්ව සිටි ජනතාව සමග අදහස් හුවමාරුකර ගත්තා. රක්වාන ගොඩකවෙල බලවින්න මහා විද්‍යාල ක්‍රීඩාංගනයේ පැවති ජන හමුවට එක්වූ ජනාධිපතිතුමා විද්‍යාලයට නව ගොඩනැගිල්ලක් ඉදිකර දෙන සිසුන් කළ ඉල්ලීම කෙරෙහිද අවධානය යොමුකළා. අපේක්ෂිකා මුදිතා ප්‍රියන්ති සොයිසා මහත්මියයි ජන හමුව සංවිධානකර තිබුණේ. අපේක්ෂක අකිල එල්ලාවල සහ ගාමිණි වලේබොඩ යන මහත්වරුන් බලංගොඩ මහජන ක්‍රීඩාගනයේදී සංවිධානකර තිබූ ජන හමුවකට ද ගෝඨාභය රාජපක්ෂ මැතිතුමා එක්වුණා. ජනතාව සමග සුහද කතාබහක නිරතවීමට ජනාධිපතිතුමා එහිදී අමතක කළේ නැහැ."
    },
    {
        "content": "මෙරට කොරෝනා ආසාදිතයින්ගේ සංඛ්‍යාව 2,711ක් දක්වා ඉහළ ගොස් තිබෙනවා."
    },
    {
        "content": "ප්‍රභාකරන් තුවක්කුවෙන් ගන්න හැදූ රට පෑනෙන් ලබා දීමට සූදානම් නැති බව අග්‍රාමාත්‍ය මහින්ද රාජපක්‍ෂ මහතා අවධාරණය කරනවා. රටේ දේපළ කිසිකෙනෙකුට විකුණන්නට ඉඩ තබන්නේ නැති බවයි අග්‍රාමාත්‍යවරයා කියාසිටියේ. ශ්‍රී ලංකා පොදුජන පෙරමුණෙන් මහ මැතිවරණයට ඉදිරිපත් වන අපේක්‍ෂකයන්ගේ ජය තහවුරු කිරීම සඳහා වැල්ලවාය සෙවණගල දන්ධුම හන්දියේ පැවති ජන හමුවේදී අග්‍රාමාත්‍යවරයා මේ බව ප්‍රකාශ කළා. ඌව පළාත් හිටපු ප්‍රධාන අමාත්‍ය ශෂීන්ද්‍ර රාජපක්‍ෂ , හිටපු පාර්ලිමේන්තු මන්ත්‍රීවරුන් වන විජිත බේරුගොඩ , පද්ම උදයශාන්ත , සුමේධා ජී ජයසේන යන මහත්ම මහත්මීන් ඇතුලු මොනරාගල දිස්ත්‍රික්කය සඳහා ශ්‍රී ලංකා පොදුජන පෙරමුණ යටතේ තරග වදින අපේක්‍ෂකයන් මෙම ජන හමුවට එක්ව සිටියා."
    },
    {
        "content": "මධ්‍යම අධිවේගී මාර්ගය මේ වසරේ විවෘත කරන ලෙස අග්‍රාමාත්‍යවරයා පසුගියදා උපදෙස් දුන්නා. කෙසේවෙතත් මේ වන විට මීරිගම කන්ඩලම ප්‍රදේශයේ කිලෝමීටරයක දුර ප්‍රමාණයක ඉදිකිරීම් ඇනහිට පවතින බවයි වාර්තා වන්නේ. මෙම කොටසේ ඉදිකිරීම් ඇන හිටීමට හේතුව ලෙස අනාවරණය වී ඇත්තේ එම ප්‍රදේශයේ පවරාගත් ඉඩම්වල අයිතිකරුවන්ට වන්දි මුදල් ගෙවා නොමැති බවයි. ඊට සම්බන්ධතාවක් නොමැති වෙනත් පුද්ගලයන්ට මුදල් ගෙවා ඇති බව හෙළිවී තිබෙනවා. වන්දි මුදල් නොලැබුණු ඉඩම් හිමියන් විරෝධය පෑම හේතුවෙන් ඉදිකිරීම්වලට බාධා එල්ලවුණා. මේ සම්බන්ධයෙන් නිවාස සංකීර්ණ ප්‍රජා සංගමයේ සභාපති ‍ජී කේ අනුර කුමාර මහතා මෙලෙස අදහස් දැක්වුවා."
    },
    {
        "content": "කටුගස්තොට උඩුවාවල බලගොල්ල ජනපදයේ නිවසකින් හැපින්නක සමඟ නයි පැටවුන් විසි දෙදෙනෙකු හමු වී තිබෙනවා. බලගොල්ල ජනපදයේ පදිංචි ජී සෝමරත්න මහතාගේ නිවසේ ඉදිකිරීම් කටයුත්තක් සිදු කරන අවස්ථාවේදීයි මෙම සත්වයින් හමුවී තිබෙන්නේ. මෙම සත්වයින්ට හිරිහැරයක් නොවන ලෙස අල්ලාගෙන මහනුවර වනජීවී කාර්යාලයට භාර දීමට ප්‍රදේශවාසීන් කටයුතු කළා. ඒ කප්පරගල සෙනසුන්වාසී භික්‍ෂූන්වහන්සේගේ උපදෙස් පරිදියි."
    },
    {
        "content": "පුරාවිද්‍යා වටිනාකමින් යුත් කුරුණෑගල බුවනෙක ගොඩනැගිල්ල කඩා දැමීමේ සිද්ධිය සම්බන්ධයෙන් අධිකරණයට පොලීසිය අද කරුණු වාර්තා කළා. මේ සම්බන්ධයෙන් සොයා බැලීම සඳහා පත්කළ විද්වත් කමිටු වාර්තාව හෙට ලබා දීමට නියමිතයි. කුරුණෑගල රාජධානි සමයට අයත් බව සැළකෙන පුරාවිද්‍යා වටිනාකමක් සහිත මෙම ගොඩනැගිල්ල කඩා දැමීමේ සිද්ධිය සම්බන්ධයෙන් මේ වනවිට පරීක්ෂණ සිදුකෙරෙනවා. මේ සම්බන්ධයෙන් සොයා බැලීමට පුරාවිද්‍යා අධ්‍යක්ෂ ජනරාල් ආචාර්ය සෙනරත් දිසානායක මහතාගේ සභාපතීත්වයෙන් කමිටුවක් පත් කිරීමට ද අග්‍රාමාත්‍ය මහින්ද රාජපක්ෂ මහතා ක්‍රියා කළා. එම කමිටු සාමාජිකයින් ඊයේ දිනයේ දී බුවනෙක ගොඩනැගිල්ල පිහිටා තිබූ ස්ථානය නිරීක්ෂණය කළා. මේ අතර පොලිස් මූළස්ථානයේ  අද පැවති මාධ්‍ය හමුවේදී ද මේ සම්බන්ධයෙන් කරුණු හෙළිකෙරුණා."
    },
    {
        "content": "කොරෝනා ව්‍යාප්තිය පාලනය සඳහා සෞඛ්‍ය අංශ උපදෙස් මාලාවක් නිකුත් කර තිබෙනවා. මුඛ ආවරණ පැළදීම හැකි සෑම විටදීම දෑත් පිරිසිදු කිරීම, දුරස්ථ භාවය රැකගැනීම ඇතුළු කරුණු ඊට ඇතුළත්. එහෙත් එම උපදෙස් පිළිනොගන්නා ආකාරය ඇතැම් ස්ථානවලදී දැකගත හැකිවූ බවයි අප වාර්තා කරුවන් ප්‍රකාශ කළේ . අම්පාර නගරයේ ජනතාව වැඩිවශයෙන් සේවය කරන ස්ථානවල රැකියාවල නියුතුවූවන්ගේ PCR පරීක්ෂණ සඳහා සාම්පල ලබා ගැනීම අද සිදු කෙරුණා. බස් නැවතුම්පොළ ක්‍රියාකාරීන් , පොලිස් රථවාහන අංශ නිලධාරීන්, ත්‍රී රෝද රථ රියදුරන්, වෙළෙඳ ව්‍යාපාරිකයන් ඇතුළු පිරිස් සහභාගී වුණා. දෙහිඅත්තකණ්ඩිය දියවිද්දි ගම ප්‍රදේශයේ පුද්ගලයින් 150 දෙනෙකුගේ PCR පරීක්ෂණ සිදු කිරීමට අවශ්‍ය සාම්පල ලබා ගැනීම ද අද සිදු කෙරුණා. කොරෝනා ආසාදිතයෙකු පැමිණිල්ලක් සිදු කිරිම සඳහා හිගුරක්ගොඩ පොලිසියට පැමිණීම හේතුවෙන් පොලිස් නිලධාරීන් 13 දෙනෙකු පොලිස් ස්ථානය තුළ නිරෝධානයට ලක් කර තිබෙනවා. ඔවුන්ගේ PCR පරීක්ෂණ ද අද දිනයේ සිදුකළ බවයි හිගුරක්ගොඩ ප්‍රාදේශීය සෞඛ්‍ය සේවා කාර්යාලය සඳහන් කළේ. මේ අතර කැළණිය විශ්වවිද්‍යාලයේ විද්‍යා සහ වාණිජ හා කළමනාකරණ අධ්‍යයන පීඨ වල තුන්වන වසර සිසුන් සහ පරිගණක හා තාක්ෂණ පීඨයේ දෙවන වසර සිසුන් සඳහා අධ්‍යයන කටයුතු ලබන 22 වනදා ආරම්භ වන බව විශ්වවිද්‍යාලය නිවේදනය කරනවා. නේවාසික පහසුකම් ලබා දී ඇති සිසුන්ට පමණක් ලබන 21 වනදා උදෑසන 8.00 සිට පස්වරු 5.00 දක්වා නේවාසිකාගාරවලට පැමිණිය හැකියි."
    },
    {
        "content": "මෙරට කොරෝනා ආසාදිතයින් සංඛ්‍යාව 2,724ක් දක්වා ඉහළ ගොස් තිබෙනවා."
    },
    {
        "content": "ගිනි අවි 5 ක් සමඟ සැකකරුවන් 5 දෙනෙකු අත්අඩංගුවට ගෙන තිබෙනවා. මෙරට නිශ්පාදිත ගිනි අවි 4ක් සමඟ සැකකරුවන් 4 දෙනෙකු අත්අඩංගුවට ගැනුණේ යක්කලමුල්ල, උමංදොළ ,මලන්දෙණිය යන ප්‍රදේශවලදීයි. ඔවුන් උඩකන්ද ,යක්කලමුල්ල සහ  කරාගොඩ යන  ප්‍ර දේශවල පදිංචිකරුවන්. සැකකරුවන් අද දින ගාල්ල මහේස්ත්‍රාත් අධිකරණයට ඉදිරිපත් කිරීමට නියමිතයි. මේ අතර බෝර 12 වර්ගයේ ගිනි අවියක් සමඟ සැකකරුවෙකු රුවන්වැල්ල අමිතිරිගල ප්‍රදේශයේ දී අත්අඩංගුවට ගෙන තිබෙනවා. සැකකරු රුවන්වැල්ල මහේස්ත්‍රාත් අධිකරණය වෙත අද ඉදිරිපත් කිරීමට නියමිත බවයි පොලිසිය පවසන්නේ."
    },
    {
        "content": "පවත්නා වැසි තත්ත්වය ඉදිරි පැය 12 තුළ ද තවදුරටත් පවතිනු ඇති බව කාලගුණ විද්‍යා දෙපාර්තමේන්තුව පවසනවා. බස්නාහිර, සබරගමුව , මධ්‍යම හා දකුණු පළාත්වල පවතින මෙම වැසි තත්ත්වය ඇතැම් විට මිලිමීටර 100 ද ඉක්මවිය හැකි බවයි එම දෙපාර්තමේන්තුව සඳහන් කරන්නේ."
    },
    {
        "content": "සැබෑ දේශප්‍රේමීත්වය තිබෙන්නේ සමගි ජන බලවේගය සතුව බව එහි නායක සජිත් ප්‍රේමදාස මහතා පවසනවා. මැදිරිගිරිය විජයපුර ප්‍රදේශයේ පැවති ජනහමුවකට එක්වෙමිනුයි ඒ මහතා මේ බව කියා සිටියේ. සමගි ජන බලවේගයෙන් මෙවර මහ මැතිවරණයට ඉදිරිපත් වන අපේක්‍ෂකයන්ගේ ජය තහවුරු කිරීම සඳහායි මෙම ජනහමුව පැවැත්වුණේ. හිටපු පාර්ලිමේන්තු මන්ත්‍රී සිඩ්නි ජයරත්න මහතා ජනහමුව සංවිධාන කළා. අපේක්‍ෂකයන් ඇතුලු පිරිසක් ඊට එක්ව සිටියා."
    },
    {
        "content": "පෞද්ගලික බස් ගාස්තු වැඩි කිරීමට කිසිසේත්ම ඉඩ දෙන්නේ නැති බව ප්‍රවාහන අමාත්‍ය මහින්ද අමරවීර මහතා අවධාරණය කරනවා. පවතින තත්ත්වය මත ආදායම සියයට 50කටත් වඩා අඩු වුවද මෙම අවස්ථාවේ බස්ගාස්තු සංශෝධනයක් කිසිසේත්ම කළ නොහැකි බවයි අමාත්‍යවරයා බස් සංගම්වලට අවධාරණය කර ඇත්තේ. පෞද්ගලික බස් රථ සංගම් සමග පැවති සාකච්ඡාවකදීයි අමාත්‍ය මහින්ද අමරවීර මහතා මේ බව අවධාරණය කළේ. කෙසේ වෙතත් බස් සංගම්වල ප්‍රධාන ඉල්ලීම් කිහිපයක්ම ක්‍රියාත්මක කිරීමට එහිදී තීරණය කෙරුණා. ඒ අනුව රුපියල් ලක්ෂ 3ක ණය මුදලක් රාජ්‍ය බැංකුවක් මගින් ලබා දීම සිදු කෙරෙනවා. කල්බදු වාරික සහන ලබා දීම හා රක්ෂණ වාරික සහන කාලයක් ලබා දීමට ද අවශ්‍ය මූලික පියවර ගෙන අවසන්. ජාතික ගමනාගමන කොමිසම අන්තර් පළාත් බස් රථ සදහා ලොග් සීට් ගාස්තු අයකිරීම මාස 6කට අත්හිටුවා තිබෙනවා. ටෙන්ඩර් ගාස්තු සඳහා වාර්ෂිකව අය කරන මුදල ද මාස 6කට අතිහිටුවීමටයි කටයුතු කර ඇත්තේ. එමගින් ජාතික ගමනාගමන කොමිසමට අහිමිවී ඇති ආදායම රුපියල් මිලියන 200ක්. සුළු වැරදි කරන අය සඳහා දඩ මුදල් අයකිරීම ද තාවකාලිකව නතර කෙරුණා. මේ අතර පෞද්ගලික බස් රථ සියයට 50කින් ධාවනය නොවුනද සියලුම ලංගම බස් රථ ධාවනයට යොදවන්නැයි අමාත්‍යවරයා ලංකා ගමනාගමන මණ්ඩලයට උපදෙස් දී තිබෙනවා. ඒ අනුව ලංගම බස් රථ 5300ක් ධාවන කෙරෙන බවයි ප්‍රවාහන අමාත්‍යාංශය පවසන්නේ."
    },
    {
        "content": "පසුගිය රජය ආර්ථිකය ගොඩනැංවූ හැටි ගැන එක්සත් ජාතික පක්ෂ නායක රනිල් වික්‍රමසිංහ මහතා කරුණු හෙළිකළා. ඒ දඹුල්ලේ ඊයේ පැවැති ජන හමුවකදීයි. විස්සයි විස්ස පාර්ලිමේන්තු මහ මැතිවරණයේ එක්සත් ජාතික පක්ෂ මාතලේ දිස්ත්‍රික් කණ්ඩායමේ ජයග්‍රහණය වෙනුවෙන් මෙම ජන හමුව සංවිධාන කර තිබුණා. මාතලේ දිස්ත්‍රික් කණ්ඩායම් නායක ප්‍රියාන් විජේරත්න මහතායි එය සංවිධාන කළේ."
    },
    {
        "content": "පවතින අධික වැසි සහිත කාලගුණය හමුවේ දිස්ත්‍රික් 5 කට නායයාමේ අවදානම් නිකුත් කළ බව ජාතික ගොඩනැගිලි පර්යේෂණ සංවිධානය පවසනවා. කොළඹ , කලුතර , කෑගල්ල , රත්නපුර හා ගාල්ල දිස්ත්‍රික්වලට නායයාමේ අවදානම් නිකුත් කර ඇති අතර එය හෙට උදෑසන 9 තෙක් බලපැවැත්වෙනවා. ගාල්ල දිස්ත්‍රික්කයේ හියාරේ ප්‍රදේශයට මිලිමීටර 160 ඉක්ම වූ වර්ෂාපතනයක් ලැබී තිබෙනවා. අධික වර්ෂාවත් සමඟ පස් කන්දක් කඩා වැටීම හේතුවෙන් දක්‍ෂිණ අධිවේගී මාර්ගයේ ඉමදූව හා පින්නදූව අතර කොටස තාවකාලිකව වසා දමා ඇති බවයි පොලීසිය ප්‍රකාශ කළේ. එම මාර්ගයේ ගමන්ගන්නා රථ වාහන පින්නදූව හා ඉමදූව පිටවීමේ දොරටුවලින් ගමන් කරවීමට පොලීසිය කටයුතු කර තිබෙනවා."
    },
    {
        "content": "මෙරට කොරෝනා ආසාදිතයින් සංඛ්‍යාව 2,649ක් දක්වා ඉහළ ගොස් තිබෙනවා."
    },
    {
        "content": "මහ මැතිවරණයේ තැපැල් ඡන්දය ප්‍රකාශ කිරීම දෙවන දිනටත් අද ආරම්භ වුණා. ඊයේ ආරම්භ වූ තැපැල් ඡන්ද ප්‍රකාශ කිරීමේ කටයුතු ලබන 17 වනදා දක්වා සිදුවන බවයි මැතිවරණ දෙපාර්තමේන්තුව පවසන්නේ. සෞඛ්‍ය වෛද්‍ය නිලධාරී කාර්ය මණ්ඩල තැපැල් ඡන්ද සළකුණු කිරීම ඊයේ සිදු වුණා. රාජාංගනය ප්‍රාදේශීය ලේකම් බල ප්‍රදේශයේ පමණක් තැපැල් ඡන්දය ප්‍රකාශ කිරීම සිදු නොවූ අතර ඒ පිළිබඳ ඉදිරි කටයුතු මැතිවරණ කොමිසන් සභාව මගින් තීරණය කෙරෙනු ඇති. තැපැල් ඡන්දය භාවිත කිරීමට නොහැකි වන රාජ්‍ය සේවකයන් සඳහා අතිරේක දින දෙකක් ලබාදීමටද මැතිවරණ කොමිසන් සභාව පියවර ගෙන තිබෙනවා. තැපැල් ඡන්ද ප්‍රකාශ කිරීම සාමකාමීව සිදුවන බවයි මැතිවරණ නිරික්ෂකයින් පෙන්වා දෙන්නේ. උතුරු ප්‍රදේශයේ ප්‍රාදේශීය ලේකම් කාර්යාල, අධ්‍යාපන කාර්යාල ඇතුළු රාජ්‍ය ආයතනවල තැපැල් ඡන්දය ප්‍රකාශ කිරීම අද පෙරවරුවේ සිට සිදු කෙරෙමින් පවතිනවා. කොළඹ දිස්ත්‍රික්කයේ තැපැල් ඡන්දය ප්‍රකාශ කිරීම සෞඛ්‍යාරක්ෂිත ක්‍රමවේද අනුගමනය කරමින් සාර්ථකව සිදුවන බව දිස්ත්‍රික් ලේකම් ප්‍රදීප් යසරත්න මහතා පවසනවා. \n \n කොළඹ දිස්ත්‍රික්කය පුරා රාජ්‍ය ආයතන රැසක තැපැල් ඡන්දය ප්‍රකාශ කෙරෙන අයුරු දැකගැනීමට ලැබුණා. පොළොන්නරුව දිස්ත්‍රික්කය තුළද තැපැල් ඡන්ද ප්‍රකාශ කිරීම සිදු කෙරෙමින් පවතින්නේ සෞඛ්‍ය අංශ උපදෙස් නිසි පරිදි පිළිපදිමින්. දිස්ත්‍රික්කයේ සෑම ප්‍රාදේශීය ලේකම් කොට්ඨාසයක්ම ආවරණය වන පරිදි එම කටයුතු සිදුවන බව අප වාර්තාකරුවන් පවසනවා. පුත්තලම දිස්ත්‍රික්කයේ ප්‍රාදේශීය ලේකම් කොට්ඨාස 14 හි ප්‍රාදේශීය ලේකම් කාර්යාල සහ අනෙකුත් රාජ්‍ය ආයතන තුළ තැපැල් ඡන්දය ප්‍රකාශ කිරීම සාමකාමීව සිදුකෙරෙමින් පවතිනවා. සියලු නිලධාරීන්ට බාධාවකින් තොරව තැපැල් ඡන්දය ප්‍රකාශ කිරීමට පහසුකම් සලසා ඇති බවයි දිස්ත්‍රික් තේරීම්භාර කාර්යාලය පවසන්නේ."
    },
    {
        "content": "නාවික හමුදාපති පියල් ද සිල්වා මහතා අද්මිරාල් ධූරයට උසස් කර තිබෙනවා. නාවික හමුදාපති පියල් ද සිල්වා මහතා අද සිට ක්‍රියාත්මක වන පරිදි අද්මිරාල් ධූරයට උසස් කර ඇති බවයි නාවික හමුදාව පවසන්නේ. ජනාධිපති ගෝඨාභය රාජපක්ෂ මැතිතුමා විසින් මෙම උසස්වීම සිදුකර තිබෙනවා. ශ්‍රී ලංකා නාවික හමුදාවේ 23 වන නාවික හමුදාපතිවරයා ලෙස කටයුතු කරන පියල් ද සිල්වා මහතා හෙට සිය 36 වසරක සේවා කාලය නිමකරමින් ධූරයෙන් විශ්‍රාම ගැනීමට නියමිතයි. ඔහු ජනාධිපති ගෝඨාභය රාජපක්ෂ මැතිතුමා අද(14)පෙරවරුවේ ජනාධිපති කාර්යාලයේදී හමු වුණා. මව්බිම වෙනුවෙන් කළ විශිෂ්ඨ මෙහෙය අගය කරමින් ජනාධිපතිතුමා පියල් ද සිල්වා මහතාගේ විශ්‍රාම දිවියට සුබපැතුම් එක් කළා."
    },
    {
        "content": "ජනාධිපති ගෝඨාභය රාජපක්‍ෂ මැතිතුමාගේ සෞභාග්‍යයේ දැක්ම , මහින්ද චින්තනය හා ජනතාවගේ අවශ්‍යතා අනුව රජය කටයුතු කරන බව ශ්‍රී ලංකා පොදුජන පෙරමුණේ නායක අග්‍රාමාත්‍ය මහින්ද රාජපක්‍ෂ මහතා පවසනවා. මාතර වැලිපිටියේදී පැවති ජනහමුවකදීයි අග්‍රාමාත්‍යවරයා මේ බව සඳහන් කළේ. එක්සත් ජාතික පක්‍ෂ නායක රනිල් වික්‍රමසිංහ මහතා විදුලි බිල වැඩිවිම සම්බන්ධයෙන් අදහස් දැක්වීම නිසා විදුලි බිල අඩු කිරීමට රජය පියවර ගත් බවට කර ඇති ප්‍රකාශය ද අග්‍රාමාත්‍යවරයා ප්‍රතික්ෂේප කළා. ජනතාවගේ අපහසුතා තේරුම් ගැනීමට තම රජයට හැකියාවක් පවතින බැවින් විදුලි බිල් සහනය ලබා දීමට කටයුතු කළ බවයි මහින්ද රාජපක්‍ෂ මහතා පැවසුවේ. දේශපාලන ලෝකයේ දැවැන්තයන් නියෝජනය කළ දේශපාලන පක්‍ෂයක් වන එක්සත් ජාතික පක්‍ෂය කිසිඳු දවසක නොවූ විරූ ආකාරයට දියාරුවෙමින් පවතින යුගයක් උදාවී ඇති බව ද මහින්ද රාජපක්‍ෂ මහතා කියාසිටියා."
    },
    {
        "content": "ශ්‍රී ලංකා වෙළෙඳ සංවර්ධන සභාව පවත්වන ජනහමු මාලාවේ තවත් හමුවක් නුගේගොඩ දී පැවැත්වුණා. ශ්‍රී ලංකා වෙළෙඳ සංවර්ධන සභාව සංවිධාන කළ මෙම හමුව පැවැත්වුණේ නුගේගොඩ විජේරාම පෙදෙසේදී. එම සභාවේ නියෝජිතයන් ඇතුළු පිරිසක් ඊට එක්ව සිටියා."
    },
    {
        "content": "පොලිස් මත්ද්‍රව්‍ය නාශක කාර්යාංශයේ නිලධාරීන් පිරිසක් සිදු කළේ යැයි කියන හෙරොයින් මත්කුඩු ජාවාරම් සම්බන්ධයෙන් ස්වාධීන සාක්‍ෂිකරුවන් 4 දෙනෙකු කොළඹ මහේස්ත්‍රාත් අධිකරණය හමුවේ රහස් ප්‍රකාශ අද ලබා දුන්නා. පොලිස් මත්ද්‍රව්‍ය නාශක කාර්යාංශය මගින් අත්අඩංගුවට ගනු ලබන හෙරොයින් මත්කුඩු ජාවාරම් කළේ යැයි සැකපිට අත්අඩංගුවට ගෙන බන්ධනාගාරගත කර සිටින නිලධාරීන් 12 දෙනා සම්බන්ධයෙනුයි මෙම රහස් ප්‍රකාශ ලබා දීම සිදුකෙරුණේ. කොළඹ ප්‍රධාන මහේස්ත්‍රාත් ලංකා ජයරත්න මෙනවියගේ නිල මැදිරිය තුළදී රහස් ප්‍රකාශ ලබා දීම සිදුකෙරුණා. පැය එකහමාරකට ආසන්න කාලයක් ප්‍රකාශ සටහන් කර ගැනීම සිදු කෙරුණු බවයි අප වාර්තාකරුවන් සඳහන් කළේ. අපරාධ පරික්‍ෂණ දෙපාර්තමේන්තුව එම සාක්‍ෂිකරුවන් අධිකරණය හමුවට ඉදිරිපත් කර තිබුණා. සාක්‍ෂිකරුවන් දැනට අත්අඩංගුවේ පසුවන සැකකාර පොලිස් නිලධාරීන් සම්බන්ධයෙන් තොරතුරු දන්නා බවට ඉදිරිපත් වූ කරුණු සලකා බැලීමෙන් පසුවයි ඔවුන් අධිකරණය හමුවට ඉදිරිපත් කිරීමට අපරාධ පරික්‍ෂණ දෙපාර්තමේන්තුව කටයුතු කළේ."
    },
    {
        "content": "දූෂණය,වංචාව හා සොරකම නැති නව දේශපාලන දර්ශනයක් සමගි ජන බලවේගය හඳුන්වා දී ඇතැයි එහි නායක සජිත් ප්‍රේමදාස මහතා පවසනවා. ගාල්ලේ දී පැවති සමගි ජන බලවේගයේ පාක්‍ෂිකයන්ගේ හමුවකදී ප්‍රේමදාස මහතා මේ බව කියා සිටියා. සමගි ජන බලවේගයේ අරමුණ වන්නේ සියලු දෙනා ජයග්‍රාහකයන් කිරීම බවයි ඒ මහතා කියාසිටියේ."
    },
    {
        "content": "ලුනාව ප්‍රදේශයේ දී පොලිස් වෙඩි තැබීමකින් ජීවිතක්ෂයට පත්වූ ධීවරයාගේ දේහය පිළිබඳ අවසන් කටයුතු අද සිදුකෙරුණා. ඒ  අගුලාන පොදු සුසාන භූමියේ දී. ප්‍රදේශයේ ආරක්ෂාව දැඩි කිරීමට ද පොලිසිය පියවර ගත්තා. වෙඩි තැබීමට අදාළ සිද්ධිය මොරටුව මහේස්ත්‍රාත් අධිකරණය හමුවේ අද විභාගයට ගැනුනා. මියගිය පුද්ගලයාගේ දේහය පිළිබඳ අවසන් කටයුතු අද සිදු කෙරෙන බැවින් පවුලේ ඥාතීන් කිසිවෙකුත් අධිකරණය හමුවේ පෙනී සිටියේ නැහැ. මේ හේතුවෙන් නඩුව ලබන 16 වනදා යළි කැදවීමට මොරටුව මහේස්ත්‍රාත් අධිකරණය නියෝග කළා. මියගිය පුද්ගලයාගේ අවසන් කටයුතු සඳහා බස්නාහිර පළාත භාර ජ්‍යෙෂ්ඨ නියෝජ්‍ය පොලිස්පති දේශබන්දු තෙන්නකෝන් මහතා ද සහභාගී වුණා. වෙඩි තැබීමේ සිද්ධියට අදාළව පොලිස් නිලධාරීන් තුන් දෙනෙකුගේ වැඩ තහනම් කර තිබෙනවා. පොලිස් සැරයන්වරයෙකු , පොලිස් කොස්තාපල්වරයෙකු හා කොස්තාපල් රියදුරෙකුගේ වැඩ තහනම් කරන ලෙසයි වැඩ බලන පොලිස්පතිවරයා නියෝග කර තිබෙන්නේ. අඟුලාන පොලිස් ස්ථානයේ නිලධාරීන් පිරිසක් පෙරේදා රාත්‍රියේදී මාර්ග බාධක යොදා හදිසි වාහන පරීක්ෂාවක් සිදුකළා. එහිදී එම ස්ථානයට පැමිණි ත්‍රීරෝද රථ දෙකක් පොලිස් නිලධාරීන්ට ගල්වලින් පහර දීමට උත්සාහ දැරූ බවයි පොලිස් මූලස්ථානය නිවේදනය කළේ. පිරිස පාලනය කිරීම සඳහා පොලිස් නිලධාරියෙකු සිය රාජකාරී ගිනි අවියෙන් වෙඩි තැබූ බව ද සඳහන් වුණා. එහිදී තුවාල ලැබූ 39 හැවිරිදි ධීවරයෙකු කළුබෝවිල රෝහලට ඇතුළත් කිරීමෙන් පසු මියගියා. සිද්ධියට අදාළව නීතිය අකුරටම ක්‍රියාත්මක කරන බවයි පොලිසිය අවධාරණය කළේ. ඒ අනුව සිදු කෙරුණු මූලික පරීක්ෂණවලින් අනතුරුව පොලිස් නිලධාරීන් තුන් දෙනෙකුගේ වැඩ තහනම් කිරීමට පියවර ගැනුණා."
    },
    {
        "content": "කරන්දෙණිය පොලිස් වසමේ දී කිසියම් පුද්ගලයෙකු යතුරු පැදියක් සොරකම් කරන ආකාරය CCTV කැමරාවක සටහන් වී තිබුණා. අදාළ පුද්ගලයා සොරකම්කරන ලද යතුරු පැදිය භාවිත කරමින් විවිධ වෙලෙඳසැල්වලින් ගෑස් ටැංකි ඇතුළු භාණ්ඩ සොරකම් කරන අයුරුද CCTV කැමරාවල සටහන්ව තිබුණා. සැකකරු ඊයේ අත්අඩංගුවට ගැනීමට හැකිවුණා. ඔහුගෙන් ලැබුණු තොරුතුරු අනුව සොරාගත් භාණ්ඩ සොයා ගැනීමට කරන්දෙණිය පොලීසිය කටයුතු කළා. සැකකරු බලපිටිය මහේස්ත්‍රාත්වරයා වෙත ඉදිරිපත් කිරීමට නියමිතයි."
    },
    {
        "content": "මහ මැතිවරණයේ තැපැල් ඡන්ද සලකුණු කිරීම හෙට ආරම්භ කෙරෙනවා. ඒ සඳහා දින 7ක් වෙන්කර තිබෙනවා. ඒ අනුව හෙට සිට 17 වනදා දක්වා සහ 20 / 21 යන දිනයන් හිදී තැපැල් ඡන්දය සලකුණු කිරීම සිදු කෙරෙන බවයි මැතිවරණ කොමිෂන් සභාව සඳහන් කරන්නේ. හෙට දිනයේ තැපැල් ඡන්ද සලකුණු කිරීමේ අවස්ථාව හිමිවන්නේ සෞඛ්‍ය වෛද්‍ය නිලධාරී කාර්යාලවල නිලධාරීන්ටයි. පොලිස්ථාන , ආරක්‍ෂක හමුදා , සිවිල් ආරක්‍ෂක දෙපාර්තමේන්තුව , සෞඛ්‍ය අංශ , සියලුම දිස්ත්‍රික් ලේකම් කාර්යාල , මැතිවරණ කාර්යාල හැර සෙසු රාජ්‍ය ආයතන තැපැල් ඡන්ද සලකුණු කිරීම ලබන 14 සහ 15 යන දිනවලදි සිදුකෙරෙනවා. ලබන 16 හා 17 යන දිනයන් හිදී තැපැල් ඡන්ද සලකුණු කිරීමට අවස්ථාව ලබා දී තිබෙන්නේ පොලිස්ථාන , ආරක්‍ෂක හමුදා , සිවිල් ආරක්‍ෂක දෙපාර්තමේන්තුව , සෞඛ්‍ය අංශ හා සියලුම දිස්ත්‍රික් ලේකම් කාර්යාල හා මැතිවරණ කාර්යාලවල තැපැල් ඡන්ද දායකයින්ටයි. එම දිනවල ඡන්දය ප්‍රකාශ කිරීමට නොහැකි වුවහොත් ලබන 20 හා 21 දිනයන් හිදී අදාළ සහතික කිරීමේ නිලධාරියාගේ කාර්යාලය පිහිටි දිස්ත්‍රික්කයේ මැතිවරණ කාර්යාලයේ දී ඡන්දය ප්‍රකාශ කළ හැකියි. මේ අතර මැතිවරණ කොමිසමේ සභාපති මහින්ද දේශප්‍රිය මහතාගේ ප්‍රධානත්වයෙන් ගම්පහ දිස්ත්‍රික් ලේකම් කාර්යාලයේදී විශේෂ සාකච්ඡාවක් පැවැත්වුණා. අනතුරුව මහින්ද දේශප්‍රිය මහතා මාධ්‍ය හමුවේ අදහස් දැක්වූවා."
    },
    {
        "content": "දිවයිනේ ප‍්‍රදේශ කිහිපයකට වැසි ඇති වන බව කාලගුණ විද්‍යා දෙපාර්තමේන්තුව පවසනවා. ඒ අනුව බස්නාහිර, සබරගමුව, මධ්‍යම සහ වයඹ පළාත්වල මෙන්ම ගාල්ල සහ මාතර දිස්ති‍්‍රක්ක වලටත් එම තත්වය වැඩි වශයෙන් බලපාන බවයි කාර්යයේ නියුතු කාලගුණ විද්‍යාඥ සචින්තා ජයසේකර මහත්මිය සඳහන් කළේ. මේ අතර පුත්තලම සිට කොළඹ සහ ගාල්ල හරහා හම්බන්තොට දක්වා වන මුහුදු ප‍්‍රදේශවල මුහුදු රළ මීටර දෙකත්, මීටර තුනත් අතර ප‍්‍රමාණයකින් ඉහල යාමේ හැකියාවක් පවතින බව ද කාලගුණ විද්‍යා දෙපාර්තමේන්තුව සඳහන් කළා. ගාල්ල සිට හම්බන්තොට හරහා පොතුවිල් දක්වා සහ මීගමුව සිට පුත්තලම හරහා මන්නාරම දක්වා වන මුහුදු ප‍්‍රදේශ විටින්විට රළු විය හැකි බැවින් ධීවර සහ නාවික ප‍්‍රජාව ඒ පිළිබදව අවධානයෙන් කටයුතු කළයුතු බව ද දෙපාර්තමේන්තුව දැනුම් දෙනවා."
    },
    {
        "content": "බස්නාහිර පළාතේ කි‍්‍රයාත්මක සංවිධානාත්මක අපරාධ කල්ලි 25 කට අයත් සාමාජිකයන් 388 දෙනෙකු පිළිබදව පොලීසිය විශේෂ විමර්ශනයක් ආරම්භ කර තිබෙනවා. ඒ බස්නාහිර පළාත භාර ජේ්‍යෂ්ඨ නියෝජ්‍ය පොලිස්පති දේශබන්දු තෙන්නකෝන් මහතාගේ උපදෙස් මත. මේ වනවිටත් බස්නාහිර පළාතේ පොලිස් ස්ථාන 53 ක ස්ථානාධිපතිවරුන් වෙත එම සාමාජිකයන් පිළිබද සියලු තොරතුරු ලබාදී තිබෙනවා. ඒ අනුව විදේශගතව සිටින අපරාධ කල්ලි සාමාජිකයන්, මත්ද්‍රව්‍ය ජාවාරම්වල නිරත වන පාතාල කල්ලි සාමාජිකයන් සහ බන්ධනාගාරවල සිට අපරාධ සිදුකරන්නන් පිළිබද තොරතුරු මෙසේ ස්ථානාධිපතිවරුන් වෙත ලබාදී ඇති බවයි පොලීසිය සඳහන් කළේ. විමර්ශනවල ප‍්‍රගතිය ඇතුලත් වාර්තාවක් මාසයක් ඇතුලත බස්නාහිර පළාත භාර ජේ්‍යෂ්ඨ නියෝජ්‍ය පොලිස්පතිවරයා වෙත ඉදිරිපත් කරන ලෙස ද ස්ථානාධිපතිවරුන්ට දැනුම්දී තිබෙනවා."
    },
    {
        "content": "ශ්‍රී‍්‍ර ලංකා පොදුජන පෙරමුණේ අපේක්ෂකයන්ගේ ජය තහවුරු කිරීම වෙනුවෙන් මහනුවර දිස්ති‍්‍රක්කයේ පැවැත්වෙන ජනහමු රැසකට ජනාධිපති ගෝඨාභය රාජපක්ෂ මැතිතුමා අද (11) එක්වනවා. ඒ අනුව පෙරවරුවේ සිට නාවලපිටිය, කඩුගන්නාව, බෝගම්බර, අම්පිටිය, තලාතුඔය සහ ගලහ නගරය කේන්ද්‍ර කරගනිමින් එම ජනහමු පැවැත්වීමටයි සැලසුම් කර තිබෙන්නේ. මහනුවර දිස්ති‍්‍රක්කය නියෝජනය කරන ශ්‍රී‍්‍ර ලංකා පොදුජන පෙරමුණේ අපේක්ෂකයන් ද ඊට සහභාගීවීමටයි නියමිත."
    },
    {
        "content": "එක්සත් ජාතික පක්ෂ රජයක් යටතේ විශාල මුදල් ප්‍රමාණයක් මෙරටට ලබා ගැනීමේ හැකියාව පවතින බව එම පක්ෂයේ නායක රනිල් වික්‍රමසිංහ මහතා ප්‍රකාශ කරනවා. නැගෙනහිර කොළඹ එක්සත් ජාතික පක්ෂ ජන හමුවකට එක්වෙමිනුයි ඒ මහතා මේ බව කියාසිටියේ. නැගෙනහිර කොළඹ එක්සත් ජාතික පක්ෂ සංවිධායක ටයිටස් තිසේරා මහතා සංවිධාන කළ මෙම ජන හුමව පැවැත්වුණේ කිරුළපනදීයි. එක්සත් ජාතික පක්ෂයෙන් කොළඹ දිස්ත්‍රික්කයට තරග කරන අපේක්ෂකයින් කිහිප දෙනෙකු ද ජන හමුවට එක්වුණා."
    },
    {
        "content": "මත්ද්‍රව්‍ය නාශක කාර්යාංශ නඩු භාණ්ඩ ගබඩාවේ තිබූ හෙරොයින් කිලෝග්‍රෑම් 600 කට ආසන්න ප්‍රමාණයක් රජයේ රස පරීක්ෂක වෙත යොමුකෙරුණා. පසුගියදා අධිකරණය හමුවේ ප්‍රකාශ වූයේ මත්ද්‍රව්‍ය නාශක කාර්යාංශයේ නඩු ගබඩාවේ මත්කුඩු කිලෝග්‍රෑම් 700ක් පමණ ඇති බවට මත්ද්‍රව්‍ය නාශක කාර්යාංශයේ ස්ථානාධිපතිවරයා වාර්තාවක් මගින් දැනුම් දී ඇති බවයි. ඒ අනුව  අදාළ නඩු භාණ්ඩවලට මුද්‍රා තැබුණේ ද,  ඒවාට ආගන්තුක ද්‍රව්‍යයක් මිශ්‍ර කර තිබේද, විෂ මත්ද්‍රව්‍ය අඩංගු පාර්සල්වල ආවරණ කඩා නැවත පාර්සල් කර තිබේද,  පසුව ඒවා නැවත සීල් කර ඇත්ද යන ප්‍රශ්නාවලියකට පිළිතුරු සපයන ලෙස කොළඹ ප්‍රධාන මහේස්ත්‍රාත්වරිය රජයේ රස පරික්ෂකවරයාට නියෝග කළා. ඒ අනුවයි බත්තරමුල්ලේ පිහිටි රජයේ රස පරීක්ෂක දෙපාර්තමේන්තුව වෙත අපරාධ පරීක්ෂණ දෙපාර්තමේන්තු නිලධාරීන් විසින් කුඩු කිලෝග්‍රෑම් 600 කට ආසන්න ප්‍රමාණයක් අද දිනයේදී රැගෙන එනු ලැබුවේ."
    },
    {
        "content": "බුත්තල ගෝනංආර ප්‍රදේශයේ දී අඩි 10 ක පමණ කිඹුලෙකුගේ මළ සිරුරක් හමුවුණා. මෙම කිඹුලා කිසියම් පිරිසක් විසින් මරා දමා ඇත්දැයි යන්න පිළිබද වනජීවී නිලධාරීන් පරික්ෂණ සිදුකරනවා. බුත්තල ගෝනංආර ගම්මානයේ කුඹුක්ගස්ආර වැව අසළ මෙම කිඹුලාගේ මළ සිරුර හමුවී ඇත්තේ ප්‍රදේශවාසීන් පිරිසකටයි. ඔවුන් ඒ සම්බන්ධයෙන් වල්ලිඅම්ආර වනජීවි කාර්යාලයේ නිලධාරීන් දැනුවත් කර තිබෙනවා. කෙසේ වෙතත් එම නිලධාරීන් පැමිණෙන අවස්ථාවේදී එම කිඹුලාගේ සිරුර අදාළ ස්ථානයේ දැක ගැනීමට හැකිවුණේ නැහැ. ඒ සම්බන්ධයෙන් සොයා බැලීමේදී ඊට කිලෝමීටර දෙකක් පමණ දුරින් පිහිටා ඇති කුඩා වැවක් අසළ තිබී එය හමුවුණා. කිසියම් පිරිසක් කිඹුලාගේ සිරුර එම ස්ථානයට රැගෙන ගොස් ඇති බවයි වනජීවි නිලධාරීන් ප්‍රකාශ කළේ. එම සත්වයාගේ සිරුරේ පහරදීමකින් සිදුවූ තුවාලයක්ද දැකගත හැකිවූ බව අප වාර්තාකරු ප්‍රකාශ කළා."
    },
    {
        "content": "කොරෝනා දෙවන රැල්ලක් ඇතිවීම මැඩපැවැත්වීම සදහා ද පොලීසිය මහජන සහාය අපේක්ෂා කරනවා. සෞඛ්‍ය පිළිවෙත් අනුගමනය කරන්නේ ද යන්න පිළිබද සොයා බැලීම සදහා සිවිල් ඇදුමෙන් සැරසුනු පොලිස් නිලධාරීන් යොදවන බවයි නියෝජ්‍ය පොලිස්පති අජිත් රෝහණ මහතා පවසන්නේ."
    },
    {
        "content": "අපරාධ පරික්ෂණ දෙපාර්තමේන්තුවේ රැඳවුම් නියෝග මත රඳවාගෙන සිටින පොලිස් මත්ද්‍රව්‍ය කාර්යාංශයේ නිලධාරීන් පිරිසකට අයත් බැංකු ගිණුම් 43 ක් අත්හිටුවීමට පියවර ගැනුනා. දැනට රැඳවුම් භාරයේ සිටින පොලිස් පරීක්ෂකවරයෙකු ඇතුලු නිලධාරීන් 5 දෙනෙකුට මෙම බැංකු ගිණුම් 43 අයත් වනවා. තහනම් කරන ලද ගිණුම්වල ඇති මුදල් ප්‍රමාණය රුපියල් ලක්ෂ 46 කට ආසන්න වනවා. එමෙන්ම මෙම සිද්ධියේ 10 වන හා 11 වන සැකකාර පොලිස් කොස්තාපල්වරුන් සතුව තිබී 5000 ව්‍යාජ නෝට්ටු 32 ක් හමුවීමත් සමග ව්‍යාජ මුදල් නෝට්ටු ජාවාරමකට ඔවුන් සම්බන්ධව සිටි බවට හෙළිව තිබෙනවා. ඒ පිළිබඳවද පරික්ෂණ සිදු කෙරෙන බවයි නියෝජ්‍ය සොලිසිටර් ජෙනරාල් දිලීප පීරිස් මහතා ඊයේ අධිකරණයට දන්වා සිටියේ."
    },
    {
        "content": "කොවිඩ් 19 හමුවේ විදේශගත ශ්‍රී ලාංකිකයින් දිවයිනට ගෙන්වා ගැනීමේ වැඩපිළිවෙළ ද තවදුරටත් ක්‍රියාත්මකයි. ශ්‍රී ලංකන් ගුවන් යානයකින් 278 දෙනෙකු ඩුබායි සිට දිවයිනට පැමිණියා. අද (10) අලුයම පැමිණි මෙම පිරිස ද PCR පරීක්ෂණවලින් අනතුරුව නිරෝධායන මධ්‍යස්ථාන වෙත යොමුකෙරුණා. කටාර් රාජ්‍යයේ සිට විදේශ නාවිකයින් පිරිසක් නාවික සේවා කටයුතු සදහා කටාර් ගුවන් සේවයට අයත් යානයකින් අද(10) අලුයම දිවයිනට පැමිණියා. එම සංඛ්‍යාව 24 ක්."
    },
    {
        "content": "තමන් ජන වරමක් ඉල්ලා සිටින්නේ ජනතාවගේ අතට මුදල් ලබාදී නව ආර්ථිකයක් ගොඩනැගීමට බව එක්සත් ජාතික පක්ෂ නායක රනිල් වික්‍රමසිංහ මහතා පවසනවා. මහරගම,තලපත්පිටිය ප්‍රදේශයේ පැවති ජන හමුවකට එක්වෙමින් රනිල් වික්‍රමසිංහ මහතා මේ බව කියා සිටියා. එක්සත් ජාතික පක්ෂයේ කොළඹ දිස්ත්‍රික්කයේ අපේක්ෂකයින්ගේ ජය තහවුරු කිරීම අරමුණු කර ගනිමින් මෙම ජන හමුව සංවිධානකර තිබුණා. එම පක්ෂයේ අපේක්ෂකයින් කිහිප දෙනෙකුම ජන හමුවට එක්ව සිටියා."
    },
    {
        "content": "එක්සත් ජාතික පක්ෂයේ වැරදි ආර්ථික ප්‍රතිපත්ති හේතුවෙන් මෙරට කෘෂි ආර්ථිකය විනාශ වූ බව අග්‍රාමාත්‍ය මහින්ද රාජපක්ෂ මහතා පවසනවා. යහපාලන රජය යටතේ දුප්පත් දිස්ත්‍රික්ක රැසක් නිර්මාණය වූ බව ද රඹුක්කන පැවති ජන හමුවකට එක්වෙමින් අග්‍රාමාත්‍යවරයා කියා සිටියා. කෑගල්ල දිස්ත්‍රික්කයේ ශ්‍රී ලංකා පොදුජන පෙරමුණෙන් තරග කරන අපේක්ෂකයින්ගේ ජය තහවුරු කරමින් මෙම ජන හමුව පැවැත්වුණා. මෙවර මහ මැතිවරණයේ දී තම පක්ෂයේ වැඩපිළිවෙළ වන්නේ ජනාධිපතිතුමා ඉදිරිපත් කළ සෞභාග්‍යයේ දැක්ම බවයි අග්‍රාමාත්‍යවරයා මෙහිදී වැඩිදුරටත් කියාසිටියේ. කණක හේරත්, තාරක බාලසූරිය යන ශ්‍රී ලංකා පොදුජන පෙරමුණේ අපේක්ෂකයින් ඇතුළු පිරිසක් එම අවස්ථාවට සහභාගි වුණා. \n \n මේ අතර ශ්‍රී ලංකා පොදුජන පෙරමුණේ අපේක්ෂයින්ගේ ජය තහවුරු කරමින් අග්‍රාමාත්‍යවරයාගේ ප්‍රධානත්වයෙන් තවත් ජන හමුවක් මාවනැල්ලේ දී පැවැත්වුණා. පසුගිය සමයේ අත්නොහැර තමන් සමග සිටි ශක්තිමත්ම කණ්ඩායම මෙවර මහ මැතිවරණයට ඉදිරිපත් කර ඇති බව අග්‍රාමාත්‍යවරයා එහිදී ප්‍රකාශ කළා. ඔවුන් ජනතා නියෝජිතයින් ලෙස පාර්ලිමේන්තුවට පත්කර හැරීමට පියවර ගන්නා ලෙසයි අග්‍රාමාත්‍යවරයා මෙහිදී ජනතාවගෙන් ඉල්ලා සිටියේ. කෑගල්ල දිස්ත්‍රික් අපේක්ෂක ඉදුනිල් ශාන්ත මහතා ඇතුළු පිරිසක් මෙම ජනහමුවට එක්වුණා."
    },
    {
        "content": "මහ මැතිවරණය නිදහස්ව හා සාධාරණව පැවැත්වීම සම්බන්ධයෙන් මුද්‍රිත මාධ්‍ය කතෘවරුන් දැනුවත් කිරීමේ සාකච්ඡාවක් මැතිවරණ කොමිසම් කාර්යාලයේ දී අද පැවැත්වුණා. මාධ්‍ය උපමාන සහ ඡන්ද විමසීමේ කාලසීමාවන් පිළිබදව ද මෙහිදී කතෘවරුන් දැනුවත් කෙරුණා. ඡන්දය ප්‍රකාශ කිරීමේ දී අනුගමනය කළ යුතු සෞඛ්‍ය පිළිවෙත් පිළිබදව ජනතාව දැනුවත් කරන ලෙස මැතිවරණ කොමිසමේ සභාපති මහින්ද දේශප්‍රිය මහතා කතෘවරුන්ගෙන් ඉල්ලා තිබෙනවා."
    },
    {
        "content": "කොළඹ දිස්ත්‍රික්කයේ පොදුජන පෙරමුණේ අපේක්ෂකයින්ගේ ජය තහවුරු කිරීම සදහා සංවිධාන කළ ජන හමු රැසකට ජනාධිපති ගෝඨාභය රාජපක්ෂ මැතිතුමා අද සහභාගි වුණා. මෙම ජනහමුවලට විශාල ජන සහභාගීත්වයක් හිමිවුණා. ඉදිරි මහ මැතිවරණයේ දී කොළඹ දිස්ත්‍රික්කයෙන් තරගවදින ශ්‍රී ලංකා පොදුජන පෙරමුණේ අපේක්ෂක අග්‍රාමාත්‍ය මාධ්‍ය ප්‍රකාශක නීතීඥ ප්‍රේමනාත් සී දොළවත්ත මහතාගේ ජය තහවුරු කිරීම සදහා ජන හමුවක් කොළඹ හයිඩ් පිටියේදී පැවැත්වුණා. ඒ ජනාධිපති ගෝඨාභය රාජපක්ෂ මැතිතුමාගේ ප්‍රධානත්වයෙන්. මෙම ජන හමුවට මහා සංඝරත්නය, හිටපු අගවිනිසුරු සරත් එන් සිල්වා මහතා මෙන්ම සම්භාවනීය අමුත්තන් රැසක් එක්ව සිටියා. ඉන් පසු ජනාධිපතිතුමා සහභාගි වූයේ විහාරමහාදේවි උද්‍යානයේ සංවිධානකර තිබූ ජන හමුවටයි. ශ්‍රී ලංකා පොදුජන පෙරමුණේ අපේක්ෂක තිලංග සුමතිපාල මහතාගේ ජය තහවුරු කිරීම සදහා එය සංවිධානකර තිබුණා. ජනාධිපතිතුමා රැස්ව සිටි ජනතාව සමග සුහද කතාබහක ද නිරත වුණා. මට්ටක්කුලිය ආසනය යටතේ තරගවැදී සිටින ශ්‍රී ලංකා පොදුජන පෙරමුණේ අපේක්ෂක අනුර ප්‍රනාන්දු මහතාගේ ජය තහවුරු කිරීම සදහා මට්ටක්කුලිය කාකදූපතේදී පැවති ජන හමුවකට ද ජනාධිපතිතුමා එක්වුණා. සර්ව ආගමික නායකයින් ද මෙම අවස්ථාවට එක්ව සිටීම විශේෂත්වයක්. නැගෙනහිර කොළඹ මහවත්ත එක්සත් ක්‍රීඩා සමාජ ක්‍රීඩාංගනයේ දී තවත් ජන හමුවක් සංවිධානකර තිබුණා. ඒ ශ්‍රී ලංකා පොදුජන පෙරමුණේ අපේක්ෂක සුසිල් ප්‍රේමජයන්ත මහතාගේ ජය තහවුරු කිරීම සදහායි. මෙහිදී ද ජනාධිපතිතුමා ජනතාව සමග අදහස් හුවමාරුකර ගත්තා. දෙමටගොඩ පොලිස් ස්ථානය ඉදිරිපිටදී තවත් ජනහමුවක් පැවැත්වුණා. ඒ පොදුජන පෙරමුණු අපේක්ෂක සරත් වීරසේකර මහතාගේ ජයග්‍රහණය තහවුරු කිරීම වෙනුවෙන්. ජනාධිපති ගෝඨාභය රාජපක්ෂ මැතිතුමා ද මෙම රැළියට සහභාගී වුණා. මහාචාර්ය පූජ්‍ය මැදගොඩ අභයතිස්ස ස්වාමීන් වහන්සේ ප්‍රමුඛ මහා සංඝරත්නය සහ දේශපාලන නියෝජිතයන් රැසක් මෙම අවස්ථාවට එක්වුණා."
    },
    {
        "content": "රටේ ජාතික ආරක්ෂාව සම්බන්ධයෙන් වැදගත් කරුණු පිළිබදව දැනුවත් කිරීම සදහා ජාතික බුද්ධි ප්‍රධානී සිසිර මෙන්ඩිස් මහතා විසින් පසුගිය රජයේ ආරක්ෂක ලේකම්වරුන් වන කපිල වෛද්‍යරත්න සහ හේමසිරි ප්‍රනාන්දු යන මහත්වරුන් හමුවීම සදහා අවස්ථාවන් කිහිපයකීදම ඉල්ලීම් කළ ද ඊට අවස්ථාවක් නොලැබුණු බව පාස්කු ප්‍රහාරය පිළිබද විමර්ශනය කෙරෙන ජනාධිපති කොමිසමේ දී අද අනාවරණය වුණා. එමෙන්ම ජාතික බුද්ධි ප්‍රධානී කාර්යාලය ආරක්ෂක අමාත්‍යාංශයේ ආයතන ව්‍යුහයට ඇතුළත්ව නොතිබූ බව ද අද දිනයේදී කොමිසම හමුවේ සාක්ෂි ලබාදුන් යුද හමුදා බුද්ධි අධ්‍යක්ෂ මණ්ඩලයේ ජ්‍යෙෂ්ඨ මාණ්ඩලික නිලධාරීවරයෙකු සදහන් කළා. පාස්කු ප්‍රහාරය පිළිබඳ විමර්ශනය කරන ජනාධිපති කොමිෂන් සභාවේ දී අද සාක්‍ෂි ලබාදුන්නේ 2017 – 2019 කාලය තුළ ජාතික බුද්ධි ප්‍රධානී කාර්යාලයේ සේවය කළ යුද හමුදා බුද්ධි අධ්‍යක්‍ෂ මණ්ඩලයේ ජ්‍යෙෂ්ඨ මාණ්ඩලික නිලධාරීවරයෙකුයි. සතියේ සෑම අඟහරුවාදා දිනකම ආරක්‍ෂක ලේකම්වරයාගේ ප්‍රධානත්වයෙන් බුද්ධි සමාලෝචන රැස්වීම ආරක්‍ෂක අමාත්‍යාංශයේ දී පැවැත්වූ බව සාක්‍ෂි ලබාදීම ආරම්භ කරමින් බුද්ධි අංශ නිලධාරියා සඳහන් කළා. එම සමාලෝචන රැස්වීම දෙවෙනි වන්නේ ජනාධිපතිවරයා හා අග්‍රාමාත්‍යවරයාගේ ප්‍රධානත්වයෙන් පැවැත්වෙන්නේ ජාතික ආරක්‍ෂක කවුන්සිලයට පමණක් බවයි සාක්‍ෂි ලබාදෙමින් වැඩිදුරටත් සඳහන් කළේ. ජාතික බුද්ධි ප්‍රධානී කාර්යාලයට බුද්ධි අංශ මගින් ලැබෙන තොරතුරු අධ්‍යයනයකර බුද්ධි සමාලෝචන රැස්වීමට ඉදිරිපත් කරන බවයි ඔහු පෙන්වා දුන්නේ. අනතුරුව කොමිසම සාක්‍ෂිකරුගෙන් විමසා සිටියේ ජාතික බුද්ධි ප්‍රධානියා ලෙස කටයුතු කළ සිසිර මෙන්ඩිස් මහතා ආරක්‍ෂක ලේකම්වරුන් සමඟ මේ සම්බන්ධයෙන් සාකච්ඡාවක් පවත්වා තිබේද යන්නයි. ඊට පිළිතුරු ලබාදෙමින් සාක්‍ෂිකරු සඳහන් කළේ එතන විශාල ප්‍රශ්නයක් තිබුණා. අපි විශ්ලේෂණය කරන කරුණු ආරක්‍ෂක ලේකම්ට ඉදිරිපත් කිරීමේ දී විශාල පරතරයක් තිබුණා යන්නයි. මෙවැනි කරුණු පිළිබඳව ආරක්‍ෂක ලේකම්වරයාට පෞද්ගලිකව ඉදිරිපත් කිරීම සඳහා ලිපිගොනු රැගෙන ගියත් ඒවා ඉදිරිපත් කිරීමට අවස්ථාවක් හමු නොවූ බව කොමිසම හමුවේ අවධාරණය කළා. සතියකට දෙවතාවක් පැයක හෝ දෙකක කාලයක් අදාළ විශ්ලේෂණයන් සඳහා ලබාදෙන ලෙස ආරක්‍ෂක ලේකම්වරයාගෙන් ඉල්ලීම්කර තිබුණ ද වසර දෙකක කාලයක් තුළ ඊට අවස්ථාව හිමි නොවූ බව කොමිසම හමුවේ සාක්‍ෂි ලබාදෙමින් බුද්ධි නිලධාරියා කොමිසම හමුවේ සඳහන් කළා. එවිට කොමිසම විමසා සිටියේ ඔබ සඳහන් කළ ආරක්‍ෂක ලේකම්වරුන් කවුරුන්ද යන්නයි. ඊට පිළිතුරු ලබාදුන් සාක්‍ෂිකරු සඳහන් කළේ කපිල වෛද්‍යරත්න සහ හේමසිරි ප්‍රනාන්දු යන මහත්වරුන් ආරක්‍ෂක ලේම්වරුන් ලෙස ධුරයේ කටයුතු කළ බවයි. මේ අතර 2019 අප්‍රේල් 21 වන දින මෙරට සිදුවූ පාස්කු ප්‍රහාරයේ මහ මොළකරු වූ සහරාන් හෂීම් පිළිබඳව මීට පෙර බුද්ධි තොරතුරු ලැබී තිබුණේ ද යන්න සාක්‍ෂිකරුගෙන් කොමිසම මෙහිදී විමසා සිටියා. ඊට පිළිතුරු ලබාදෙමින් බුද්ධි නිලධාරියා කියාසිටියේ ඒ පිළිබඳව තමන්ට බොහෝ තොරතුරු ලැබී තිබූ බවත් අද වනවිට ඒවායෙන් බහුතරයක් විවෘත තොරතුරු වී ඇති බවත්ය. බුද්ධි සමාලෝචන රැස්වීම් වලදී තමන් සහරාන් හෂීම් පිළිබඳ කතාබහට ලක්විය යුතු බවත් ඔහු මෙහිදී කියාසිටියා. එමෙන්ම අවස්ථා දෙකකදී බුද්ධි සමාලෝචන රැස්වීම් න්‍යාය පත්‍ර සඳහා Activity Of Mohomad Saharan යනුවෙන් තමන් සටහන් ද යෙදූ බව ඔහු කොමිසම හමුවේ සාක්‍ෂි ලබාදුන්නා. අදාල කරුණු පිළිබඳව පසුගිය රජයේ අවධානය යොමු නොවූයේ වැඩි වශයෙන් සංහිඳියාව සහ නැවත පදිංචිකිරීම් පිළිබඳව ඔවුන්ගේ අවධානය යොමුවී තිබූ බැවින් බව බුද්ධි නිලධාරියා කොමිසමට කියාසිටියා. පසුගිය රජය අන්තවාදය හෝ බුද්ධි තොරතුරු පිළිබඳව අවධානයක් යොමු නොකළ බවද කොමිසම හමුවේ සාක්‍ෂි ලබාදෙමින් බුද්ධි නිලධාරියා වැඩිදුරටත් අනාවරණය කළා."
    },
    {
        "content": "කර්මාන්ත සංවර්ධනය සඳහා ණය දීම වෙනුවෙන් පමණක් බැංකු පද්ධතියක් ඉදිරියේදී ස්ථාපිත කරන බව අමාත්‍ය විමල් වීරවංශ මහතා පවසනවා. මෙරට ක්ෂුද්‍ර,  කුඩා හා මධ්‍ය පරිමාණ ව්‍යවසාය සංවර්ධනය වෙනුවෙන් සුවිශේෂි වැඩසටහනක් ආරම්භ කරමින් මහජන බැංකුව හා කාර්මික සංවර්ධන මණ්ඩලය අතර අවබෝධතා ගිවිසුමක් පසුගියදා අත්සන් කෙරුණා. මෙම එකගතාවට අනුව මහජන බැංකුව හා කාර්මික මණ්ඩලය ඒකාබද්ධව විවිධ ව්‍යවසායන් පන්දහසක් සවිබල ගැන්වීමට අවශ්‍ය සහයෝගය ලබාදෙනු ඇති. කාර්මික සංවර්ධන මණ්ඩලය සමග ලියාපදිංචි වීමෙන් පසු පුහුණුවක් ලබාගනිමින් ප්‍රායෝගික ව්‍යාපාර සැළැස්මක් නිර්මාණය කරන ගනුදෙනුකරුවන්ට මහජන බැංකුව ඔස්සේ මූල්‍ය පහසුකම් ලබාගැනීමට මෙහිදී ඉඩ සැළසෙනවා."
    },
    {
        "content": "පාස්කු ප්‍රහාරය පිළිබඳ සිදු කෙරෙන පොලිස් විමර්ශන සඳහා ප්‍රකාශයක් ලබා දීමට හිටපු ආරක්ෂක ලේකම් හේමසිරි ප්‍රනාන්දු සහ වැඩතහනමට ලක්ව සිටින පොලිස්පති පුජිත් ජයසුන්දර යන මහත්වරුන් අද දිනටත් එම විමර්ශන ඒකකය වෙත පැමිණ සිටියා."
    },
    {
        "content": "බලංගොඩ රාවණාකන්ද ප්‍රදේශයේ පදිංචි අපයෝජනයට ලක්වූ 17 හැවිරිදි පාසල් ශිෂ්‍යාවක රෝහල් ගත කිරීමෙන් පසු මියගියා. අපොස උසස් පෙළ සඳහා බලංගොඩ ප්‍රදේශයේ පාසලකට ඇතුළුවීමට සූදානම්ව සිටි ඇය ඒ සඳහා මැසීමට දී තිබූ ඇදුමක් ලබාගැනීම සඳහා නගරයට ගිය අවස්ථාවේ අතුරුදන්ව තිබෙනවා. දැරිය අතුරුදන්වීම පිළිබඳ පොලීසියට දැනුම්දුන් බවයි වාර්තා වන්නේ. වෙනත් පිරිසක් මෙම දැරිය සිටි ස්ථානය සොයාගෙන ඇති අතර එහිදී සැකකරුවෙකු ද අල්ලාගෙන තිබෙනවා. ඔහු අධිකරණයට ඉදිරිපත් කිරීමෙන් පසු ලබන 22 වනදා දක්වා රක්ෂිත බන්ධනාගාර ගතකර තිබුණා."
    },
    {
        "content": "ශ්‍රී ලංකා මහ බැංකුව සිය මුදල් ප්‍රතිපත්ති ස්ථාවරය තවදුරටත් ලිහිල් කිරීමට පියවර ගෙන තිබෙනවා. ශ්‍රී ලංකා මහ බැංකුවේ මුදල් මණ්ඩලය ඊයේ පැවැත්වූ රැස්වීමේ දී මෙම තීරණය ගෙන තිබෙනවා. නිත්‍ය තැන්පතු පහසුකම් අනුපාතිකය සහ නිත්‍ය ණය පහසුකම් අනුපාතිකය පිළිවෙළින් 4.5% සහ 5.5% දක්වා පදනම් අංක සියයකින් අඩු කිරීමටයි පියවර ගෙන ඇත්තේ. වෙළෙදපොල ණය අනුපාතික තවදුරටත් පහළ හෙළීම මගින් ආර්ථිකයේ ඵලදායී අංශ වෙත කඩිනමින් ණය ලබාදීම සදහා මූල්‍ය පද්ධතිය දිරිමත් කිරීමේ අරමුණින් යුතුව අඩු උද්ධමනයක් පවතින වාතාවරණයක් යටතේ මුදල් මණ්ඩලය මෙම තීරණය ගෙන තිබුණා. එමගින් කොවිඩ් නයින්ටීන් මගින් බලපෑමට ලක්වූ ව්‍යාපාර සදහා මෙන්ම පොදුවේ සමස්ථ ආර්ථිකය සදහා ශක්තියක් ලැබෙනු ඇති. ප්‍රතිපත්ති පොලී අනුපාතික අඩුකිරීම්වල බලපෑම සහ දේශීය මුදල් වෙළෙදපොල තුළ පවතින අතිරික්ත ද්‍රවශීලතා පිළිබිඹු කරමින් වෙළෙදපොල පොලී අනුපාතික අඛණ්ඩව පහළ ගොස් තිබෙනවා. කෙසේ වෙතත් ශ්‍රී ලංකා මහ බැංකුව ගත් ලිහිල් මුදල් ප්‍රතිපත්ති ක්‍රියාමාර්ග හා සැසදීමේ දී වෙළෙදපොල ණය පොලී අනුපාතික පහළ යාමේ වේගය පිළිබද සෑහීමකට පත්විය නොහැකි බවයි ශ්‍රී ලංකා මහ බැංකුව සදහන් කරන්නේ."
    },
    {
        "content": "ජාතිභේදය,අන්තවාදය රටින් තුරන් කිරීම තම පක්ෂයේ අරමුණ බව සමගි ජනබලවේගයේ නායක සජිත් ප්‍රේමදාස මහතා පවසනවා. කුලියාපිටිය, සියඹලාගස්කොටුව ප්‍රදේශයේ පැවති හමුවකදී ඒ මහතා මේ බව ප්‍රකාශ කළා. කුලියාපිටිය නාරම්මල පිහිටි සමගි ජනබලවේගය එම පක්ෂයේ මැතිවරණ මෙහෙයුම් කාර්යාලයේ දී ජන හමුව පැවැත්වුණේ. ක්ෂේත්‍ර රැසක් පිළිබද මෙහිදී කරුණු ඉදිරිපත් කෙරුණා.  මෙම ජන හමුවට හිටපු පාර්ලිමේන්තු මන්ත්‍රි රවුෆ් හකීම් මහතා ඇතුළු පිරිසක් එක්ව  සිටියා."
    },
    {
        "content": "කන්දකාඩු පුනරුත්ථාපන මධ්‍යස්ථානයෙන් ආසාදියින් හමුවීමත් සමඟ එම මධ්‍යස්ථානයට ආසන්න කන්දකාඩු නිරෝධායන මධ්‍යස්ථානය රෝහලක් බවට පත් කිරීමට කටයුතු කරන බව යුද හමුදාපති ලුතිනන් ජෙනරාල් ශවේන්ද්‍ර සිල්වා මහතා පවසනවා. ඊයේ (09) හමුවූ උපදේශිකාවගේ පවුලේ සාමාජිකයින් ඇතුළු ආශ්‍රිතයින් නිරෝධායනයට යොමුකර තිබෙනවා. නිවාඩු ගිය උපදේශකයින් 8 දෙනෙකු වහාම යළි කැදවීමටයි කටයුතු කර ඇත්තේ. පුනරුත්ථාපනය වන අය හමුවීමට පැමිණි පුද්ගලයින් ද නිරෝධායනයට යොමු කෙරෙමින් පවතිනවා. මෙම මධ්‍යස්ථානයේ කාර්ය මණ්ඩල සාමාජිකයින් 66 දෙනෙකු PCR පරීක්ෂණ සදහා මින්නේරිය කටුකැලියාව යුද හමුදා නිරෝධායන මධ්‍යස්ථානය වෙත අද (10) අලුයම රැගෙන එනු ලැබුවා. මොවුන් සියලු දෙනාම මත්ද්‍රව්‍ය වලට ඇබ්බැහිවූවන්ට ප්‍රතිකාර හා පුනරුත්ථාපන කටයුතු සදහා සේවා සපයන යුද හමුදා නිලධාරීන්."
    },
    {
        "content": "ඊයේ සිදුවූ රිය අනතුරු 4 කින් පුද්ගලයින් 4 දෙනෙකු මියගොස් 9 දෙනෙකු තුවාල ලබා තිබෙනවා. කැකිරාව, බිංගිරිය, මිහින්තලය සහ බණ්ඩාරගම යන ප්‍රදේශවලදීයි එම අනතුරු සිදුව ඇත්තේ. බණ්ඩාරගම හොරණ ප්‍රධාන මාර්ගයේ ගැලනිගම ප්‍රදේශයේ දී කැබ් රථයක් සහ ත්‍රි රෝද රථයක් මුහුණට මුහුණ ගැටීමෙන් අනතුරක් සිදුවුණා. ත්‍රී රෝද රථයේ රියදුරු ඇතුළු තුන් දෙනෙකු ද පා පැදියේ ගමන් ගත් දෙදෙනෙකු ද කැබ් රථයේ රියදුරු ද එහිදී තුවාල ලැබුවා. එහිදී ත්‍රි රෝද රථයේ පිටුපස ගමන් ගත් පුද්ගලයෙකු මියගොස් තිබෙනවා. එහි ගමන් ගත් කාන්තාවක වැඩිදුර ප්‍රතිකාර සදහා බණ්ඩාරගම රෝහලෙන් ජාතික රෝහල වෙත මාරුකර එවා තිබෙනවා. බණ්ඩාරගම පොලීසිය මේ පිළිබද වැඩිදුර පරීක්ෂණ සිදුකරනවා."
    },
    {
        "content": "මෙරට නිෂ්පාදිත ගිනි 4 ක් සමග සැකකරුවෙකු අත්අඩංගුවට ගෙන තිබෙනවා. ඒ හිනිදුම වීරපාන ප්‍රදේශයේදී. ලැබුණු තොරතුරකට අනුව මෙම වැටලීම කළ බවයි පොලිස් මූලස්ථානය පවසන්නේ. සැකකරු අද දින උඩුගම මහේස්ත්‍රාත් අධිකරණය වෙත ඉදිරිපත් කිරීමට නියමිතයි."
    },
    {
        "content": "පළාත් කිහිපයකට වැසි ඇතිවිය හැකි බව කාලගුණ විද්‍යා දෙපාර්තමේන්තුව පවසනවා. ගිගුරුම් සහිත වැසි ඇතිවන විට අකුණු සහ තාවකාලික තද සුළං ද ඇතිවිය හැකියි. දිවයින වටා මුහුදු ප්‍රදේශ ද විටින් විට රළු විය හැකි වනවා. ඇතැම් ප්‍රදේශවල මුහුදු රළ ඉහළ යා හැකි බවද කාලගුණ විද්‍යා දෙපාර්තමේන්තුව සදහන් කරනවා."
    },
    {
        "content": "2006 වසරේ උතුරු පළාතේ සුනාමියෙන් අවතැන් වූ ජනතාවට නිවාස ඉදිකිරීමේ ව්‍යාපෘතියක් ක්‍රියාත්මක කිරීමේ දී රුපියල් මිලියන 124 ක රජයේ මුදල් සාවද්‍ය ලෙස පරිහරණය කළේ යැයි චෝදනා ලබා සිටි “රාඩා”RADA (  and   ආයතනයේ හිටපු සභාපති ටිරාන් අලස් මහතා ඇතුළු විත්තිකරුවන් 4 දෙනෙකු සියලු චෝදනාවලින් නිදහස් කරන ලෙස කොළඹ මහාධිකරණය අද නියම කළා. මෙම නඩුව අද කැඳවූ අවස්ථාවේදී රාඩා ආයතනයේ හිටපු ප්‍රධාන විධායක නිලධාරිනියක ලෙස කටයුතු කළ චන්ද්‍ර කාන්ති ප්‍රනාන්දු නැමැත්තිය මෙම නඩුවට පාදක වන ඇතැම් ලේඛන වල මුල් පිටපත් තමන් දැක නොමැති බවත් ඡායාපිටපත් පමණක් තමන් පොලිසිය වෙත භාරදුන් බවත් ප්‍රකාශ කළා. එහිදී රජයේ නියෝජ්‍ය සොලිසිටර් ජෙනරාල් දිලීප පිරිස් මහතා අධිකරණයට දන්වා සිටියේ සාක්ෂිකාරිය පැමිණිල්ලට අදාළ විමර්ශන සිදුකරන අවස්ථාවේ දැරු ස්ථාවරයට වඩා වෙනස් ඊට පටහැනි ස්ථාවරයක් දරණ බැවින් ඇය පැමිණිල්ලට අගතිදායක සාක්ෂිකාරියක ලෙස නම්කර සාක්ෂි මෙහෙය වීමට අවසර දෙන ලෙස ඉල්ලා සිටියා. ඒ අනුව අදාල සාක්ෂිකාරිය ගෙන් වැඩිදුරටත් සාක්ෂි මෙහෙයවීම විනිසුරුවරයා රජයේ නියෝජ්‍ය සොලිසිටර් ජනරාල්වරයාට අවසර ලබාදුන්නා. එම සාක්ෂි මෙහෙය වීමෙන් අනතුරුව අධිකරණය ඇමතූ නියෝජ්‍ය සොලිසිටර් ජෙනරාල් දිලීප පිරිස් මහතා මෙම විත්තිකරුවන්ට එරෙහිව තවදුරටත් මෙම නඩුව පවත්වාගෙන නොයන බවටත් පැමිණිල්ලේ සාක්ෂි විමසීම අවසන් කරන බවටත්අධිකරණයට දන්වා සිටියා. මෙම සාක්ෂිකාරිය සම්බන්ධයෙන් ඉදිරියේදී සුදුසු පියවර ගැනීමට අපේක්ෂා කරන බවත් රජයේ නියෝජ්‍ය සොලිසිටර් ජනරාල්වරයා අධිකරණයට දන්වා සිටියා. එම ඉල්ලීම පිළිගත් මහාධිකරණ විනිසුරුවරයා ටිරාන් අලස් මහතා ඇතුළු විත්තිකරුවන් හතර දෙනා නිදහස් කරන ලෙස නියෝග කළා. එමෙන්ම ටිරාන් අලස් මහතා ඇතුළු විත්තිකරුවන් වෙත පනවා තිබු විදෙස් ගමන් තහනම ඉවත් කරන ලෙස ආගමන හා විගමන පාලකවරයාට නියෝග කළ මහාධිකරණ විනිසුරුවරයා අධිකරණය භාරයේ රඳවාගෙන සිටින ඔවුන්ගේ විදේශ ගමන් බලපත්‍රය යළි ඔවුන් වෙත මුදා හරින ලෙසද නියම කළා. නඩුවේ දෙවන විත්තිකරු ලෙස නම් කර සිටි ඇන්තනී එමිල් කාන්තන් වෙනුවෙන් නිකුත් කර තිබෙන වරෙන්තුව ආපසු කැඳවන ලෙස ඔහුගේ නීතිඥවරයා කළ ඉල්ලීමට ද  විනිසුරුවරයා අවසර ලබාදුන්නා. 2006 වසරේ උතුරු පළාතේ සුනාමියෙන් නිවාස අහිමි වූ ජනතාවට නිවාස ව්‍යාපෘතියක් ඉදි කර දීමේ වැඩපිළිවෙලක්  ක්‍රියාත්මක කිරීමේ දී රුපියල් මිලියන 124 ක රජය \nමුදල් සහ සාවද්‍ය ලෙස පරිහරණය කළේ යැයි චෝදනා කරමින් “රාඩා” ආයතනයේ හිටපු සභාපති ටිරාන් අලස්, එම ආයතනයේ ප්‍රධාන විධායක සාලිය වික්‍රමසූරිය, එහි \nගණකාධිකාරී වරයෙකු වන ජයන්ත ඩයස් සමරසිංහ සහ කොටි සංවිධානය මුදල් අංශයේ නායකයෙකු බව කියන ඇන්තනී එමිල්  කාන්තන් යන අයට එරෙහිව නීතිපතිවරයා විසින් ඉකුත් යහපාලන රජය සමයේ මෙම නඩුව ගොනුකර තිබුණි."
    },
    {
        "content": "2016 වසරේ දී වැලිකඩ දී අපරීක්ෂාකාරී අයුරින් රිය පදවා තරුණයෙකු ආබාධිත තත්ත්වයට පත්කිරීමේ සිද්ධිය සම්බන්ධයෙන් හිටපු අමාත්‍ය පාඨලී චම්පික රණවක මහතාට එරෙහිව අධි චෝදනා පත්‍රයක් ගොනුකර තිබෙනවා. පාඨලී චම්පික රණවක මහතාගේ එවකට සිටි රියදුරු හා අනතුරු සිදුවූ කාලයේ දී වැලිකඩ පොලිස් ස්ථානාධිපතිවරයාට එරෙහිව දෙවන අධි චෝදනා පත්‍රය ගොනුකර ඇති බවයි නීතිපති දප්පුල ද ලිවේරා මහතාගේ සම්බන්ධිකරණ නිලධාරිනී රජයේ අධි නීතීඥ නිශාරා ජයරත්න මෙනවිය පවසන්නේ."
    },
    {
        "content": "කන්දකාඩු පුනරුත්ථාපන මධ්‍යස්ථානයෙන් නව කොවිඩ් ආසාදිතයින් 283 දෙනෙකු හදුනා ගැනීමත් සමග  එම මධ්‍යස්ථානයෙන් මෙතෙක් වාර්තා වූ මුළු ආසාදිතයින් සංඛ්‍යාව 339 ක් දක්වා ඉහළ ගියා. ඉන් ඊයේ වාර්තා වූ රෝගීන් සංඛ්‍යාව  56ක්. මත්ද්‍රව්‍ය වලට ඇබ්බැහිවූවන් පුනරුත්ථාපනය කිරීමේ කන්දකාඩු මධ්‍යස්ථානයේ සිට වැලිකඩ බන්ධනාගාරයට එවා තිබූ රැදවියෙකු කොවිඩ් 19 ආසාදිතයෙකු බවට පසුගියදා හදුනා ගැණුනා. ඒ අනුව එම මධ්‍යස්ථානයේ රැදවූවන් සහ කාර්ය මණ්ඩලය පීසීආර් පරීක්ෂණවලට යොමු කෙරුණා. එම පීසීආර් පරීක්ෂණ 338 ක ප්‍රතිඵල වලට අනුවයි අද දිනයේ දී නව ආසාදිතයින් 196 දෙනෙකු හදුනා ගැණුනේ. මෙම මධ්‍යස්ථානයෙන් තව දුරටත් ආසාදිතයින් වාර්තාවීමේ ප්‍රවණතාවක් පෙන්නුම් කරන බව සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය අනිල් ජාසිංහ මහතා පවසනවා. පුනරුත්ථාපනය අවසන් කර පිටතට යවන ලද රැදවූවන් සහ ආශ්‍රිතයින් ද හදුනා ගනිමින් පීසීආර් පරීක්ෂණ සහ නිරෝධායන කටයුතු අඛණ්ඩව ක්‍රියාත්මකයි. මෙම ස්ථානයෙන් සමාජය තුළට වෛරසය පැතිරයාම වැළැක්වීමට සියලු පියවර ගනිමින් පවතින බව  සෞඛ්‍ය  ඇමතිනී පවිත්‍රා වන්නිආරච්චි මහත්මිය අවධාරණය කරනවා   නව කොරෝනා ආසාදිතයින් 196ක් කන්දකාඩු මධ්‍යස්ථානයෙන් කන්දකාඩු පුනරුත්ථාපන මධ්‍යස්ථානයෙන් නව කොවිඩ් ආසාදිතයින් 196 දෙනෙකු හදුනාගෙන තිබෙනවා. ඊයේ වාර්තා වූ රෝගීන් 56 දෙනාද සමග මෙම මධ්‍යස්ථානයෙන් වාර්තාවන මුළු ආසාදිතයින් සංඛ්‍යාව 252 දක්වා ඉහළ ගියා. මත්ද්‍රව්‍ය වලට ඇබ්බැහිවූවන් පුනරුත්ථාපනය කිරීමේ කන්දකාඩු මධ්‍යස්ථානයේ සිට වැලිකඩ බන්ධනාගාරයට එවා තිබූ රැදවියෙකු කොවිඩ් 19 ආසාදිතයෙකු බවට පසුගියදා හදුනා ගැණුනා. ඒ අනුව එම මධ්‍යස්ථානයේ රැදවූවන් සහ කාර්ය මණ්ඩලය පීසීආර් පරීක්ෂණවලට යොමු කෙරුණා. එම පීසීආර් පරීක්ෂණ 338 ක ප්‍රතිඵල වලට අනුවයි අද දිනයේ දී නව ආසාදිතයින් 196 දෙනෙකු හදුනාගෙන ඇත්තේ. අදාළ පීසීආර් පරීක්ෂණ මේ වනවිටත් සිදුකෙරෙමින් පවතිනවා. ඒ අනුව මත්ද්‍රව්‍ය වලට ඇබ්බැහිවූවන් පුනරුත්ථාපනය කිරීමේ කන්දකාඩු මධ්‍යස්ථානයෙන් තව දුරටත් ආසාදිතයින් වාර්තාවීමේ ප්‍රවණතාවක් පෙන්නුම් කරන බව සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය අනිල් ජාසිංහ මහතා පවසනවා. පුනරුත්ථාපනය අවසන් කර පිටතට යවන ලද රැදවූවන් සහ ආශ්‍රිතයින් ද හදුනා ගනිමින් පීසීආර් පරීක්ෂණ සහ නිරෝධායන කටයුතු අඛණ්ඩව ක්‍රියාත්මක කර තිබෙනවා. ඒ අනුව මෙම ස්ථානයෙන් සමාජය තුළට වෛරසය පැතිරයාම වැළැක්වීමට සියලු පියවර ගනිමින් පවතින බවද සෞඛ්‍ය අංශ අවධාරණය කරනවා."
    },
    {
        "content": "ලබාදී ඇති සෞඛ්‍ය මාර්ගෝපදේශ ඒ අයුරින්ම පිළිපදින ලෙස සෞඛ්‍ය අංශ ජනතාවට අවධාරණය කරනවා. විශේෂයෙන් කන්දකාඩු මත්ද්‍රව්‍ය පුනරුත්ථාපන මධ්‍යස්ථානයෙන් නව ආසාදිතයින් හමුවීමත් සමඟ සමස්ත සමාජයම ඒ පිළිබද දැඩි අවධානය යොමුකළ යුතු බවයි සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය අනිල් ජාසිංහ මහතා පවසන්නේ. අද (10) දිනයේදී හදුනා ගත් 196 දෙනාට අමතරව ආසාදිතයින් සංඛ්‍යාව තවදුරටත් ඉහළ යා හැකි බවද ඔහු පවසනවා."
    },
    {
        "content": "වැල්ලවාය ප්‍රදේශයේ සිදුවූ අනතුරකින් තුන් දෙනෙකු ජීවිතක්ෂයට පත්වුණා. වැල්ලවාය මොනරාගල මාර්ගයේ වරුණගම හමුදා කදවුර ඉදිරිපිටදීයි මෙම අනතුර සිදුවුණේ. ත්‍රි රෝද රථයක් සහ ලොරි රථයක් එකිනෙක ගැටීමෙන් ත්‍රි රෝද රථයේ සිටි තුන්දෙනෙකුයි මෙලෙස ජීවිතක්ෂයට පත්වුණේ. කාන්තාවන් දෙදෙනකු සහ පිරිමි පුද්ගලයෙකු මෙලෙස මියගියා. අනතුරට හේතුව අධික වේගය බවයි පොලීසිය පවසන්නේ."
    },
    {
        "content": "පසුගිය ආණ්ඩුව සමයේ වසංගතයක් ලෙස පැතිරීගිය පාතාලය හා මත් උවදුර නැති කිරීමට වහාම පියවර ගන්නා බව අග්‍රාමාත්‍ය මහින්ද රාජපක්ෂ මහතා පවසනවා. අලුත් රටක් නිර්මාණය කිරීම සදහා සියලු දෙනා ජනාධිපතිතුමාට ශක්තියක් වියයුතු බවද හොරණ ප්‍රදේශයේ පැවති ජන හමුවකට සහභාගි වෙමින් අග්‍රාමාත්‍යවරයා කියාසිටියා. ශ්‍රී ලංකා පොදුජන පෙරමුණේ කළුතර දිස්ත්‍රික්කයේ අපේක්ෂකයින්ගේ ජය තහවුරු කෙරෙන මෙම ජන හමුව පැවැත්වුණේ හොරණ නගරයේදීයි. පසුගිය කාලයේ මත්ද්‍රව්‍ය ජාවාරම කොතෙක් ව්‍යාප්තව පැවතියේ ද යන්න මත්ද්‍රව්‍ය මැඩලීමට සිටින නිලධාරීන්ම එම ජාවාරම සිදු කිරීමෙන් පැහැදිලි වන බව අග්‍රාමාත්‍යවරයා මෙහිදී ප්‍රකාශ කළා. \n \n අග්‍රාමාත්‍යවරයාගේ ප්‍රධානත්වයෙන් බුලත්සිංහල ප්‍රදේශයේදී ද ජන හමුවක් පැවැත්වුණා. රබර් කර්මාන්තය විනාශවීමට ඉඩදෙන්නේ නැති බව අග්‍රාමාත්‍යවරයා මෙහිදී ප්‍රකාශ කළා. රබර් වලට හොද මිලක් ලබාදීමේ වැඩපිළිවෙළක් රජය දැනටමත් ආරම්භකර ඇති බවද අග්‍රාමාත්‍යවරයා කියාසිටියා. ශ්‍රී ලංකා පොදුජන පෙරමුණේ මැතිවරණ අපේක්ෂකයින් ඇතුළු පිරිසක් මෙම ජන හමුවලට එක්ව සිටියා."
    },
    {
        "content": "රාජ්‍ය බුද්ධි සේවයේ හිටපු ප්‍රධානී ජ්‍යෙෂ්ඨ නියෝජ්‍ය පොලිස්පති නිලන්ත ජයවර්ධන මහතාගෙන් පාස්කු ඉරිදා ප්‍රහාරය සම්බන්ධයෙන් කරුණු සොයා බලන ජනාධිපති කොමිසමේ පොලිස් විමර්ශන ඒකකය දින 16 ක් පුරාවට ප්‍රකාශ සටහන්කරගෙන තිබෙනවා. දිනකට පැය 8 කට අධික කාලයක් නිලන්ත ජයවර්ධන මහතාගෙන් ප්‍රශ්න කිරීම් කර තිබෙනවා. ඒ අනුව පැය 152 කට අධික කාලයක් ඔහුගෙන් ප්‍රශ්න කර ප්‍රකාශ සටහන් කරගෙන ඇති බවයි පාස්කු ප්‍රහාරය සම්බන්ධයෙන් කරුණු සොයා බලන ජනාධිපති කොමිසමේ තොරතුරු අනාවරණය කර ඇත්තේ. මීට පෙර වැඩිම කාලයක් මේ අයුරින් ප්‍රශ්න කිරීම් කර ඇත්තේ දින 4 ක් පමණක් බවයි පැවසෙන්නේ. නිලන්ත ජයවර්ධන මහතාගෙන් කෙරෙන ප්‍රශ්න කිරීම් අවසන්වී ඇති අතර ඉදිරි දින කිහිපයේදී ද ඔහුගෙන් ප්‍රකාශ ලබාගැනීමට නියමිතයි. හිටපු පොලිස්පති පූජිත් ජයසුන්දර මහතා තුන්වන දිනටත් කොමිසමේ පොලිස් විමර්ශන අංශය හමුවේ අද පෙනී සිටියා."
    },
    {
        "content": "තම රජයක් යටතේ ඛණිජ තෙල් මිල අඩුකරමින් ජනතාවට සහන ලබාදෙන බව සමගි ජන බලවේගයේ නායක සජිත් ප්‍රේමදාස මහතා පවසනවා. මහනුවර පාතදුම්බර මැතිවරණ කොට්ඨාසයේ පැවති ජන හමුවකට සහභාගි වෙමින් සජිත් ප්‍රේමදාස මහතා මේ බව කියාසිටියා. නාගරික දුප්පත් ජනතාවට රුපියල් විසිදහසේ දීමනාව අනිවාර්යයෙන් ලබාදෙන බවද ඒ මහතා මෙහිදී ප්‍රකාශ කළා. සමගි ජන බලවේගයේ මහනුවර දිස්ත්‍රික් අපේක්ෂකයින්ගේ ජය තහවුරු කිරීම සදහායි මෙම ජන හමුව පැවැත්වුණේ."
    },
    {
        "content": "රුපියල් මිලියන 20 ක වටිනාකමින් යුත් මත්පෙති තොගයක් ශ්‍රී ලංකා රේගුව මගින් අත්අඩංගුවට ගෙන තිබෙනවා. අදාළ මත්පෙති තොගය ප්‍රංශයේ සිට ආනයනය කර ඇති බවයි අතිරේක රේගු අධ්‍යක්ෂ ජනරාල් සුනිල් ජයරත්න මහතා කියාසිටියේ."
    },
    {
        "content": "මාතලේ දිස්ත්‍රික්කයේ ජනතා ගැටලු ජනාධිපති ගෝඨාභය රාජපක්ෂ මැතිතුමාගේ අවධානයට යොමුවුණා. ශ්‍රී ලංකා පොදුජන පෙරමුණේ මහමැතිවරණයට තරගවදින අපේක්ෂකයන්ගේ ජය තහවුරු කරනු පිණිස ජනාධිපති ගෝඨාභය රාජපක්ෂ මැතිතුමා මාතලේ දිස්ත්‍රික්කයේ සංචාරයක නිරතව සිටිනවා. ගලේවෙල ළමා උද්‍යානය අසළ සංවිධානය කර තිබූ ජන හමුවටද ජනාධිපතිතුමා එක්වුණා. ළූණු අස්වැන්නට ස්ථාවර මිලක් ලබා දෙන්නැයි ගොවීන් ජනාධිපතිතුමාගෙන් ඉල්ලා සිටියා. ගම්මිරිස්වලට ඉහළ මිලක් ලබා ගැනීම සදහා අගය එකතුකිරීමේ ක්‍රමවේදයකට යොමු වීමේ වැදගත්කම ජනාධිපතිතුමා ගොවීන් සමග සාකච්ඡා කළා. අමාත්‍ය ජනක බණ්ඩාර තෙන්නකෝන් මහතා සංවිධාන කළ මෙම ජනහමුවට මාතලේ දිස්ත්‍රික් අපේක්ෂකයන් වන රෝහණ දිසානායක, ප්‍රමිත බණ්ඩාර තෙන්නකෝන් යන මහත්වරුන් ද එක්වුණා. ප්‍රමිත බණ්ඩාර තෙන්නකෝන් මහතා දඹුල්ල සතිපොළ භූමියේ සංවිධාන කර තිබූ ජනහමුවට ද ජනාධිපතිතුමා සහභාගී වුණා.  ප්‍රදේශයේ ගොවීන් කෘෂිකර්මාන්තය වෙනුවෙන් දක්වන කැපකිරීම ජනාධිපතිතුමාගේ පැසසුමට ලක්වුණා. දඹුල්ල නගරසභාවේ මූලිකත්වයෙන් සිදු කරන රන්ගිරි ජීව හරිත කාබනික පොහොර නිශ්පාදනාගාරයේ මෙහෙයුම් පිළිබදව ද ජනාධිපතිතුමා දැනුවත් කෙරුණා. එමගින් මාතලේ සහ දඹුල්ල ප්‍රදේශවලට කාබනික පොහොර ටොන් තුන බැගින් දිනපතා සැපයෙනවා. ප්‍රදේශයේ කසළ කලමනාකරණ ව්‍යාපෘතිය සංවර්ධනයට සහාය වුවහොත් මධ්‍යම පළාතට අවශ්‍ය කාබනික පොහොර ප්‍රමාණය නිශ්පාදනය කළ හැකි බව නාගරික මන්ත්‍රිවරුන් සදහන් කළා. නාගරික සංවර්ධන අධිකාරිය,  පුරාවිද්‍යා හා වනජීවී දෙපාර්තමේන්තුව අතර ඇති පරස්පර අදහස් හේතුවෙන් සීගිරිය ආශ්‍රිත ඉඩම් ආරවුල් දිගුකළක සිට විසදී නැති බව ජනතාව පෙන්වා දුන්නා. ඉන් සංචාරක ව්‍යාපාරයට ද අහිතකර බලපෑම් එල්ලවන බවයි ජනාධිපතිතුමා වෙත ඔවුන් පෙන්වා දුන්නේ. ඉදි කෙරෙමින් පවතින ශීතාගාරයේ වැඩ කඩිනමින් නිමා කර දෙන ලෙස ද ගොවීන් ජනාධිපතිතුමාගෙන් ඉල්ලා සිටියා. ජනක බණ්ඩාර තෙන්නකෝන් මහතාගේ මැදිහත් වීමෙන් දඹුලු උරුමය සහ ස්වේච්ඡා සංවිධාන කිහිපයක් එක්ව රුපියල් ලක්ෂ 90 ක වියදමින් කොවිඩ් මර්දනයට රෝහල් වාට්ටුවක් ඉදිකිරීම සම්බන්ධයෙන් ජනාධිපතිතුමා මෙහිදී සිය ස්තූතිය පළකලා."
    },
    {
        "content": "හිටපු පොලිස්පති එන් කේ ඉලංගකෝන් මහතාට දේශපාලන පළිගැනීම් පිළිබද සොයා බලන ජනාධිපති කොමිසම හමුවේ පෙනී සිටින ලෙස දන්වා නොතීසි නිකුත් කෙරුණා. ඒ විද්‍යා ඝාතන නඩුවේ සැකකරුවෙකුට පළා යාමට ආධාර අනුබල දුන් බවට චෝදනා කරමින්. උතුරු පළාත් හිටපු ජ්‍යෙෂ්ඨ නියෝජ්‍ය පොලිස්පති ලලිත් අනුරුද්ධ ජයසිංහ මහතා අත්අඩංගුවට ගැනීමේ සිද්ධියට අදාළව සාක්ෂි විමසීම සදහායි. සිද්ධියට අදාළව ඌව පළාතභාර ජ්‍යෙෂ්ඨ නියෝජ්‍ය පොලිස්පතිවරයාගේ සහකාර ලේකම් පොලිස් අධිකාරී සිසිර තිසේරා මහතා සාක්ෂි ලබාදුන්නා. පොලිස්පතිවරයාගේ උපදෙස් මත අපරාධ පරික්ෂණ දෙපාර්තමේන්තුව විද්‍යා ඝාතන සිද්ධිය සම්බන්ධයෙන් අවස්ථා කිහිපයකදී විමර්ශන ආරම්භ කළ බව සාක්ෂිකරු ප්‍රකාශ කළා. කොමිසමේ සභාපති විනිසුරු උපාලි අබේරත්න මහතා මෙහිදී විමසා සිටියේ පරික්ෂණ පවරා ගැනීම සදහා පොලිස්පතිවරයා ලබාදුන් වාචික නියෝගය තමන් සතුව පවතින්නේ ද යන්නයි. සිද්ධියට අදාළ විමර්ශන භාරව කටයුතු කළේ අපරාධ පරික්ෂණ දෙපාර්තමේන්තුවේ එවකට පොලිස් පරික්ෂක නිශාන්ත ද සිල්වා බවත් තමා එම කටයුතු අධීක්ෂණ භාර නිලධාරියා ලෙස කටයුතු කළ බවත් සාක්ෂිකරු තවදුරටත් කියා සිටියා. එම දෙපාර්තමේන්තුවේ අධ්‍යක්ෂවරයා ලෙස කටයුතු කළ ජ්‍යෙෂ්ඨ පොලිස් අධිකාරී බී ආර් එස් නාගහමුල්ල මහතා පොලිස්පතිවරයාගෙන් ලැබුණු උපදෙස් මත විමර්ශන ආරම්භ කිරීමට තමන්ට උපදෙස් දුන් බවද පොලිස් අධිකාරි සිසිර තිසේරා මහතා තවදුරටත් ප්‍රකාශ කළා. කෙසේ වුවද එය සනාථ කිරීම සදහා තමන්ට ලිඛිත සාක්ෂි නොමැති බවයි ඔහු කොමිසම හමුවේ සදහන් කළේ. සාක්ෂිකරු ලබාදුන් පරස්පර ප්‍රකාශ හේතුවෙන් හිටපු පොලිස්පති එන් කේ ඉලංගකෝන් මහතාට කොමිසමේ සභාපතිවරයා නොතීසි නිකුත් කළේ සාක්ෂිකරුට දැඩි ලෙස අවවාද කරමින්. ප්‍රශ්න කිරීම්වලදී තවදුරටත් හෙළිවුයේ සිද්ධිය සම්බන්ධයෙන් කයිට්ස් මහේස්ත්‍රාත් අධිකරණයට අපරාධ පරික්ෂණ දෙපාර්තමේන්තුව 2015 මැයි 21 වනදා ඉදිරිපත් කර ඇති බී වාර්තාව අවිධිමත් එකක් බවයි. සිද්ධිය විමර්ශනයෙන් අනතුරුව පොලිස් අධිකාරී තිසේරා මහතාට හිටපු පොලිස්පති පූජිත් ජයසුන්දර, සේවා ඇගයීම වෙනුවෙන් ප්‍රසංශාත්මක ලිපියක් හා වැටුප් වර්ධකයක් ලබා දීම පිළිබදව ද කොමිසමේ අවදානය යොමු වුණා."
    },
    {
        "content": "දේශපාලන පළිගැනීම්වලට ලක්වූවන් පිලිබද විමර්ෂණය කෙරෙන ජනාධිපති කොමිසමේ කාලය දීර්ඝ කර තිබෙනවා. ඒ ජනාධිපතිතුමා අතිවිශේෂ ගැසට් නිවේදනයක් නිකුත් කරමින්. ඒ අනුව කොමිසම නොවැම්බර් මස 4 වනදා දක්වා බල පැවැත්වෙනවා. 2020 ජනවාරි මස 9 වනදායි මෙම කොමිසම ස්ථාපිත කළේ. 2015 ජනවාරි මස 8 වනදා සිට 2019 නොවැම්බර් මස 16 සදහා වු කාලසීමාව තුළ රජයේ නිලධාරින්, රාජ්‍ය සංස්ථාවල සේවකයන්, සන්නද්ධ හමුදාවන්හි සහ පොලිස් සේවයෙහි සාමාජිකයන්ට සිදුවී ඇති දේශපාලනමය පළිගැනීම් පිලිබද සොයාබැලීමටයි මෙම කොමිෂන් සභාව ස්ථාපිත කළේ."
    },
    {
        "content": "බන්ධනාගාරගතව සිටින සංවිධානත්මක අපරාධ කරුවෙකු වන කොස්ගොඩ තාරකගේ මත්ද්‍රව්‍ය ජාලය මෙහෙයවූ පුද්ගලයා ලෙස සැලකෙන රොහාන් ප‍්‍රදී්ප් හෙවත් කලු මල්ලී අත්අඩංගුවට ගෙන තිබෙනවා. ඒ ඊයේ (09) රාත‍්‍රීයේ අංගොඩ ප‍්‍රදේශයේ පොලිසිය සිදුකළ මෙහෙයුමකින්. එහිදී ඔහු සතුව තිබී හෙරොයින් මත්ද්‍රව්‍ය තොගයක් සොයාගැණුනා. සැකකරුගේ බැංකු ගිණුමකට පසුගිය මාස තුන තුළ රුපියල් හාරකෝටි විසිඅට ලක්ෂයකට අධික මුදලක් බැරවී ඇති බවට භෙළිවී ඇතැයිි බස්නාහිර පලාත් භාර ජ්‍යෙෂ්ඨ නියෝජ්‍ය පොලිස්පති දේශබන්දු තෙන්නකෝන් මහතා ප‍්‍රකාශ කළා. රොහාන් ප‍්‍රදීප් හෙවත් කලු මල්ලී දකුණු පලාතේ මත්ද්‍රව්‍ය බෙදාහැරීමේ ජාලය මෙහෙයවන පුද්ගලයා ලෙසද හදුනාගෙන තිබෙනවා."
    },
    {
        "content": "රුසියාවේ රැදී සිටි ශ‍්‍රි ලාංකිකයන් 266 දෙනෙකු රැගත් විශේෂ ගුවන් යානය කටුනායකට ලගාවුණා. මොස්කව් නුවර සිට පැමිණි ශ‍්‍රි ලන්කන් ගුවන් සේවයේ යූ එල් 1206 දරණ විශේෂ යානයෙන් පෙරවරු 11.15 ට පමණ කටුනායකට ලගාවු බවයි අප වාර්තාකරු සදහන් කළේ. මෙම ගුවන් මගීන් අතරින් වැඩිම පිරිස රුසියාවේ උසස් අධ්‍යාපනය ලබාගැනීම සදහා ගොස් සිටි ශ‍්‍රී ලාංකිකයන් බවයි ගුවන් තොටුපොල බලධාරින් පවසන්නේ. පෙරවරුවේ පැමිණි මෙම පිරිස ගුවන් තොටුපොලේදීම පී සී ආර් පරික්ෂණ සදහා යොමුකර තිබෙනවා."
    },
    {
        "content": "කටුනායක ගුවන් තොටුපොලේ ස්ථාපිත කළ PCR  පරික්ෂණාගාරයේ කටයුතු ලබන සදුදා (13) සිට ආරම්භ කරන බව සෞඛ්‍ය අමාත්‍යාංශය ප‍්‍රකාශ කළා. පළමු අදියරේදී විදේශවල සිට මෙරටට රැගෙන එන ශ‍්‍රි ලාංකිකයන්ගේ පී සී ආර් පරික්ෂණ මෙම රසායනාගාරයේදී සිදු කෙරෙනවා. සියලු පරික්ෂණ නොමිලේ සිදුකිරිමයි සැලසුම. මෙම පී සී ආර් පරික්ෂණාගාරයේ දැනට පවතින ධාරිතාව අනුව දෙෙනික පරික්ෂණ 500 ක් සිදුකළ හැකියි. එය ඉදිරියේදී දහසක් දක්වා ඉහල නැංවීමයි අපේක්ෂාව."
    },
    {
        "content": "මෙරට ඉතිහාසයේ පලමුවරට සමුද්‍රිීය මුලධර්ම සංග‍්‍රහයක් එළිදැක්වුවා. ශ‍්‍රී ලංකා නාවික හමුදාවයි එය සම්පාදනය කළේ. ශ‍්‍රී ලංකා නාවික හමුදාවේ සමුද්‍රීය බලයේ ස්වභාවය සහ ජාතික අවශ්‍යතා ඉටුකර ගැනීමට මාර්ගෝපදේශයක් වශයෙන් මෙය භාවිත කිරිමේ හැකියාව පවතිනවා. සමුද්‍රීය මුලධර්ම තුළින් රටක සමුද්‍රීය බලය යෙදවීමේ පුළුල් පරාසය හදුනාගැනීමත්, සාගර කලාපයේ ස්ථාවර භාවය පවත්වාගැනීමටත් එය පිටිවහලක් බවයි නාවික හමුදාපති වයිස් අද්මිරාල් පියල් ද සිල්වා මහතා පෙන්වා දුන්නේ."
    },
    {
        "content": "නිතිවිරෝධී මුල්‍ය ලීසිං ආයතන හදුනාගැනීම සදහා දිපව්‍යප්ත මෙහෙයුම් ආරම්භ කර ඇති බව ශ‍්‍රී ලංකා මහ බැංකුව ප‍්‍රකාශ කළා. ඒ සඳහා පොලිස් දෙපාර්තමේන්තුවෙන්ද සහාය ලබාගෙන තිබෙනවා. මීට සමගාමීව නීතිවිරෝධී මූල්‍ය සහ ලීසිං ආයතන සමග ගණුදෙනු කිරීමේදී ඇතිවන අහිතකර ප‍්‍රතිඑල පිලිබදවද ජනතාව දැනුවත් කිරිමේ වැඩසටහන් ද ආරම්භ කර ඇති බවයි මහ බැංකුව සදහන් කළේ. මෙවැනි ආයතන පිලිබද තොරතුරු 0112-477500 යන දුරකථන අංකයට ලබාදෙන ලෙසයි මහ බැංකුව ජනතාවගෙන් ඉල්ලා සිටින්නේ."
    },
    {
        "content": "ගත වූ පැය 24 දී බස්නාහිර පළාත තුළ පොලිසිය සිදුකළ වැටලිීම්වලින් පුද්ගලයන් 308 දෙනෙකු අත්අඩංගුවට ගෙන තිබෙනවා. ඉන් 107 දෙනෙකු හෙරොයින් ජාවාරම්කරුවන් බවයි පොලිසිය පවසන්නේ. නීතිවිරෝධී මත්පැන් සම්බන්ධයෙන් තවත් 103 දෙනෙකු ද අත්අඩංගුවට ගැණුනා. ඊට අමතරව වෙනත් මත්ද්‍රව්‍ය වැරදි සහ තෙරපි සේවයේ යෙදී සිටියදී සැකකාරියන් පස්දෙනෙකුද අත්අඩංගුවට ගෙන තිබෙනවා. වැටලිීම් කි‍්‍රයාත්මක වුණේ බස්නාහිර පළාත් භාර ජේ්‍යෂ්ඨ නියෝ්ජ්‍ය පොලිස්පති දේශබන්දු තෙන්නකෝන් මහතාගේ උපදෙස් මත."
    },
    {
        "content": "මැතිවරණ නීති උල්ලංඝනය කිරිම සම්බන්ධව පැමිණිලි සහ තොරතුරු ලබාදීමට විශේෂ දුරකතන අංක කිහිපයක් හදුන්වාදී තිබෙනවා. ඒ අනුව පොලිස් මූලස්ථානයේ කි‍්‍රයාත්මක විශේෂ මෙහෙයුම් මැදිරියට පැමිණිලි සහ තොරතුරු ලබාදීම සදහා ජනතාවට අවස්ථාව පවතින බවයි පොලිසිය සදහන් කළේ. 1933 ඍජු දුරකතන අංකය මෙන්ම 0112472757 දුරකතන අංක ඒ වෙනුවෙන් කි‍්‍රයාත්මකයි. ඊට අමතරව 0112345553 සහ 0112327706 ෆැක්ස් අංකවලට මෙන්ම   police/lk විද්‍යුත් ලිපිනයටද තොරතුරු ලබාදිය හැකි බවයි පොලිසිය සදහන් කළේ."
    },
    {
        "content": "හිටපු පාර්ලිමේන්තු මන්ත්‍රිනී හිරුණිකා ප්‍රේමචන්ද්‍ර මහත්මියට එරෙහිව පවරා ඇති නඩුවේ වැඩිදුර සාක්ෂි විභාගය නොවැම්බර් 23 වනදා කැදවීමට කොළඹ මහාධිකරණය නියෝග කලා. 2015 වසරේ කොළඹ දෙමටගොඩ ප්‍රදේශයේ වෙළෙදසැලක සේවය කළ තරුණයෙකු පැහැරගෙන ගොස් අයුතු ලෙස සිරකර තැබූ බවටයි හිරුණිකා ප්‍රේමචන්ද්‍ර මහත්මියට චෝදනා එල්ලවී ඇත්තේ. ඇය ඇතුළු ඇගේ ආධාරකරුවන් 7 දෙනෙකුට එරෙහිව නීතිපතිවරයා මෙම නඩුව පවරනු ලැබුවා. ආධාර කරුවන් 7 දෙනා මුල් අවස්ථාවේදීම වරද පිළිගැනීම හේතුවෙන් ඔවුන්ට වසර 12කට අත්හිටවූ වසර දෙකක බරපතල සිරදඩුවම් නියම කිරීමට කොළඹ මහාධිකරණය කටයුතු කළා. ඒ අනුව හිරුණිකා ප්‍රේමචන්ද්‍ර මහත්මියට එරෙහිව පමණක් මෙම නඩුව විභාගයට ගැනෙමින් පවතිනවා."
    },
    {
        "content": "නාවික හමුදාවේ කොරෝනා වෛරසය ආසාධනය වී සුවය ලැබූ සංඛ්‍යාව 895 ක් දක්වා ඉහල ගියා. 11 දෙනෙකු පමණක් තවදුරටත් ප‍්‍රතිකාර ලබමින් සිටින බවයි නාවික හමුදාව ප‍්‍රකාශ කළේ. කොරෝනා ආසාධනය වූ සමස්ත නාවික හමුදා සාමාජිකයන් ගණන 906 ක්. සුවය ලබා පිටව ගියද සියලුදෙනා සෞඛ්‍ය උපදෙස් මත තවදුරටත් දින 14 ක නිරෝධායන ක‍්‍රියාවලියක් සදහා යොමුකිරිමටයි නාවික හමුදාව කටයුතු කර තිබෙන්නේ."
    },
    {
        "content": "උතුරු මුහුදු තීරය හරහා මෙරටට ඇතුළුවන ඉන්දීය ධීවරයින් පිළිබද ගැටලුව විසදීමට රාජ්‍ය තාන්ත්‍රික මට්ටමින් කටයුතු යොදා ඇති බව අමාත්‍ය ඩග්ලස් දේවානන්ද මහතා පවසනවා. ජනාධිපතිතුමාගේ මූලිකත්වයෙන් පිහිටුවන ඉදිරි නව රජය යටතේ සංවර්ධන කටයුතු වඩාත් වේගවත් කරන බවයි වව්නියාවේදී පැවති මාධ්‍ය හමුවේදී අමාත්‍යවරයා තවදුරටත් කියාසිටියේ."
    },
    {
        "content": "COVID 19 ආසාදිත බව තහවුරු වූ කන්දකාඩු පුනරුත්ථාපන මධ්‍යස්ථානය උපදේශිකාව ඇසුරුකළ 40කට ආසන්න පිරිසක්  ස්දාවයං නිරෝධායනයට ලක්කර තිබෙනවා. ඇය පදිංචිව සිටින හලාවත මාරවිල ප්‍රදේශීය නිවාස 10කට අයත් මෙම පුද්ගලයින් ස්වයං නිරොධායන සඳහා යොමු කර ඇති අතර එම කාන්තාවගේ පවුලේ සාමාජිකයින් ද ස්වයං නිරෝධායනය ට ලක් කර තිබෙනවා. ඔවුන් සියලු දෙනා PCR  පරීක්ෂණ සඳහා යොමු කිරීමට කටයුතු කර ඇති බවයි සෞඛ්‍ය අංශ සදහන් කරන්නේ. කන්දකාඩු පුනරුත්ථාපන මධ්‍යස්ථානයේ සේවය කර නිවාඩු ගොස් සිටි උපදේශිකාවන් 8 දෙනෙකු නැවත ගෙන්වා ගැනීමටත් සෞඛ්‍ය හා ආරක්ෂක අංශ පියවර ගෙන තිබෙනවා."
    },
    {
        "content": "තමන්ගේ වටිනා ඡන්දය භාවිත කිරීමට පෙර ජනතාව දෙවරක් සිතා බැලිය යුතු බව අග්‍රාමාත්‍ය මහින්ද රාජපක්ෂ මහතා පවසනවා. කෑගල්ල අරණායක ප්‍රදේශයේ දී ශ්‍රී ලංකා පොදුජන පෙරමුණේ ජන හමුවක් පැවැත්වුණේ අග්‍රාමාත්‍ය මහින්ද රාජපක්ෂ මහතාගේ ප්‍රධානත්වයෙන්. නායකයෙකු නොමැති පක්ෂයක අනාගතයක් නොමැති බව අග්‍රාමාත්‍යවරයා මෙහිදී පෙන්වා දුන්නා. පසුගිය යහපාලන රජය සමයේ මන්ත්‍රීවරුන් 16 ක් තේරී පත්වූ දෙමළ ජාතික සන්ධානයට විපක්ෂ නායක ධුරයත් මන්ත්‍රීවරුන් 6 ක් සිටි ජනතා විමුක්ති පෙරමුණට විපක්ෂයේ ප්‍රධාන සංවිධායක කමත් ලබාදී පාර්ලිමේන්තුවේ විකෘති තත්ත්වයක් ඇතිකළ බව අග්‍රාමාත්‍යවරයා මෙහිදී පැවසුවා. එදා විපක්ෂය ආණ්ඩුවට සහාය දැක්වීමේ ක්‍රමවේදයක් සූක්ෂම ලෙස ක්‍රියාත්මක කළ ආකාරය ද මහින්ද රාජපක්ෂ මහතා සිහිපත් කළා. \n \n කණක හේරත්,  තාරක බාලසූරිය යන ශ්‍රී ලංකා පොදුජන පෙරමුණේ අපේක්ෂකයින් ඇතුළු විශාල පිරිසක් මෙම අවස්ථාවට සහභාගි වුණා. මේ අතර අග්‍රාමාත්‍ය මහින්ද රාජපක්ෂ මහතාගේ ප්‍රධානත්වයෙන් ගලිගමුව,  බඹරගම ප්‍රදේශයේදී ද ජන හමුවක් පැවැත්වුණා. ශ්‍රී ලංකා පොදුජන පෙරමුණේ කෑගල්ල දිස්ත්‍රික් අපේක්ෂක සමන් ජයසිංහ මහතාගේ නිවසේදීයි එම ජන හමුව පැවැත්වුණේ. ශ්‍රී ලංකා පොදුජන පෙරමුණේ කෑගල්ල දිස්ත්‍රික් අපේක්ෂකයින් ඇතුළු විශාල පිරිසක් මෙම අවස්ථාවට එක්ව සිටියා."
    },
    {
        "content": "කොවිඩ් 19 නිසා ලෝක වෙළෙඳ පොලේ ඉන්ධන මිල පහළ යාමේ වාසිය රටේ සමස්ත ජනතාවට ලබා දීමට රජය පියවර ගත් බවත්. ඒ අනුව ලෝක වෙළෙඳ පොළේ ඉන්ධන මිලඅවම වීම මත ඉන්ධන ලීටරයකට රුපියල් 26ක විශේෂ බද්දක් පනවන ලද අතර ඉන් ලැබුන ආදායම මහාභාණ්ඩාගාරය යටතේ විශේෂ අරමුදලකට ඇතුළත් කළ බවත් විදුලි බල බලශක්ති හා ප්‍රවාහණ සේවා කළමනාකරණ අමාත්‍ය මහින්ද අමරවීර පවසනවා. පසුගිය වසර කිහිපය තුළ ලංකා විදුලි බල මණ්ඩලය ලංකා ඛනිජ තෙල් නීතිගත සංස්ථාවට රුපියල් කෝටි 8500කට වඩා ණය ගෙවිය යුතුව තිබුණා. නමුත් කොවිඩ් 19 සමග ඉන්ධන මිල ලෝක වෙළෙඳ පොලේ පහළ යාම මත පනවන ලද විශේෂ බද්ධ යටතේ ලැබුණු ආදායමෙන් රුපියල් කෝටි 5000ක් විදුලි බල මණ්ඩලය තිබුණු ණය ගෙවා දැමීමක් වශයෙන් ලංකා ඛනිජ තෙල් සංස්ථාවට ගෙවීමට පියවර ගත්තා යැයි අමාත්‍ය මහින්ද අමරවීර මහතා වැඩිදුරටත් පැවසුවා. අමාත්‍යවරයා මෙමඅදහස් පළ කළේ ඊයේ පස්වරුවේ හම්බන්තොට දිස්ත්‍රික්කයේ පැවැති මහජන හමු කිහිපයකට සහභාගි වෙමිනි."
    },
    {
        "content": "එක්සත් ජාතික පක්ෂය කිසිවෙකුගේ හෝ බූදලයක් නොවන බව එම පක්ෂයේ නායක රනිල් වික්‍රමසිංහ මහතා පවසනවා. ගම්පහ දිස්ත්‍රික් එක්සත් ජාතික පක්ෂ බල මණ්ඩල රැස්වීමක් කිරිල්ලවලදී පැවැත්වුණා. ඒ පක්ෂ නායක රනිල් වික්‍රමසිංහ මහතාගේ ප්‍රධානත්වයෙන්. අර්ජුන රණතුංග,  රුවන් විජේවර්ධන යන මහත්වරුන් ඇතුළු ගම්පහ දිස්ත්‍රික් එක්සත් ජාතික පක්ෂ අපේක්ෂකයින් ඇතුළු පිරිසක් මෙම අවස්ථාවට සහභාගිවී සිටියා. අපේක්ෂකයින් සදහා කොට්ඨාස බලමණ්ඩල තනතුරු බෙදාදීම මෙහිදී සිදුකෙරුණේ රනිල් වික්‍රමසිංහ මහතා අතින්. මෙහිදී තවදුරටත් අදහස් දැක්වූ රනිල් වික්‍රමසිංහ මහතා එක්සත් ජාතික පක්ෂය රැක ගැනීම පාක්ෂිකයින්ගේ යුතුකම බව කියාසිටියා."
    },
    {
        "content": "ජනාධිපති ගෝඨාභය රාජපක්ෂ මැතිතුමා සහභාගි වන මාතලේ දිස්ත්‍රික් ජන හමු මාලාව අද (10) ආරම්භ වුණා. ශ්‍රී ලංකා පොදුජන පෙරමුණෙන් මාතලේ දිස්ත්‍රික්කයට තරගවදින අපේක්ෂකයින්ගේ ජය තහවුරු කිරීම සදහා ජන හමු මාලාවක් පැවැත්වෙන්නේ ජනාධිපති ගෝඨාභය රාජපක්ෂ මැතිතුමාගේ ප්‍රධානත්වයෙන්. ගලේවෙල ළමා ක්‍රීඩාංගනයේදී පළමු ජන හමුව අද (10) ආරම්භ වුණා. අමාත්‍ය ජනක බණ්ඩාර තෙන්නකෝන් මහතා මෙහිදී ජනාධිපතිතුමා හරසරින් පිළිගත්තා. බොහෝ දෙනෙකු සිය ගැටලු ඇතුළත් ලිපි ජනාධිපතිතුමා වෙත භාර දුන්නා. කුඩා දරුවෙකු තමන් ඉතිරිකරගත් මුදල් ඇතුළත් කැටය කොවිඩ් අරමුදල සදහා ජනාධිපතිතුමා වෙත පිරිනමන ආකාරය ද දැකගත හැකි වුණා. අති විශාල පිරිසක් මෙම අවස්ථාවට එක්ව සිටියා."
    },
    {
        "content": "මාර්තු සහ අප්‍රෙල් මාසවල විදුලි බිල්පත් සම්බන්ධයෙන් ජනතාවට කිසිදු ආසාධාරණයක් සිදුවීමට ඉඩ තබන්නේ නැති බව අමාත්‍ය මහින්ද අමරවීර මහතා යළි අවධාරණය කරනවා. හම්බන්තොට ප්‍රදේශයේ පැවති ජන හමු කිහිපයක් අමතමිනුයි මහින්ද අමරවීර මහතා මේ බව කියාසිටියේ. කොවිඩ් 19 නිසා රටම වසාදමා ඇදිරිනීතිය පනවා මහජනතාවට නිවාසවලට වී සිටින ලෙස දැනුම් දුන්නා. ජනතාව නිවාසවලට වී සිටියේ ඒ නිසයි. එබැවින් එම කාලයේ වැඩිපුර විදුලිය පරිභෝජනය වූයේ නම් එම වගකීමෙන් කොටසක් රජය භාරගතයුතු යැයි තමන් පිළිගන්නා බවද මහින්ද අමරවීර මහතා මෙහිදී සදහන් කළා. මෙහිදී අදහස් පළ කළ අමාත්‍යවරයා-"
    },
    {
        "content": "මෙරට කොරෝනා ආසාදිතයින් සංඛ්‍යාව 2350ක් දක්වා ඉහළ ගොස් තිබෙනවා."
    },
    {
        "content": "කොස්ගොඩ තාරකගේ කුඩු ජාලය හසුරුවන්නා ලෙස සැලකෙන රොහාන් ප්‍රදීප් හෙවත් කළු මල්ලි අත්අඩංගුවට ගෙන තිබෙනවා. හෙරොයින් ග්‍රැම් 3 යි මිලිග්‍රෑම් 230 ක් සමග මෙම සැකකරු අංගොඩ ප්‍රදේශයේ දී අත්අඩංගුවට ගැනුණා. ජ්‍යෙෂ්ඨ නියෝජ්‍ය පොලිස්පති දේශබන්දු තෙන්නකෝන් මහතාට ලැබුණු තොරතුරකට අනුව ආදුරුප්පුවීථිය පොලිස් ස්ථානාධිපතිවරයා ඇතුළු නිලධාරීන් පිරිසක් මෙම අත්අඩංගුවට ගැනීම සිදුකළා."
    },
    {
        "content": "සෞභාග්‍යා ගෙවතු වගා වැඩසටහනට මහල් නිවාස වල ජනතාව ද එක්කර ගැනීමේ ව්‍යාපෘතිය තවදුරටත් ක්‍රියාත්මකයි. ගෙවතු වගාව සදහා කොළඹ නගරයේ මහල් නිවාසවල ජනතාවට පැළ ලබාදීමේ වැඩසටහනක් නාගරික ජනාවාස සංවර්ධන අධිකාරිය බස්නාහිර පළාත් කෘෂිකර්ම දෙපාර්තමේන්තුව සමග එක්ව ක්‍රියාත්මක කරනවා. මේ යටතේ බොරැල්ල සහස්පුර මහල් නිවාස සංකීර්ණයේ මහල් නිවාස සදහා පැළ ලබාදීම ඊයේ (09) සිදුකෙරුණා. මිරිස්,  ගම්මිරිස්,  බණ්ඩක්කා,  නිවිති,  කරපිංචා ආදී පැළ වර්ගයි මෙලෙස ලබාදුන්නේ. මේ වනවිටත් ඇතැම් මහල් නිවාස හිමියන් සාර්ථික ලෙස ගෙවතු වගාව සිදුකර ඇති ආකාරය දැකගන්නට ලැබුණා."
    },
    {
        "content": "මෙරට කොරෝනා ආසාදිතයින් සංඛ්‍යාව 2447ක් දක්වා ඉහළ ගොස් තිබෙනවා. අද (10) දිනයේ  හඳුනාගත් සමස්ත ආසාදිතයින් ගණන 293කි."
    },
    {
        "content": "මෙරටින් පළමු නව්‍ය කොරෝනා ආසාදිතයා හමුවී අදට මාස 4 ක් ගතවනවා. කොරෝනා අවදානම යළි වර්ධනය වෙමින් ඊයේ (10) දිනයේදී රෝගීන් 300 දෙනෙකු හමුවුණා. එය දිනක් තුළ වාර්තා වූ වැඩිම කොරෝනා ආසාදිතයින් සංඛ්‍යාවයි. ඊයේ (10) රාත්‍රි යේදී අලුතින් කොරෝනා රෝගීන් 17 දෙනෙකු වාර්තා වුණා. වැලිකඩ බන්ධනාගාරයෙන් එක් අයෙකුත් කන්දකාඩු පුනරුත්ථාපන මධ්‍යස්ථානයෙන් හමුවූ ආසාදිතයෙකු සමීපව ඇසුරු කළ තුන්දෙනෙකු මේ අතර වනවා. එමෙන්ම විදේශයන්හි සිට මෙරටට පැමිණි පිරිස අතරේ සිටි 13 දෙනෙකුට ද කොරෝනා ආසාදනය වී ඇති බව ඊයේ (10) රාත්‍රි යේදී සොයා ගත්තා. මේ අනුව මෙරටින් හමුවූ සමස්ත කොරෝනා රෝගීන් සංඛ්‍යාව 2,454 දක්වා ඉහළ ගියා."
    },
    {
        "content": "මත්ද්‍රව්‍ය නාශක කාර්යාංශ නඩු භාණ්ඩ ගබඩාවේ තිබූ හෙරොයින් කිලෝග්‍රෑම් 600 කට ආසන්න ප්‍රමාණයක් රජයේ රස පරීක්ෂක වෙත යොමුකෙරුණා. මත්ද්‍රව්‍ය ජාවාරමට සම්බන්ධ නිලධාරීන්ට මරණ දඩුවම ලබාදෙන්නැයි පොලීසියෙන්ම ඉල්ලීමක් කෙරෙනවා. පසුගියදා අධිකරණය හමුවේ ප්‍රකාශ වූයේ පොලිස් මත්ද්‍රව්‍ය නාශක කාර්යාංශයේ නඩු ගබඩාවේ මත්කුඩු කිලෝග්‍රෑම් 700ක් පමණ ඇති බවට එම නාශක කාර්යාංශයේ ස්ථානාධිපතිවරයා වාර්තාවක් මගින් දැනුම් දී ඇති බවයි. ඒ අනුව  අදාළ නඩු භාණ්ඩවලට මුද්‍රා තැබුණේ ද,  ඒවාට ආගන්තුක ද්‍රව්‍යයක් මිශ්‍ර කර තිබේද, විෂ මත්ද්‍රව්‍ය අඩංගු පාර්සල්වල ආවරණ කඩා නැවත පාර්සල් කර තිබේද,  පසුව ඒවා සීල් කර ඇත්ද යන ප්‍රශ්නාවලියකට පිළිතුරු සපයන ලෙස කොළඹ ප්‍රධාන මහේස්ත්‍රාත්වරිය රජයේ රස පරික්ෂකවරයාට නියෝග කළා. ඒ අනුවයි බත්තරමුල්ලේ පිහිටි රජයේ රස පරීක්ෂක දෙපාර්තමේන්තුව වෙත අපරාධ පරීක්ෂණ දෙපාර්තමේන්තු නිලධාරීන් මත් කුඩු කිලෝග්‍රෑම් 600 කට ආසන්න ප්‍රමාණයක් අද දිනයේ රැගෙන ඒමට ක්‍රියා කළේ. අත්අඩංගුවට පත්ව සිටින පොලිස් මත්ද්‍රව්‍ය කාර්යාංශයේ දෙදෙනෙකුට අයත් ලොරි රථ 4 ක් වෑන් රථ දෙකක් හා මෝටර් රථයක් ද ඊයේ පොලිස් භාරයට ගැනුණා. ගම්පහ පල්ලෙවෙල පොලිස් වසමේ බාන්දුරාගොඩ ප්‍රදේශයේ සිදුකළ වැටලීමකදී මෙම වාහන අත්අඩංගුවට ගෙන ඇත්තේ. මත්ද්‍රව්‍ය ජාවාරමට සම්බන්ධ පොලිස් මත්ද්‍රව්‍ය නාශක කාර්යාංශයේ නිලධාරීන්ට එරෙහිව මරණ දඩුවම ක්‍රියාත්මක කරන ලෙසට නීතිපතිවරයාගෙන් ඉල්ලීමක් කිරීමට බලාපොරොත්තු වන බවයි නියෝජ්‍ය පොලිස්පති අජිත් රෝහණ මහතා පවසන්නේ."
    },
    {
        "content": "නිල ඡන්ද දැන්වීම් පති‍්‍රකා 13 වනදා සිට නිවෙස් වෙත බෙදාහරින බව නියෝජ්‍ය තැපැල්පති රාජිත රණසිංහ මහතා පවසනවා. නිල ඡන්ද දැන්වීම් පති‍්‍රකා තැපැල් දෙපාර්තමේන්තුව වෙත භාරදීමේ කටයුතු ආරම්භ වන්නේ අද (11) පෙරවරුවේ සිට. ඒ අනුව දිස්ති‍්‍රක් තේරීම්භාර නිලධාරීන්වරුන් විසින් ප‍්‍රාදේශීය තැපැල් අධිකාරීවරුන් වෙත නිල ඡන්ද දැන්වීම් පති‍්‍රකා භාරදෙන බවයි නියෝජ්‍ය තැපැල්පතිවරයා සඳහන් කළේ."
    },
    {
        "content": "මහ මැතිවරණය පැවැත්වීමට අදාළව නිකුත් කර ඇති සෞඛ්‍ය මාර්ගෝපදේශ කඩිනමින් බලාත්මක කිරීමේ අවශ්‍යතාව මැතිවරණ කොමිසමේ සභාපති මහින්ද දේශපි‍්‍රය මහතා අවධාරණය කළා. එම සෞඛ්‍ය මාර්ගෝපදේශ රෙගුලාසි ලෙස ගැසට් මගින් ප‍්‍රකාශයට පත්වීම මැතිවරණ කොමිසමේ කටයුතු වලට පහසුවක් බවයි ඔහු පෙන්වාදෙන්නේ."
    },
    {
        "content": "ඉටුකම කොවිඩ් නයිටීන් සෞඛ්‍ය හා සමාජ ආරක්ෂණ අරමුදලේ ශේෂය ද රුපියල් මිලියන 1458 ක් දක්වා ඉහළ ගියා. ශ්‍රී‍්‍ර ලංකා අමරපුර මහා සංඝ සභාව ඒ වෙනුවෙන් රුපියල් දසලක්ෂයක මුදලක් ජනාධිපති ගෝඨාභය රාජපක්ෂ මැතිතුමා වෙත භාරදුන් බවයි ජනාධිපති මාධ්‍ය ඒකකය සඳහන් කළේ. අරමුදලට දායකවීම සඳහා කැමැති දෙස්විදෙස් පරිත්‍යාගශීලීන්ට www.itukama.lk වෙබ් අඩවියෙන් තොරතුරු ලබාගත හැකි බව ජනාධිපති මාධ්‍ය ඒකකය සඳහන් කළා."
    },
    {
        "content": "කොරෝනා ආසාදිතයන් දිවයිනේ විවිධ ප‍්‍රදේශ වලින් හමුවී ඇති බවට විවිධ කටකතා සහ සමාජ මාධ්‍ය ඔස්සේ අසත්‍ය ප‍්‍රචාර සිදුකරන පුද්ගලයන්ට එරෙහිව දැඩිව නීතිය කි‍්‍රයාත්මක කරන බව පොලීසිය ප‍්‍රකාශ කළා. එවැනි තොරතුරුවලට නොරැවටෙන ලෙසයි පොලීසිය මහජනතාවගෙන් ඉල්ලා සිටින්නේ. නව කොරෝනා ආසාදිතයන් පිළිබදව කොරෝනා මර්දන කාර්ය සාධක බලකාය හෝ රජයේ ප‍්‍රවෘත්ති දෙපාර්තමේන්තුව විසින් පමණක් නිකුත් කරන නිල නිවේදන කෙරෙහි විශ්වාසය තබන ලෙසයි පොලිස් මාධ්‍ය ප‍්‍රකාශක ජේ්‍යෂ්ඨ පොලිස් අධිකාරී ජාලිය සේනාරත්න මහතා දැනුම් දෙන්නේ."
    },
    {
        "content": "මෙරට නව කොරෝන වයිරසය ආසාදිතයන් ගණන 2454 ක් දක්වා ඉහළ ගියා. ඊයේ (10) දිනයේදී වාර්තාවූ මුළු රෝගීන් ගණන 300 ක්. එය දිනක් තුළ වාර්තා වූ වැඩිම කොරෝනා ආසාදිතයින් සංඛ්‍යාවයි. මේ අතර කන්දකාඩු මත්ද්‍රව්‍ය නිවාරණ ප‍්‍රතිකාර සහ පුනරුත්ථාපන මධ්‍යස්ථානවල සිටින කාර්ය මණ්ඩලය ඇතුලු 1150 දෙනෙකු වෙනුවෙන් PCR පරීක්ෂණ ඊයේ (10) සිදුකළා. නිවාඩු ගොස් සිටින එම මධ්‍යස්ථානයේ සේවය කළ කාර්ය මණ්ඩල සාමාජිකයන් ද යළි ගෙන්වා ගැනීමටයි කටයුතු කළේ. අලුතින් හමුවූ ආසාදිතයන්ගෙන් වයිරසය සමාජයට සම්ප්‍රේෂණයවීමට කිසිසේත් ඉඩ නොතබන බව යුධ හමුදාපති ලුතිනන් ජෙනරාල් ශවේන්ද්‍ර සිල්වා මහතා ප‍්‍රකාශ කළා."
    },
    {
        "content": "පොලීසිය කළ වෙඩි තැබීමකින් පුද්ගලයෙකු මියයාමත් සමග මොරටුව ලුනාව ප්‍රදේශයේ කළහකාරී තත්ත්වයක් හටගැණුනා. එම සිද්ධිය මුල්කර ගනිමින් මේ වනවිට පිරිසක් කළහකාරී ලෙස හැසිරුණු බවයි අප වාර්තාකරුවන් පවසන්නේ. අගුලාන පොලිස් ස්ථානයේ නිලධාරීන් පිරිසක් ඊයේ (10) රාත්‍රී හදිසි මාර්ග බාධක යොදා වාහන පරීක්ෂා කරමින් සිටියදී ත්‍රී රෝද රථ දෙකක් එම ස්ථානයට පැමිණ තිබෙනවා. එම ත්‍රි රෝද රථ පරීක්ෂා කිරීමට යාමේදී පොලිස් නිලධාරීන්ට ගල්වලින් පහරදී ඔවුන් කළහකාරී ලෙස හැසිරුනු බවයි පොලාස් මූලස්ථානය නිවේදනය කරන්නේ. පිරිස පාලනය කිරීම සදහා පොලිස් නිලධාරියෙකු සිය රාජකාරි ගිනි අවියෙන් වෙඩි තබා තිබෙනවා. එහිදී තුවාල ලැබූ පුද්ගලයෙකු කලුබෝවිල රෝහලට ඇතුළත් කිරීමෙන් පසු මියගියා. මෙසේ මරණයට පත්ව ඇත්තේ වයස අවුරුදු 39 ක පුද්ගලයෙක්."
    },
    {
        "content": "රට සුරක්ෂිත වී ඇත්තේ ශක්තිමත් නායකත්වයක් තිබෙන නිසා බව අමාත්‍ය විමල් වීරවංශ මහතා පවසනවා. ඒ මහතා මේ අදහස් පළකළේ බම්බලිපිටියේ පැවති ජන හමුවක් අමතමින්."
    },
    {
        "content": "ජිනීවා යෝජනාවලින් ඉවත්වූ පරිදිම රටට අහිතකර ගිවිසුම්වලින් ඉවත්වීමට ක්‍රියා කරන බව අමාත්‍ය දිනේෂ් ගුණවර්ධන මහතා පවසනවා. බත්තරමුල්ල ප්‍රදේශයේදී සිය මැතිවරණ මෙහෙයුම් කාර්යාලය විවෘත කිරීමේ අවස්ථාවට එක්වෙමින් ඒ මහතා මේ බව ප්‍රකාශ කළා."
    },
    {
        "content": "ලන්ඩන් හි සිටි ශ්‍රී ලාංකිකයන් 236 දෙනෙකු අද (11) උදෑසන දිවයිනට පැමිණියා. ඔවුන් කටුනායක ජාත්‍යන්තර බණ්ඩාරනායක ගුවන් තොටුපොළේදී PCR පරික්‍ෂණයට යොමු කෙරුණා. ඉන් අනතුරුව නිරෝධායන මධ්‍යස්ථාන කරා රැගෙන යාම සිදු වූ බවයි අප වාර්තාකරුවන් පවසන්නේ."
    },
    {
        "content": "ඇතැම් රිය අනතුරුවලට හේතුව රියදුරන් නිසි සෞඛ්‍ය මට්ටමක නොසිටීම බවට හෙළිවී තිබෙනවා. ඒ අනුව බස් රථ රියදුරන් සදහා නොමිලේ සෞඛ්‍ය කදවුරක් කිරිබත්ගොඩ ප්‍රධාන බස් නැවතුම්පො‍ළේදී පැවැත්වුණා. බස්නාහිර පළාත භාර ජ්‍යෙෂ්ඨ නියෝජ්‍ය පොලිස්පති දේශබන්දු තෙන්නකෝන් මහතාගේ ප්‍රධානත්වයෙන් පැවති මෙම සෞඛ්‍ය කදවුර සංවිධාන කළේ කැලණිය පොලිස් කොට්ඨාසයයි. කිරිබත්ගොඩ මූලික රෝහලේ කාර්ය මණ්ඩලය ඒ සදහා දායකත්වය ලබා දුන්නා. මීට සමගාමීව රාගම,  කදාන,  වත්තල යන බස් ගමනාන්තවලදී ද ඒ ඒ පොලිස්ථාන මගින් සෞඛ්‍ය කදවුරු ක්‍රියාත්මක කළා. රියදුරන්ගේ විනය සම්බන්ධයෙන් ජනාධිපති ගෝඨාභය රාජපක්‍ෂ මැතිතුමාගේ ප්‍රධානත්වයෙන් පසුගියදා පැවති සාකච්ඡාවකදී ද අවධානය යොමු කෙරුණා. රියදුරන් විවිධ රෝගාබාධවලින් පෙළීම,  අධික තෙහෙට්ටුව ආදිය ද අනතුරුවලට හේතු බව හදුනාගෙන තිබෙනවා. සායන පැවැත්වීමේ ක්‍රමය ඉදිරියේදී දිවයින පුරා ව්‍යාප්ත කිරීමටයි සැලසුම් කර තිබෙන්නේ."
    },
    {
        "content": "ශ්‍රී ලංකා ජීවිතාරක්‍ෂක සංගමයට ඇමෙරිකාවෙන් ජීවිතාරක්‍ෂක උපකරණ තොගයක් පරිත්‍යාග කෙරුණා. මෙරට ජීවිතාරක්‍ෂක සේවාවන් තවත් සාර්ථකව සිදු කිරීම සදහායි මෙම උපකරණ ලබා දී ඇත්තේ. ඩිංගි බෝට්ටු 2 ක් හා බෝට්ටු එන්ජින් 2 ක් ද ඒ අතර වනවා. ජීවිතාරක්‍ෂක උපකරණ තොගය ශ්‍රී ලංකාවේ ඇමෙරිකා තානාපතිවරිය ශ්‍රී ලංකා ජීවිතාරක්‍ෂක සංගමය වෙත ලබා දුන්නා. එමෙන්ම මෙම සංගමය මගින් පවත්වන ජීවිතාරක්‍ෂක පාඨමාලාව සාර්ථකව හැදෑරූ අය සදහා සහතික පත් ප්‍රදානය ද මීට සමගාමීව සිදුකෙරුණා."
    },
    {
        "content": "ශ්‍රී ලංකා ගුවන් හමුදාවේ පලාලි කදවුරේ පිහිටි නිරෝධායන මධ්‍යස්ථානයේ නිරෝධායනය සාර්ථකව අවසන් කළ 100 දෙනෙකු නිවෙස් බලා පිටව ගියා. මැදපෙරදිග ඇතුලු විදේශයන් හි සිට පැමිණි පිරිසකුයි මෙසේ නිරෝධායනයට ලක් කෙරුණේ. ගුවන් හමුදාපති එයාර් මාර්ෂල් සුමංගල ඩයස් මහතාගේ උපදෙස් මත සියලු පහසුකම් සහිතව මෙම නිරෝධායන මධ්‍යස්ථානය පවත්වාගෙන යාමටයි ගුවන් හමුදාව පියවර ගෙන තිබෙන්නේ."
    },
    {
        "content": "පොලිස් විශේෂ කාර්ය බලකාය මුල්ලේරියාව ප්‍රදේශයේ කළ වැටලීමකදී කේරළ ගංජා කිලෝග්‍රෑම් 456 කට අධික ප්‍රමාණයක් පොලිස් භාරයට ගෙන තිබෙනවා. මෙහිදී සැකකරුවෙකු ද අත්අඩංගුවට ගත් අතර ඔහුගෙන් රැදවුම් නියෝග මත ප්‍රශ්න කළ අවස්ථාවේදීයි කැලණිමුල්ල කැලණිනදී මාවතේ පිහිටි සැකකරුගේ මවගේ නිවසේ තිබී හෙරොයින් මත්කුඩු කිලෝග්‍රෑම් එකයි ග්‍රෑම් 300 ක ප්‍රමාණයක් සොයා ගැනුණේ."
    },
    {
        "content": "ලෝක ජනගහන දිනය අදයි. ලොව පුරා රටවල ජනතාව කොවිඩ් 19අර්බුදය හමුවේ අභියෝග රැසකට මුහුණදී සිටින අවස්ථාවකදී ලෝක ජනගහන දිනය සැමරීම සිදු වන්නේ. සෑම වසරකම ජුලි මස 11 වනදා ජනගහන දිනය ලෙස නම් කිරීමට එක්සත් ජාතීන්ගේ සංවර්ධන වැඩසටහන 1989 වසරේදී කටයුතු කළා. 1987 වසරේ ජුලි මස 11 වනදා ලෝක ජනගහනය බිලියන 05 ක් වීම  සැමරීම සිදු වූ අතර එය ජනගහන දිනය නිලවශයන් ප්‍රකාශයට පත් කෙරුණේ 1989 වසරේදී. කොවිඩ් 19 වසංගය සමගින් ලොව පුරා ජනතාව වෙත ලැබිය යුතු බොහෝ වරප්‍රසාද අහිමි වී තිබෙනවා. එදා මෙදා තුර ඉතිහාසයේ ජන ජීවිතයට වැඩිම බලපෑමක් එල්ල කරමින් කොරෝනා වෛරසයට ලෝක ජනතාවගෙන් මිලියන 12 කට වැඩි පිරිසක් මේ වන විට ගොදුරුවී තිබෙනවා. වෛරසය නිසා ලොව පුරා අහිමි වූ ජීවිත සංඛ්‍යාව ලක්ෂ 06 කට ආසන්නයි. දූර දර්ශී නායකත්වය සහ සෞඛ්‍ය ආරක්ෂක ඇතුළු විවිධ අංශවල කැපවීම හේතුවෙන් ශ්‍රී ලංකාවේ ජනගහනය කොරෝනා වෛරසයෙන් පීඩා විදීම සෙසු රටවලට සාපේක්ෂව ඉතා අඩු මට්ටමක් ගත්තා. මෙරට කොරෝනා ආසාදිතයන්ගේ සංඛ්‍යාව 2000 කට ආසන්න අගයක පවත්වාගැනීමට හැකි වූයේ එම ධූරදර්ශී නායකත්වය කල් තබා නිසි ක්‍රියාමාර්ග ගැනීම හේතුවෙනුයි. වඩාත්ම ආකර්ෂනීයම සිද්ධිය වන්නේ මෙරට කොරෝනා ආසාදනයට ලක් වූ ජනතාවගෙන් 1979කට වැඩි පිරිසක්  සම්පූර්ණ සුවය ලැබීමයි.මේ අනුව ශ්‍රී ලංකාවේ රෝගය වැළඳුණු පුද්ගලයන්ගෙන් අතිබහුතරයක් පූර්ණ සුවය ලැබීමට තරම් වාසනාවන්ත වුණා. ලොව දෙවන විශාලතම ජනගහනය හිමි අපගේ අසල්වැසි ඉන්දියාව පමණක් නොව යුරෝපාකරයද  ඇමෙරිකා එක්සත් ජනපදයද කොරෝනා වෛරසය  හමුවේ පත්ව සිටින්නේ මහත් අභියෝගකාරී තත්ත්වයකටයි. සිදු කර ඇති නවතම ගණන් බැලීම් අනුව ලෝක ජනගහනය බිලියන 7.8 ඉක්මනවා. විශ්ලේශකයන්ගේ අදහස  වන්නේ කොවිඩ් 19 වසංගයේ බලපෑමෙන් පවුල් සැළසුම් ක්‍රම ඇතුළු සෞඛ්‍යපද්ධති අකර්මන්‍ය වීම නිසා සැළසුම් නොකරන ලද ගැබ් ගැනීම් ඉහළ යාමෙන් ජනගහනය විශාල වශයෙන් ඉහළ යාමක් ඉඩක් ඇති බවයි. ලොව වැඩිම ජන ඝණත්වයක ඇති ආසියාව මෙහිදී අභියෝග රැසකට මුහුණ දෙනු ඇති. ලොව වැඩිම ජනගහනයක් ඇති රටවල් දෙක වන ඉන්දියාව සහ චීනය ආසියා මහද්වීපයට අයත් වන අතර ලෝක ජනගහනයෙන් සියයට 36 ක් එම දෙරට නියෝජනය කරනවා.  මෙවර ජනගහන දිනයේදී ජනගහනය අධික වශයෙන් වර්ධනය වීම සහ ඒ ඔස්සේ පරිසරයට හා සංවර්ධනයට ඇතිවන බලපෑම පිලිබද සාකච්ඡා කිරීමට ලෝක සංවිධාන කටයුතු කර තිබෙනවා."
    },
    {
        "content": "හෝමාගම, පිටිපන පාතාල අවි ගබඩා සිද්ධියට අදාළ තවත් ටී 56 ගිනි අවි දෙකක් පොලිස් කොස්තාපල්වරයෙකුගේ නිවසේ තිබී  අත්අඩංගුවට ගැනුණා. පොලිස් කොස්තාපල්වරයා ද අත්අඩංගුවට ගත් අතර ඔහු හා එම අවි සම්බන්ධයෙන් අංශ කිහිපයක් ඔස්සේ පරික්ෂණ ක්‍රියාත්මක බවයි පොලිස් මාධ්‍ය ප්‍රකාශ ජ්‍යෙෂ්ඨ පොලිස් අධිකාරි ජාලිය සේනාරත්න මහතා සදහන් කළේ."
    },
    {
        "content": "රටේ ආර්ථිකය ශක්තිමත් කරන යුගය ලබන 5 වනදා ආරම්භ කරන බව සමගි ජන බලවේගයේ නායක සජිත් ප්‍රේමදාස මහතා පවසනවා. මහනුවර හාරිස්පත්තුව මැතිවරණ කොට්ඨාසයේ පැවති ජන හමුවකට සහභාගි වෙමින් ඒ මහතා මේ බව කියාසිටියා. සමගි ජන බලවේගයේ මහනුවර දිස්ත්‍රික් අපේක්‍ෂකයන් ඇතුලු පිරිසක් මෙම ජනහමුවට සහභාගි වුණා."
    },
    {
        "content": "අන්තරායකර රසායනික ද්‍රව්‍ය මහා පරිමාණයෙන් මුහුදට බැහැර කළ පිරිසක් අත්අඩංගුවට ගැනීමට පොලිස් විශේෂ කාර්ය බලකායට හා පරිසර පොලීසියට හැකිවුණා. අවිස්සාවේල්ල ප්‍රදේශයේ කර්මාන්ත ශාලාවකින් ඉවත් කෙරෙන මෙම රසායනික ද්‍රව්‍ය මාදම්පිටිය පොම්පාගාරය හරහා මුහුදට බැහැර කිරීම සිදු වනවා. බවුසර් 10 ක් ද මෙහිදී පොලිස් භාරයට ගැනුණා. සමුද්‍රීය පරිසර ආරක්‍ෂක අධිකාරියට ලද තොරතුරකට අනුවයි වැටලීම සිදු කෙරුණේ. අදාළ නිලධාරීන් මෙම ස්ථානයට යන විටත් බවුසර් 5 ක තිබූ මෙම ද්‍රව්‍ය මුහුදට බැහැර කර අවසන්. මෙම ජාවාරම කලක් පුරා සිදුකර ඇති බවයි මධ්‍යම පරිසර අධිකාරියේ සභාපතිවරිය පවසන්නේ."
    },
    {
        "content": "අපොස උසස් පෙළ විභාගය ඔක්තෝබර් මාසයේදී පවත්වන ලෙසට සිසු දරු දැරියන් ජනාධිපති ගෝඨාභය රාජපක්‍ෂ මැතිතුමාගෙන් කළ ඉල්ලීම වහාම අධ්‍යාපන අමාත්‍ය ඩලස් අලහප්පෙරුම මහතා වෙත යොමු කිරීමට ජනාධිපතිතුමා පියවර ගත්තා. නාවලපිටිය ප්‍රදේශයේ පැවති ජනහමු කිහිපයකට සහභාගි වීම සදහා ජනාධිපතිතුමා එහි ගිය අවස්ථාවේදීයි සිසු දරු දැරියන්ගෙන් මෙම ඉල්ලීම ලැබී තිබෙන්නේ. නාවලපිටිය ජයතිලක ක්‍රීඩාංගනයේදී මහා සංඝරත්නය සෙත් පිරිත් සජ්ඣායනා කර ජනාධිපතිතුමාට ආශිර්වාදය පළ කළා. ශ්‍රී ලංකා පොදුජන පෙරමුණ සමග පසුගියදා අත්වැල් බැදගත් නාවලපිටිය ගගඉහළ කෝළරේ ප්‍රාදේශීය සභාවේ එක්සත් ජාතික පක්‍ෂ මන්ත්‍රීවරුන් අට දෙනා හා පස්භාගේ කෝරළේ ප්‍රාදේශීය සභාවේ මන්ත්‍රීවරුන් දෙදෙනා මෙහිදී ජනාධිපතිතුමා හමුවුණා. ජනාධිපතිතුමා ගෙන යන වැඩපිළිවෙළට පූර්ණ සහාය ලබා දෙන බවයි ඔවුන් මෙහිදී කියාසිටියා. නාවලපිටිය බස් නැවතුම්පොළ ඉදිරිපිට සංවිධාන කර තිබූ ජනහමුවට ද ජනාධිපතිතුමා එක්වුණා. එහිදී තේ දළු සදහා සාධාරණ මිලක් ලබා ගැනීමට සහාය වන්නැයි එම කර්මාන්තයේ නිරත වූ පිරිස ජනාධිපතිතුමාගෙන් ඉල්ලා සිටියා. දේශීය ගොවියා මෙන්ම තේ කර්මාන්තය ආරක්‍ෂා කර ගැනීම තම ප්‍රමුඛ අරමුණක් බව ජනාධිපතිතුමා මෙහිදී ප්‍රකාශ කළා. නාවලපිටිය ප්‍රදේශවාසීන් මුහුණ දී සිටින ඉඩම් ගැටලු පිළිබඳ මෙහිදී ජනාධිපතිතුමා දැනුවත් කෙරුණා. ඉඩම් ප්‍රතිසංස්කරණ කොමිෂන් සභාවේ සභාපතිවරයා සමග සාකච්ඡා කර ඊට විසදුම් ලබා දෙන ලෙස ජනාධිපතිතුමා මහ මැතිවරණ අපේක්‍ෂක මහින්දානන්ද අලුත්ගමගේ මහතාට උපදෙස් ලබා දුන්නා. වතු ආශ්‍රිත දරුවන් සදහා නාවලපිටියට උසස් අධ්‍යාපන ආයතනයක් හා කාර්මික විද්‍යාලයක් ලබා දෙන ලෙසට කළ ඉල්ලීම කෙරෙහි ද ජනාධිපතිතුමාගේ අවධානය යොමු වුණා. මහනුවර දිස්ත්‍රික් අපේක්‍ෂක අනුරාධ ජයරත්න මහතා සංවිධාන කළ ජන හමුවකට ද ජනාධිපතිතුමා සහභාගි වුණා. ගම්පොළ දුම්රිය ස්ථානය අසලදීයි එය පැවැත්වුණේ. මහා සංඝරත්නය මෙන්ම සර්ව ආගමික පූජකවරුන් එහිදී ජනාධිපතිතුමාට ආශිර්වාද කළා. රැස්ව සිටි ජනතාවගෙන් ජනාධිපතිතුමාට හිමි වූයේ උණුසුම් පිළිගැනීමක්. මෙවර අපොස උසස් පෙළ විභාගය ඔක්තෝබර් මාසයේ පවත්වන ලෙසට එහිදී දරුවන් කළ ඉල්ලීම ජනාධිපතිතුමා අධ්‍යාපන අමාත්‍යවරයා වෙත යොමු කළා. උඩුනුවර දවුලගල අලපලාවිල ක්‍රීඩාංගනයේ පැවති ජන හමුවට ද ජනාධිපති ගෝඨාභය රාජපක්‍ෂ මැතිතුමා එක්වුණා. ආදම් පාරිස් මහතායි ජන හමුව සංවිධාන කළේ. සැලකිය යුතු පිරිසක් එම අවස්ථාවට ද සහභාගි වුණා."
    },
    {
        "content": "ඊයේ (10) පෙරවරුවේ කොළඹ මහාධිකරණ පරිශ්‍රයේදී මාධ්‍යවේදියෙකුට තමාගෙන් සිදුවූ බාධාව සම්බන්ධයෙන් සමාව ඉල්ලා සිටින බව පොලිස් පරීක්ෂක නියොමාල් රංගජීව පවසයි."
    },
    {
        "content": "මත් උවදුරින් දරු පරපුර බේරා ගන්නා බව අග්‍රාමාත්‍ය මහින්ද රාජපක්ෂ  මහතා අවධාරණය කළා. ඒ දෙණියායේ පැවති ජන හමුවක් අමතමින්. මෙවර මහ මැතිවරණයට ශ්‍රී ලංකා පොදුජන පෙරමුණෙන් තරගවදින නිපුන රණවක මහතාගේ ජය තහවුරු කිරීම වෙනුවෙන් දෙණියාය නගරයේදී ජන හමුවක් පැවැත්වුණා. ඒ අග්‍රාමාත්‍ය මහින්ද රාජපක්ෂ මහතාගේ ප්‍රධානත්වයෙන්. ලංකා පොදුජන පෙරමුණේ සභාපති මහාචාර්ය ජී එල් පීරිස්, අපේක්ෂක මහින්ද යාපා අබේවර්ධන යන මහත්වරුන් ඇතුළු පිරිසක් ඊට එක්ව සිටියා. මෙවර මහ මැතිවරණයට මාතර දිස්ත්‍රික්කයෙන් තරගවදින ශ්‍රි ලංකා පොදුජන පෙරමුණේ අපේක්ෂකයින්ගේ ජය තහවුරු කෙරන ජන හමුවක් මාතර  නූපේ ප්‍රදේශයේ දී පැවැත්වුණා. අග්‍රාමාත්‍ය මහින්ද රාජපක්ෂ මහතාගේ ප්‍රධානත්වයෙන් පැවති එම ජන හමුවට ශ්‍රි ලංකා පොදුජන පෙරමුණෙන් මෙවර මහ මැතිවරණයට තරග කරන අපේක්ෂකයින් එක්ව සිටියා."
    },
    {
        "content": "කන්දකාඩු පුනරුත්ථාපන මධ්‍යස්ථානයේ දේශනයකට සහභාගි වූ රාජාංගනය ප්‍රදේශයේ පදිංචිකරුවෙකු හා ඔහුගේ දරුවන් දෙදෙනාට කොරෝනා ආසාදනය වී තිබෙනවා. එක් දරුවෙකුගේ වයස අවුරුදු 11 ක් වන අතර අනෙක් දරුවාගේ වයස අවුරුද්දයි මාස 6 ක් වනවා. ඒත් සමගම මෙම පිරිස ඇසුරු කළ සියලු දෙනා නිරෝධායනයට ලක් කෙරුණා. මේ අතර මෙරටින් පළමු කොරෝනා ආසාදිතයා හමුවී මාස 4 ක් ගතවෙද්දී දිනක් තුළ වැඩිම කොරෝනා ආසාදිතයින් සංඛ්‍යාව ඊයේ වාර්තා වුණා. ඊයේ හමුවූ කොරෝනා රෝගීන්ගේ සංඛ්‍යාව 300 ක්. කොරෝනා ආසාදිතයන් පිළිබද අසත්‍ය තොරතුරු පතුරුවන අය සම්බන්ධයෙන් පොලීසිය අවධානයෙන් පසුවනවා. මෙරටින් හමු වූ සමස්ත කොරෝනා රෝගීන්ගේ සංඛ්‍යාව 2459 ක් දක්වා ඉහළ ගියා. ප්‍රතිකාර ලබන රෝගීන්ගේ සංඛ්‍යාව ක්‍රමයෙන් අඩු වුව ද කන්දකාඩුවලින් වැඩි පිරිසක් එකවර හමුවීමත් සමග දැනට රෝහල්වල ප්‍රතිකාර ලබන පිරිස 468 ක් දක්වා ඉහළ ගොස් තිබෙනවා. වෛද්‍ය අධීක්‍ෂණය යටතේ 37 දෙනෙකු පසුවනවා. නව්‍ය කොරෝනා වෛරසය ආසාදනය වූ රෝගීන් 1980 දෙනෙකු සුවය ලැබුවා. මෙරටින් කොරෝනා මරණ 11 ක් වාර්තා වනවා. ඊයේ දිනයේ හමු වූ කොරෝනා රෝගීන් අතුරින් 283 දෙනෙකුම කන්දකාඩු පුනරුත්ථාපන මධ්‍යස්ථානයේ සිටි පිරිසක් බවයි සෞඛ්‍ය අංශ සදහන් කරන්නේ. ඉන්දියාවේ සිට පැමිණි පුද්ගලයන් 9 දෙනෙකු, එක්සත් අරාබි එමීර් රාජ්‍යයේ සිට පැමිණි 3 දෙනෙකු හා පාකිස්තානයේ සිට පැමිණි එක් අයෙකුට කොරෝනා ආසාදනය වී සිටියදී සොයා ගැනුණා. කන්දකාඩු පුනරුත්ථාපන මධ්‍යස්ථානයෙන් හදුනාගත් කොරෝනා රෝගියෙකු ඇසුරු කළ පුද්ගලයන් 3 දෙනෙකුට ද වෛරසය ආසාදනය වී තිබෙනවා. එමෙන්ම වැලිකඩ බන්ධනාගාරයේ රැඳවූවෙකුට ද වෛරසය ආසාදනය වී ඇති බව සොයා ගත්තා. කෙසේ වුව ද මේ වන විට හමුවන කොරෝනා රෝගීන් කිසිවෙකුත් බාහිර සමාජයෙන් නොවන බවයි යුද හමුදාපතිවරයා පවසන්නේ. සෞඛ්‍ය සේවා අධ්‍යක්‍ෂ ජනරාල්වරයා ද වත්මන් තත්ත්වය පිළිබද අදහස් ප්‍රකාශ කළා. \n \n කොරෝනා ආසාදිතයන් දිවයිනේ විවිධ ප්‍රදේශවලින් හමු වී ඇති බවට ඇතැමුන් කටකතා පැතිරවීමට මෙන්ම සමාජ මාධ්‍ය ජාල ඔස්සේ අසත්‍ය තොරතුරු ප්‍රචාරය කිරීමට පෙළඹී සිටිනවා. ඔවුන්ගේ කටකතාවලට හසුවීමෙන් වළකින්නැයි පොලීසිය මහජනතාවට දැනුම් දෙනවා. මේ සම්බන්ධයෙන් නිල නිවේදන නිකුත් කරන රජයේ ආයතනවලින් සිදු කරන ප්‍රකාශ පිළිබද පමණක් විශ්වාස කරන ලෙසයි පොලීසියට සදහන් කරන්නේ. ලන්ඩන් හි සිටි ශ්‍රී ලාංකිකයන් 236 දෙනෙකු අද උදෑසන දිවයිනට පැමිණියා. ඔවුන් කටුනායක ජාත්‍යන්තර බණ්ඩාරනායක ගුවන් තොටුපොළේදී පී සී ආර් පරික්‍ෂණයට යොමු කෙරුණා. ඉන් අනතුරුව නිරෝධායන මධ්‍යස්ථාන කරා රැගෙන යාම සිදු වූ බවයි අප වාර්තාකරුවන් පවසන්නේ. ගුවන් හමුදාවේ පලාලි කදවුරේ පිහිටි මධ්‍යස්ථානයේ නිරෝධායනයට ලක් වූ සිය දෙනෙකු එම කටයුතු අවසන් කර සිය නිවෙස් බලා පිටත්ව ගියා. ගුවන් හමුදාපති එයාර් මාර්ෂල් සුමංගල ඩයස් මහතාගේ උපදෙස් පරිදි මෙම මධ්‍යස්ථානය ක්‍රියාත්මක වනවා. ස්වසන ආබාධයක් හේතුවෙන් මුන්දලම රෝහලට ඇතුළත් කළ 20 හැවිරිදි අයෙකු හලාවත රෝහල වෙත මාරු කර යැවීමෙන් පසු ජීවිතක්ෂයට පත්වුණා. ඔහුට කොරෝනා වැළදී ඇති බවටයි සැක කෙරුණේ. එහෙත් සිදු කළ පරික්‍ෂණවල වාර්තා මේ වන විට ලැබී ඇති අතර මෙම තරුණයාට කොරෝනා ආසාදනය වී නැති බව එහිදී තහවුරු වුණා."
    },
    {
        "content": "කන්දකාඩු පුනරුත්ථාපන මධ්‍යස්ථානයෙන් කොරෝනා වෛරසය ආසාදනය වූ තවත් 43 දෙනෙකු සොයා ගෙන තිබෙනවා. ඒ අනුව ඊයේ දිනයේ තුළ පමණක් රෝගීන් 57ක් වාර්තා වුණා.ඊයේ දිනය තුළ වාර්තාවු කොරෝනා ආසාදිතයන්ගෙන් පස් දෙනෙකු විදේශයන්ගෙන් පැමිණි ශ්‍රී ලාංකිකයන්. මේ අතර ඊයේ රාජාංගනය ප්‍රදේශයෙන් වාර්තාවූ ආසාදිතයන්ගේ ආශ්‍රිතයන්ට අදාළව මේ වන විට PCR පරීක්ෂණ සිදුකෙරෙමින් තිබෙනවා. ඒ රාජාංගනය සතිපොළ ආසන්නයේයි. මෙරට සමස්ථ කොරෝනා ආසාදිතයන්ගේ සංඛ්‍යාව 2,511 දක්වා ඉහළ ගොස් තිබෙනවා. ඒ අතරින් 1980 දෙනෙකු පූර්ණ සුවය ලැබුවා. සමාජයේ ඇතිවූ අනෙකුත් කොවිඩ් ආසාදිත පොකුරු මෙන්ම මෙම පොකුරු ද පාලනය කර ගත හැකි බවයි සෞඛ්‍ය සේවා අධ්‍යක්ෂ ජෙනරාල් අනිල් ජාසිංහ මහතා සඳහන් කළේ. දිවයිනේ විවිධ ප්‍රදේශවලින් තවත් රෝගීන් වාර්තාවීමේ ඉඩක් ඇති බවද ඒ මහතා පැවසුවා."
    },
    {
        "content": "නව දේශපාලන බලයක් අත්පත් කර ගැනීම සඳහා තාරුණ්‍යයේ නව රැල්ලක් ඇති කළ යුතු බව ජනතා විමුක්ති පෙරමුණේ නායක අනුර කුමාර දිසානායක මහතා පවසනවා. ජාතික ජන බලවේගයේ තරුණ සංවිධානය සංවිධාන කළ හෙට සටනට පණ පොවන නව රැල්ල වැඩසටහන එක්වෙමිනුයි ඒ මහතා මේ බව කියාසිටියේ. පිටකෝට්ටේ දී එම වැඩසටහන පැවැත්වුණා."
    },
    {
        "content": "දේශපාලන පළිගැනීම් සිදු කිරීමට නොහැකි වන පරිදි රාජ්‍ය සේවකයාට ව්‍යවස්ථාව තුළින්ම ආරක්‍ෂාව ලබාදෙන බව අග්‍රාමාත්‍ය මහින්ද රාජපක්‍ෂ මහතා පවසනවා. යහපාලන රජය සමයේ රාජ්‍ය සේවකයාට අහිමි වූ සෑම අයිතියක්ම වත්මන් ආණ්ඩුව ලබා දෙන බවයි අග්‍රාමාත්‍යවරයා අවධාරණය කළේ. මහ මැතිවරණය සඳහා ශ්‍රී ලංකා පොදුජන පෙරමුණෙන් ඉදිරිපත්වන අපේක්‍ෂකයන්ගේ ජය තහවුරු කිරීමේ ජනහමු මාලාවේ තවත් ජනහමුවක් මහරගම නගරයේදී අද පැවැත්වුණා. කොළඹ දිස්ත්‍රික් අපේක්‍ෂිකා කාන්ති කොඩිකාර මහත්මිය , හිටපු පළාත් සභා මන්ත්‍රී උපාලි කොඩිකාර මහතා ඇතුලු පිරිසක් ඊට එක්ව සිටියා. එක්සත් ජාතික පක්‍ෂය අතහැර දැමූ උපාධිධාරීන්ට රැකියා ලබා දීමේ වැඩපිළිවෙළ යළි ආරම්භ කරන බවයි අග්‍රාමාත්‍යවරයා ප්‍රකාශ කළේ. \n \n මේ අතර පාදුක්ක සතිපොළ භූමියේ පැවති ජන හමුවට ද අග්‍රාමාත්‍ය මහින්ද රාජපක්ෂ මහතා එක්වුණා. දිනේෂ් ගුණවර්ධන , ආචාර්ය බන්දුල ගුණවර්ධන යන අමාත්‍යවරුන් ඇතුළු විශාල පිරිසක් එම ජන හමුවට එක්ව සිටියා. ශ්‍රී ලංකා පොදුජන පෙරමුණේ අවිස්සාවේල්ල සංවිධායක සහ කොළඹ දිස්ත්‍රික් අපේක්ෂක රවීන්ද්‍ර ජයසිංහ මහතායි මෙම ජන හමුව සංවිධාන කළේ. ඒ මහතාගේ නිල වෙබ් අඩවිය විවෘත කිරීම ද අග්‍රාමාත්‍යවරයාගේ ප්‍රධානත්වයෙන් සිදු කෙරුණා. එම කටයුතු සිදුවූයේ පාදුක්ක පොදු ජන පෙරමුණු කාර්යාලයේදීයි. පිළියන්දල සෝමවීර චන්ද්‍රසිරි ක්‍රීඩාංගනයේදී ද අග්‍රාමාත්‍යවරයාගේ ප්‍රධානත්වයෙන් ජන හමුවක් පැවැත්වුණා. හිටපු පාර්ලිමේන්තු මන්ත්‍රී ගාමිණී ලොකුගේ මහතා එම ජන හමුව සංවිධාන කර තිබුණා. බස්නාහිර පළාත් හිටපු ප්‍රධාන අමාත්‍ය ඉසුර දේවප්‍රිය මහතා මෙහිදී ශ්‍රී ලංකා පොදුජන පෙරමුණේ සාමාජිකත්වය ලබා ගත්තා."
    },
    {
        "content": "කෘෂි බෝග අපනයනයේදී නිමි ද්‍රව්‍ය සැකසීමට ප්‍රමුඛතාව දී වැඩි ලාභ උපයා ගැනීමට උත්සාහ ගන්නැයි ජනාධිපති ගෝඨාභය රාජපක්‍ෂ මැතිතුමා ප්‍රකාශ කළා. අතරමැදියන්ට හසු නොවී රජයේ පාලන මිලට වී අස්වැන්න ලබා දෙන ලෙස ද ජනාධිපතිතුමා ගොවි ජනතාවට උපදෙස් ලබා දුන්නා. ශ්‍රී ලංකා පොදුජන පෙරමුණින් මහ මැතිවරණයට ඉදිරිපත් වන අපේක්‍ෂකයන්ගේ ජයග්‍රහණය තහවුරු කිරීම සඳහා දෙවන වරටත් මහනුවර දිස්ත්‍රික්කයේ චාරිකාවකට එක්වෙමින් හසලක පැවති ජනහමුවකදී ජනාධිපතිතුමා මේ බව ප්‍රකාශ කළා. උඩුදුම්බර හසලක නවරත්න ක්‍රීඩාංගනයේ සහ හසලක සතිපොළ භූමියේ පැවති ජනහමුවලට ජනාධිපති ගෝඨාභය රාජපක්‍ෂ මැතිතුමා සහභාගි වුණා. එම ජනහමු සංවිධාන කර තිබුණේ හිටපු රාජ්‍ය අමාත්‍ය ලොහාන් රත්වත්තේ මහතායි. වනඅලි ගම් වැදීමේ ගැටලුවට විසදුම් ලබා දීමට රජය මේ වන විටත් පියවර ගෙන ඇති බව ජනාධිපතිතුමා ප්‍රදේශවාසීන්ට ප්‍රකාශ කළා. මිනිපේ ප්‍රදේශයේ ජනතාව මුහුණ දෙන පානීය ජල ගැටලුව කෙරෙහි ද ජනාධිපතිතුමාගේ අවධානය යොමුවුණා. ගුරු හිඟය හා උසස් පෙළ දක්වා අධ්‍යාපන පහසුකම් සහිත පාසලක් හසලක ප්‍රදේශයට නොමැතිවිමෙන් දරුවන් පත්ව සිටින අපහසුතාව පිළිබදව ද ජනතාව මෙහිදී ජනාධිපතිතුමා දැනුවත් කළා. මේ අතර ජනාධිපති ගෝඨාභය රාජපක්‍ෂ මැතිතුමා හාරිස්පත්තුව අලවතුගොඩ නගරයට පැමිණ ජනතාව හමුවුණා. එහිදී මහත් හරසරින් ජනාධිපතිතුමා පිළිගත් ජනතාව තම පොදු ගැටලු ජනාධිපතිතුමා වෙත ඉදිරිපත් කළා. මෙම ජන හමුව සංවිධාන කර තිබුණේ අපේක්‍ෂක තිලක් රාජපක්‍ෂ මහතායි."
    },
    {
        "content": "වේයන්ගොඩ මල්ලැහැව මාර්ගයේ කුඹල්ඔළුව ප්‍රදේශයේ සිදුවූ රිය අනතුරකින් එකම පවුලේ මව සහ දරු දෙදෙනා මියගොස් තිබෙනවා. ත්‍රි රෝද රථයක් කුඹුරකට පෙරලීමෙන් අනතුර සිදුවී තිබුණා. අදාළ මව එම ත්‍රි රෝද රථය පදවා ඇති බවයි පොලිස් මූලස්ථානය සඳහන් කරන්නේ. ඇයට ත්‍රි රෝද රථය පාලනය කර ගැනීමට නොහැකිව මාර්ගයෙන් ඉවතට පැන කුඹුරකට පෙරලී අනතුර සිදුවුණා. අනතුර සිදුවන අවස්ථාවේදී ත්‍රි රෝද රථය තුළ පැදවූ කාන්තාවට අමතරව තවත් කාන්තාවක් , පිරිමි පුද්ගලයෙකු සහ පිරිමි ළමයින් දෙදෙනෙකු ගමන් කර ඇති බවයි පොලීසිය සඳහන් කළේ. ත්‍රි රෝද රථය පැදවූ කාන්තාව සහ පිරිමි ළමයින් දෙදෙනා අනතුරෙන් මියගියා. මියගිය කාන්තාව 40 හැවිරිදි වියේ පසුවූ අතර දරුවන් දෙදෙනා වයස අවරුදු 9 සහ අවුරුදු එකහමාර වියේ පසුවුණා. තුවාල ලැබූ අනෙක් කාන්තාව කොළඹ ජාතික රෝහලට වැඩිදුර ප්‍රතිකාර සඳහා මාරුකර යවා තිබෙනවා. වේයන්ගොඩ පොලීසිය සිද්ධිය සම්බන්ධයෙන් වැඩිදුර පරීක්ෂණ සිදුකරනවා."
    },
    {
        "content": "මහ මැතිවරණයේ තැපැල් ඡන්ද සලකුණු කිරීම අද ආරම්භ වුණා. අද දිනය වෙන්කර ඇත්තේ සෞඛ්‍ය සේවකයන් සඳහායි. තැපැල් ඡන්දයට දින 7ක් වෙන්කර තිබෙනවා. අද සිට ලබන 17 වනදා දක්වා සහ 20 / 21 යන දිනයන් හිදී තැපැල් ඡන්දය සලකුණු කිරීම සිදු කෙරෙනවා. මැතිවරණ කටයුතු අධීක්‍ෂණය කරන සෞඛ්‍ය වෛද්‍ය නිලධාරීන් හා මහජන සෞඛ්‍ය පරික්‍ෂකවරුන් ඇතුලු සෞඛ්‍ය නිලධාරීන් අද දිනයේදී තැපැල් ඡන්ද ප්‍රකාශ කිරීමට කටයුතු කරන ආකාරය දැකගත හැකිවූ බවයි අප වාර්තාකරුවන් ප්‍රකාශ කළේ. පෙරවරු නවයට ආරම්භ වූ තැපැල් ඡන්ද සලකුණු කිරීමේ කටයුතු පස්වරු 4 ට අවසන් වනවා. පොලිස්ථාන , ආරක්‍ෂක හමුදා , සිවිල් ආරක්‍ෂක දෙපාර්තමේන්තුව , සෞඛ්‍ය අංශ , සියලුම දිස්ත්‍රික් ලේකම් කාර්යාල , මැතිවරණ කාර්යාල හැර සෙසු රාජ්‍ය ආයතන තැපැල් ඡන්ද සලකුණු කිරීම හෙට සහ අනිද්දා දිනවලදි සිදුකෙරෙනවා. ලබන 16 හා 17 යන දිනයන් හිදී තැපැල් ඡන්ද සලකුණු කිරීමට අවස්ථාව ලබා දී තිබෙන්නේ පොලිස්ථාන , ආරක්‍ෂක හමුදා , සිවිල් ආරක්‍ෂක දෙපාර්තමේන්තුව , සෞඛ්‍ය අංශ හා සියලුම දිස්ත්‍රික් ලේකම් කාර්යාල හා මැතිවරණ කාර්යාලවල තැපැල් ඡන්ද දායකයින්ටයි. එම දිනවල ඡන්දය ප්‍රකාශ කිරීමට නොහැකි වුවහොත් ලබන 20 හා 21 දිනයන් හිදී අදාළ සහතික කිරීමේ නිලධාරියාගේ කාර්යාලය පිහිටි දිස්ත්‍රික්කයේ මැතිවරණ කාර්යාලයේ දී ඡන්දය ප්‍රකාශ කළ හැකියි. දැඩි සෞඛ්‍ය ආරක්‍ෂිත ක්‍රමවේද භාවිත කරමින් තැපැල් ඡන්දය සිදු කෙරෙන බවයි අප වාර්තාකරුවන් පවසන්නේ. මෙවර තැපෑලෙන් ඡන්දය ප්‍රකාශ කිරීම සඳහා ඡන්ද දායකයන් හත්ලක්‍ෂ පන්දහස් අසූ පස් දෙනෙකු සුදුසුකම් ලබා සිටිනවා. මේ අතර අනුරාධපුර ,රාජංගනය කොට්ඨාසයේ තැපැල් ඡන්ද සළකුණු කිරීම අද දිනයේ ආරම්භ වූයේ නැහැ. එම ප්‍රදේශයෙන් කොරෝනා ආසාදිතයෙකු වාර්තා වීම ඊට හේතුවයි. සලකුණු කළ හෝ නොකළ ඡන්ද පත්‍රිකාවක් ඡායාරූප හෝ වීඩියෝගත කිරීම මාධ්‍ය හරහා ප්‍රදර්ශනය කිරීම සපුරා තහනම් බව මැතිවරණ කොමිසම අවධාරණය කරනවා."
    },
    {
        "content": "හෙට (13) සිට ජුලි 17 සිකුරාදා දක්වා දිවයින පුරා සියලු පාසල් වසා දැමීමට තීරණය කළ බව අධ්‍යාපන අමාත්‍යාංශය නිවේදනය කර තිබෙනවා."
    },
    {
        "content": "මේ වන විට මෙරටින් හඳුනාගත් කොරෝනා රෝගීන් සංඛ්‍යාව 2,617 ක්. 1,981 දෙනෙකු සුවය ලබා සිටිනවා. ඒ අනුව දැනට රෝහල්වල ප්‍රතිකාර ලබන රෝගීන් සංඛ්‍යාව 625 ක්. රෝගීන් යැයි සැක සහිත 99 දෙනෙකු වෛද්‍ය විමර්ශන යටතේ ප්‍රතිකාර ලබමින් සිටිනවා. ඊයේ හඳුනාගත් රෝගීන් සංඛ්‍යාව 106 ක්. \n \n කන්දකාඩු මත්ද්‍රව්‍ය පුනරුද්ථාපන මධ්‍යස්ථානයෙන් වැඩි වශයෙන් කොරෝනා රෝගීන් වාර්තා වීමත් සමඟ එහි සේවකයන් ඇතුලු පිරිස් නිරෝධායනයට ලක් කිරීම අඛණ්ඩවම සිදු කෙරෙනවා. එම මධ්‍යස්ථානයේ තවත් 10 දෙනෙකු සිය නිවාසවලම නිරෝධායනයට ලක් කිරීමට ඊයේ කටයුතු කෙරුණා. බැදිවැව , සේවාගම යන ගම්මානවල පදිංචි එම දස දෙනා සහ ඔවුන්ගේ පවුල්වල 33 දෙනෙකු මෙලෙස  දින 14 ක් නිරෝධායනයට යොමු කෙරුණා. කන්දකාඩු පුනරුත්ථාපන මධ්‍යස්ථානයේ උපදේශක වරයෙකු ලෙස සේවය කළ තවත් අයෙකුට කොරෝනා වැළදී ඇති බවට හඳුනා ගැනීමත් සමඟ ඔහුගේ පවුලේ 5 දෙනෙකු නිරෝධායන කටයුතු සඳහා යොමු කෙරුණා. ඔහු ඇහැලියගොඩ ප්‍රදේශයේ පදිංචිකරුවෙක්."
    },
    {
        "content": "කන්දකාඩු කොරෝනා පොකුර ඉදිරියේදී පාලනය කළද ජනතාව පවතින තත්ත්වය අමතක කළ යුතු නැති බව සෞඛ්‍ය සේවා අධ්‍යක්ෂ ජෙනරාල් වෛද්‍ය අනිල් ජාසිංහ මහතා පවසනවා. රෝග අවධානම පිළිබඳව ජනතාව දැඩි ලෙස සැලකිලිමත් විය යුතු බවයි ඒ මහතා අවධාරණය කරන්නේ."
    },
    {
        "content": "ඇගිලි සලකුණු මගින් හඳුනාගත් අපරාධ 129 කට සම්බන්ධ සැකකරුවන් 80 දෙනෙකු අත්අඩංගුවට ගත් බව බස්නාහිර පළාත හා රථවාහන භාර ජ්‍යෙෂ්ඨ නියෝජ්‍ය පොලිස්පති දේශබන්දු තෙන්නකෝන් මහතා පවසනවා. ගත වූ පැය 12 ක් තුළ සිදු කළ විශේෂ අපරාධ නිවාරණ මෙහෙයුමකදී ඔවුන් අත්අඩංගුවට ගත බවයි ඒ මහතා පවසන්නේ. ඊයේ පෙරවරු හයේ සිට අද අලුයම පහ දක්වා බස්නාහිර පළාත තුළ විශේෂ මෙහෙයුමක් සිදුකෙරුණා. එහිදී හෙරොයින් සම්බන්ධ වැටලීම් 136 ක් සිදුකර තිබෙනවා. එහිදී සැකකරුවන් 136 දෙනෙකු ද අත්අඩංගුවට ගැනුණා. නීති විරෝධී මත්පැන් වැටලීම් 124 ක් ද ඇතුලුව වැටලීම් 376 ක් සිදුකර සැකකරුවන් 381 දෙනෙකු එම මෙහෙයුමේදී අත්අඩංගුවට ගත් බවයි බස්නාහිර පළාත් ජ්‍යෙෂ්ඨ නියෝජ්‍ය පොලිස්පති කාර්යාලය සඳහන් කරන්නේ. ඊයේ පෙරවරු හයේ සිට පස්වරු හය දක්වා පැය 12 තුළ සිදු කළ මෙහෙයුමේදීයි අපරාධ 129 කට සම්බන්ධ සැකකරුවන් 80 දෙනා හඳුනාගෙන ඇත්තේ. සුළු අපරාධ සම්බන්ධ සැකකරුවන් තිස් දෙදෙනෙකු හා වරෙන්තුකරුවන් 204 දෙනෙකු ද ඇතුලුව සැකකරුවන් 806 දෙනෙකු මෙම මෙහෙයුමේදී අත්අඩංගුවට ගෙන තිබෙනවා."
    },
    {
        "content": "යහපාලන රජය සමයේ සිංගප්පූරුව සමග අත්සන් කළ නිදහස් වෙළෙඳ ගිවිසුම යළි සලකා බැලීම සඳහා ජනාධිපතිතුමා පත් කළ කමිටුව එහි කරුණු තවදුරටත් අධ්‍යයනය කරමින් සිටින බව නීතිපතිවරයා ශ්‍රේෂ්ඨාධිකරණයට දැනුම් දුන්නා. සිංගප්පූරු ශ්‍රී ලංකා නිදහස් වෙළෙඳ ගිවිසුම අත්සන් කර තිබෙන ආකාරය ආණ්ඩුක්‍රම ව්‍යවස්ථාවට පටහැනි බවට චෝදනා එල්ල වුණා. ඒ සම්බන්ධයෙන් රජයේ වෛද්‍ය නිලධාරීන්ගේ සංගමය ඇතුලු පාර්ශ්ව කිහිපයක් මූලික අයිතිවාසිකම් පෙත්සම් ගොනුකර තිබුණා. එම පෙත්සම් ශ්‍රේෂ්ඨාධිකරණය හමුවේ අද කැඳවූවා. එහිදී නීතිපතිවරයා තවදුරටත් අධිකරණයට දන්වා සිටියේ මෙම ගිවිසුම පිළිබඳ සොයා බැලීමට ජනාධිපතිතුමා පත් කළ කමිටුවට රටේ උද්ගත වූ තත්ත්වය හමුවේ සිය කටයුතු අවසන් කිරීමට මෙතෙක් නොහැකි වී ඇති බවයි. ඒ සදහා තවදුරටත් කල් ලබා දෙන ලෙස ඔහු අධිකරණයෙන් ඉල්ලා සිටියා. එම ඉල්ලීම පිළිගත් ශ්‍රේෂ්ඨාධිකරණය පෙත්සම නොවැම්බර් 3 වනදා යළි කැඳවීමට නියෝග කළා. එදිනට එම කටයුතුවල ප්‍රගතිය වාර්තා කරන ලෙස නීතිපතිවරයාට දැනුම් දුන්නා. පෙත්සම්කරුවන් කියාසිටින්නේ සිංගප්පූරුව හා ශ්‍රී ලංකාව අතර නිදහස් වෙළෙඳ ගිවිසුම අත්සන් කිරීමේදී යහපාලන රජය පාර්ලිමේන්තු අනුමැතිය ලබාගෙන නොමැති බවයි. මෙම ගිවිසුම ක්‍රියාත්මක වුවහොත් සිංගප්පූරුවට වැඩි වාසි අත්වන බව ද ඔවුන් පෙන්වා දෙනවා. ශ්‍රී ලංකාවේ වෙළෙඳ ක්ෂේත්‍රයට හා වෘත්තීයවේදීන්ට ද දැඩි අගතියක් සිදුවන බවයි පෙත්සම්කරුවන්ගේ අදහස. මේ නිසා අදාළ ගිවිසුම අත්සන් කර ඇති ආකාරය ආණ්ඩු ක්‍රම ව්‍යවස්ථාවට පටහැනි යැයි තීරණය කර එය බලරහිත කිරීමේ නියෝගයක් නිකුත් කරන ලෙස පෙත්සම්කරුවන් ශ්‍රේෂ්ඨාධිකරණයෙන් ඉල්ලා සිටිනවා."
    },
    {
        "content": "සියලු දහම් පාසල් අද ආරම්භ කෙරෙනවා. සෞඛ්‍ය අමාත්‍යාංශය නිකුත් කළ නිර්දේශ සහ උපදෙස්වලට අනුව දහම් පාසල් ආරම්භ කළ යුතු බවයි බුද්ධ ශාසන සංස්කෘතික සහ ආගමික අමාත්‍යාංශයේ ලේකම් බන්දුල හරිස්චන්ද්‍ර මහතා සඳහන් කළේ."
    },
    {
        "content": "ලබන 14 වනදා සිට විදේශයන් හි සිටින ශ්‍රී ලාංකිකයන් මෙරටට ගෙන්වා ගැනීම තාවකාලිකව නතර කිරීමට තීරණය කර තිබෙනවා. නිරෝධායන මධ්‍යස්ථානවල පවතින ඉඩකඩ සීමා සහිත වීම ඊට හේතුව බවයි විදේශ සබඳතා පිළිබඳ ජනාධිපති අතිරේක ලේකම් අද්මිරාල් ජයනාත් කොළඹගේ මහතා පවසන්නේ. කෙසේ වුව ද අද සහ හෙට මාලදිවයින මෙන්ම ජෝර්දානයේ සිට මෙරටට ගෙන්වා ගැනීමට සැලසුම් කර සිටි පිරිස ඒ අයුරින්ම ගෙන්වා ගැනීම සිදුවනවා."
    },
    {
        "content": "දිවයිනේ බොහෝ ප්‍රදේශවලට වැසි හෝ ගිගුරුම් සහිත වැසි ඇතිවිය හැකි බව කාලගුණ විද්‍යා දෙපාර්තමේන්තුව පවසනවා. දිවයින වටා මුහුදු ප්‍රදේශ ද රළුවිය හැකි බැවින් ධීවර හා නාවුක ප්‍රජාව අවධානයෙන් කටයුතු කරන ලෙස එම දෙපාර්තමේන්තුව වැඩිදුරටත් ඉල්ලා සිටිනවා."
    },
    {
        "content": "වැලිමඩ මැතිවරණ කොට්ඨාසයේ එක්සත් ජාතික පක්ෂයේ සහ සමඟි ජනබලවේගයේ ප්‍රබල ක්‍රියාකාරිකයන් පිරිසක් ශ්‍රී ලංකා පොදුජන පෙරමුණ සමඟ එක්වුණා. වැලිමඩ ප්‍රදේශයේ පැවති ශ්‍රීලංකා පොදුජන පෙරමුණේ ජන හමුවකදී එම කණ්ඩායම සිය සහාය පොදුජන පෙරමුණට පළකළා. ශ්‍රී ලංකා පොදුජන පෙරමුණේ වැලිමඩ ප්‍රධාන සංවිධායක සම්පත් ජයසුන්දර මහතාගේ ප්‍රධානත්වයෙනුයි මෙම ජන හමුව සංවිධාන කර තිබුණේ. එක්සත් ජාතික පක්ෂයේ සහ සමඟි ජනබලවේගයේ ආධාරකරුවන් 123 දෙනෙකු පොදු ජන පෙරමුණ සමඟ එක්වුණා. එක්සත් ජාතික පක්ෂයේ සහ සමගි ජනබලවේගයේ ක්‍රියාකලාපය නිසා රටට සිදුවන හානිය පිළිබඳ සලකා බලා තමන් මෙම තීරණය ගත් බවයි එම ජනතාව සඳහන් කර සිටියේ."
    },
    {
        "content": "ශ්‍රී ලංකා පොදුජන පෙරමුණ ප්‍රමුඛ ශ්‍රි ලංකා නිදහස් පොදුජන සන්ධානය සංවිධාන කළ සියලු ප්‍රචාරක රැළි තාවකාලිකව නැවැත්වීමට ශ්‍රී ලංකා පොදුජන පෙරමුණේ නිර්මාතෘ ජාතික සංවිධායක බැසිල් රාජපක්ෂ මහතා උපදෙස් දී තිබෙනවා. ඒ අනුව එළඹෙන 13/14/ සහ 15 යන දිනවලදී ශ්‍රී ලංකා පොදුජන පෙරමුණේ නායක අග්‍රාමාත්‍ය මහින්ද රාජපක්ෂ මහතාගේ සහ ජනාධිපති ගෝඨාභය රාජපක්ෂ මැතිතුමාගේ සහභාගීත්වයෙන් පැවැත්වීමට නියමිතව තිබූ සියලු ප්‍රචාරක රැළි අත්හිටුවීමට කටයුතු යොදා තිබෙන බවයි ශ්‍රී ලංකා පොදුජන පෙරමුණ නිවේදනය කරන්නේ. මෙවර මැතිවරණය සඳහා තරග කරන පොදු ජන පෙරමුණේ අපේක්ෂකයන් සංවිධාන කරන සියලු හමුවීම් සහ කුඩා රැස්වීම් සියල්ල ද සීමා කරන ලෙස බැසිල් රාජපක්ෂ මහතා ඉල්ලීමක් කර තිබෙනවා. කුඩා රැස්වීම් හා හමුවීම් පවත්වනේ නම් ඒවා දැඩි සෞඛ්‍ය උපදෙස්වලට අනුගතව පමණක් සංවිධාන කරන ලෙසටයි දැනුම් දී ඇත්තේ. මේ අතර ශ්‍රී ලංකා පොදුජන පෙරමුණේ ඉදිරි මැතිවරණ ප්‍රචාරක කටයුතු සෞඛ්‍ය උපමාන හා උපදෙස් නිසි ආකාරව අනුගමනය කරමින් සිදු කරන ලෙස එම පෙරමුණේ නායක අග්‍රාමාත්‍ය මහින්ද රාජපක්‍ෂ මහතා ද එම පෙරමුණු අපේක්‍ෂකයන්ගෙන් ඉල්ලීමක් කරනවා. ඉදිරි දින 3 ක් සඳහා තමා හා ජනාධිපතිතුමා සහභාගි වන මැතිවරණ රැස්වීම් නොපැවැත්වීමට තීරණය කර ඇති බව අග්‍රාමාත්‍යවරයා සඳහන් කරනවා. එමෙන්ම ශ්‍රී ලංකා පොදුජන පෙරමුණෙන් මහ මැතිවරණය සඳහා තරග කරන අපේක්‍ෂකයන් සංවිධාන කරන කුඩා රැස්වීම් හා ජනහමු සෞඛ්‍ය අංශ හා මැතිවරණ කොමිසම ලබා දී ඇති උපදෙස් හා උපමාන දැඩිව අනුගමනය කරමින් පවත්වන ලෙස ද අග්‍රාමාත්‍යවරයා ඉල්ලා සිටිනවා. සමාජ දුරස්ථභාවය පවත්වා ගනිමින් සියලු මැතිවරණ ප්‍රචාරක කටයුතු සිදු කරන ලෙසත් රැස්වීම් පවත්වන ස්ථාන සෞඛ්‍ය අංශ උපදෙස් පරිදි සකස් කරන ලෙසත් රැස්වීම් සඳහා සහභාගි වන ජනතාවට මුඛ ආවරණ පැළදීම අනිවාර්යය කරන ලෙසත් ජනතාව වැඩි වශයෙන් ඒකරාශී වීම හැකි තාක් සීමා කරන ලෙසත් අග්‍රාමාත්‍යවරයා අපේක්‍ෂකයන්ගෙන් ඉල්ලා සිටිනවා."
    },
    {
        "content": "ඉදිරි දින කිහිපය රජයේ නිවාඩු දිනයක් බවට සමාජ මාධ්‍ය සහ විවිධ අංශ ඔස්සේ පැතිර යන ප්‍රචාර සම්පූර්ණයෙන් අසත්‍ය බව රජයේ ප්‍රවෘත්ති අධ්‍යක්ෂ ජෙනරාල් නාලක කළුවැව මහතා පවසනවා. එවැනි නිවාඩු දින ප්‍රකාශ කිරීමට රජය කිසිඳු තීරණයක් ගෙන නැති බවයි ප්‍රවෘත්ති අධ්‍යක්ෂ ජෙනරාල්වරයා කියා සිටින්නේ."
    },
    {
        "content": "1990 වසරේ මව්බිම වෙනුවෙන් දිවි පිදූ කපිතාන් සාලිය අලදෙණිය ඇතුළු රණවිරුවන් සිහිපත් කිරීම සිදු කෙරුණා. ඒ ආරක්ෂක ලේකම් විශ්‍රාමික මේජර් ජෙනරාල් කමල් ගුණරත්න මහතාගේ ප්‍රධානත්වයෙන්. කොකාවිල් රූපවාහිනී සම්ප්‍රේෂණ කුළුණ ආරක්ෂා කරගනිමින් සිටියදී 1990 වසරේ ජුලි මස 11 වනදා ඊට ප්‍රහාර එල්ලකර ගැනීමට පැමිණි ත්‍රස්තවාදීන් උපක්‍රමශීලි ලෙස තම කදවුරට රැගෙන විත් ත්‍රස්තවාදීන් ද විනාශවන ලෙස කපිතාන් අලදෙණිය ඇතුළු රණවිරුවන් 64 දෙනෙකු පුපුරුවා ගැනීමක් සිදුකර ගැනිමේ සිද්ධියට වසර 30 සම්පූර්ණ වුණා. විරු සැමරුම බස්නාහිර පළාත් සෞන්දර්ය නිකේතනයේ දී පැවැත්වුණා. කෝට්ටේ ශ්‍රී කල්‍යාණී සාමග්‍රී ධර්ම මහා සංඝ සභාවේ මහා නායක ආචාර්ය ඉත්තෑපානේ ධම්මාලංකාර නායක ස්වාමීන් වහන්සේ ප්‍රමුඛ මහා සංඝරත්නය මෙහිදී පැන් වඩා පින් අනුමෝදන් කළා."
    },
    {
        "content": "මහනුවර ජාතික රෝහලට අයත් විශාල භූමි භාගයක් විවිධ පුද්ගලයන් අනවසරයෙන් අත් කරගෙන ඇති බැවින් එය රෝහලේ සංවර්ධනයට බාධාවක් වී ඇති බව සෞඛ්‍ය සේවා අධ්‍යක්ෂ ජෙනරාල් විශේෂඥ වෛද්‍ය අනිල් ජාසිංහ මහතා පවසනවා. රුපියල් මිලියන 65 කට අධික මූල්‍ය ආයෝජනයකින් ඊඑල්එස් නමැති පෞද්ගලික ආයතනයක් මගින් ඉදිකළ වකුගඩු රෝගීන් සඳහා වන සෞඛ්‍ය ප්‍රවර්ධන හා වෘත්තීය පුහුණු මධ්‍යස්ථානය මහනුවර ජාතික රෝහල වෙත භාර දීමේ අවස්ථාවට එක්වෙමිනුයි ඒ මහතා මේ බව කියා සිටියේ. මහනුවර ජාතික රෝහලට අයත් ඉඩම් අනවසරයෙන් අල්ලා ගැනීම කලක සිට සිදුවී ඇති බවයි ජාසිංහ මහතා පෙන්වා දුන්නේ මෑතකදී ගත් නෛතික පියවර නිසා ඇතැම් බිම් කොටස් නැවතත් රෝහලට ලබා ගැනීමට හැකිවී තිබෙන බවද ඒ මහතා කියා සිටියා."
    },
    {
        "content": "ලුනාව ප්‍රදේශයේ වෙඩි තැබීමට සම්බන්ධ වූ පොලිස් නිලධාරීන් තුන් දෙනෙකුගේ වැඩ තහනම් කර තිබෙනවා. ලුනාව ප්‍රදේශයේ සිදුවූ වෙඩි තැබීමකින් ධීවරයෙකුට දිවි අහිමි වුණා.ඊට සම්බන්ධ වූ පොලිස් සැරයන්වරයෙකු හා කොස්තාපල්වරුන් දෙදෙනෙකුගේ වැඩ තහනම් කිරීමට වැඩබලන පොලිස්පතිවරයා නියෝගකර තිබෙනවා. ඒ සිද්ධිය සම්බන්ධයෙන් මූලික විමර්ශනයක් සිදුකිරීමෙන් පසුවයි."
    },
    {
        "content": "නිල්වලා යෝජනා ක්‍රමය ක්‍රියාත්මක කිරීමට මේ වන විට සියලු සැලසුම් සකස් කොට ඇති බව අග්‍රාමාත්‍ය මහින්ද රාජපක්ෂ මහතා පවසනවා. මාතර අකුරැස්ස ප්‍ර දේශයේ පැවති ජන හමුවකට එක්වෙමිනුයි අග්‍රාමාත්‍යවරයා මේ බව කියා සිටියේ. ශ්‍රී ලංකා නිදහස් පක්ෂය නියෝජනය කරමින් මාතර දිස්ත්‍රික්කයෙන් මෙවර මහ මැතිවරණයට තරග කරන එකම අපේක්ෂකයා වන මනෝජ් සිරිසේන මහතා සංවිධාන කළ ජන හමුවකටයි අග්‍රාමාත්‍යවරයා සහභාගී වුණේ. රටේ සංවර්ධනය පිළිබද  හැගීමක් එක්සත් ජාතික පාක්ෂිකයන්ට ද ඇතිවී තිබෙන බැවින් ඔවුන්ද ශ්‍රී ලංකා පොදුජන පෙරමුණ වටා අත්වැල් බැදගනිමින් සිටින බව මහින්ද රාජපක්ෂ මහතා සදහන් කළා. \n \n මේ අතර මාතර මාකදුර ප්‍ර දේශයේ පැවති ජන හමුවකට ද අග්‍රාමාත්‍යවරයා එක්වුණා.  එජාපය අඩපණ කළ රට, යළි වැඩබිමක් කිරීමට මෙවර මහ මැතිවරණයේදී ශ්‍රී ලංකා පොදුජන පෙරමුණට විශිෂ්ඨ ජයක් ලබා දෙන ලෙසයි මහින්ද රාජපක්ෂ මහතා ඉල්ලා සිටියේ. හිටපු පාර්ලිමේන්තු මන්ත්‍රි ලක්ෂ්මන් යාපා අබේවර්ධන මහතා ද මෙම අවස්ථාවට එක්වුණා. අග්‍රාමාත්‍යවරයා මාතර හක්මන ප්‍රා දේශීය සභා ගොඩනැගිල්ලේ පැවති හමුවකට ද එක්වුණා. එක්සත් ජාතික පක්ෂයේ බලය ලබා ගැනීම සදහා පොර බදින කල්ලි දෙක සම්බන්ධයෙන් ජනතාව ඉදිරි මහ මැතිවරණයේ දී තීන්දුවක් ගනු ඇති බවයි අග්‍රාමාත්‍යවරයා කියා සිටියේ."
    },
    {
        "content": "ඉල්ලීම් කිහිපයක් මුල් කර ගනිමින් පෞද්ගලික බස් රථ සංගම් සිය බස් රථ අද මධ්‍යම රාත්‍රියේ සිට ධාවනයෙන් ඉවත් කිරීමට ගෙන තිබූ තීරණය අහෝසි කිරීමට කටයුතු කර තිබෙනවා. ඒ අමාත්‍ය මහින්ද අමරවීර මහතාගේ මැදිහත් වීමක් මතයි. රුපියල් ලක්ෂ 3ක බැංකු ණයක් ලබා දීම කල්බදු සහ රක්ෂණ වාරික සඳහා සහන ලබා දීම ඇතුළු ඉල්ලීම් සම්බන්ධයෙන් අමාත්‍යවරයා සමඟ ඊයේ සාකච්ඡාවක් පැවැත්වුණා. ඒ අගුණකොළපැලැස්ස පිහිටි අමාත්‍යවරයාගේ නිවසේ දීයි. බස්රථ සංගම් නියෝජිතයන් 35 දෙනෙකු පමණ ඊට සහභාගී වුණා. බස් ගාස්තු වැඩි කිරීම සම්බන්ධයෙන් කළ ඉල්ලීමට අමාත්‍යවරයා සඳහන් කළේ පවතින වාතාරවණය යටතේ එය සිදුකළ නොහැකි බවයි. කෙසේ වෙතත් ඔවුන්ගේ ප්‍රධාන ඉල්ලීම් සම්බන්ධයෙන් ලබන බදාදා පැවැත්වෙන අමාත්‍යමණ්ඩල රැස්වීමේදී කරුණු ඉදිරිපත් කරන බවද මහින්ද අමරවීර මහතා පැවසුවා."
    },
    {
        "content": "ඉදිරි මහ මැතිවරණයෙන් පසු කුරුණෑගලට නියත  වශයෙන් සංවර්ධනය ගෙන එන බව සමගි ජන බලවේගයේ නායක සජිත් ප්‍රේමදාස මහතා පවසනවා. කුරුණෑගලදී පැවැති ජන හමුවකට සහභාගී වෙමිනුයි ඒ මහතා මේ බව සඳහන් කළේ. \n \n හිටපු පාර්ලිමේන්තු මන්ත්‍රි අශෝක් අබේසිංහ මහතා ඇතුළු දේශපාලන නියෝජිතයන් කිහිප දෙනෙකු මෙම අවස්ථාවට එක්ව සිටියා."
    },
    {
        "content": "නීතිවිරෝධීව මත්පැන් බෝතල් තොගයක් ප්‍රවාහනය කළ සැකකරුවන් දෙදෙනෙකු තලවකැලේ පොලීසිය අත්අඩංගුවට ගත්තා. තලවකැලේ නගරයේ මත්පැන් අලෙවිසැලක සිට තලවකැලේ රත්නිල්ලකැලේ ගම්මානය  දක්වා මෙම මත්පැන් ප්‍රවාහනය කර තිබෙනවා. මත්පැන් බෝතල් සියයක් පමණ ප්‍රවාහනය කරමින් තිබියදී පොලිස් භාරයට ගත් බවයි තලවකැලේ පොලීසිය ප්‍රකාශ කළේ. අධික මිල ගණන් වලට අලෙවි කිරීම සඳහා මෙම මත්පැන් බෝතල් තොගය ප්‍රවාහනය කරමින් සිට ඇති බවටයි තලවකැලේ පොලීසිය සැක කරන්නේ. සැකකරුවන් නුවරඑළිය මහේස්ත්‍රාත් අධිකරණයට ඉදිරිපත් කිරීමට නියමිතයි."
    },
    {
        "content": "ඊයේ දිනයේ දී නව්‍ය කොරෝනා ආසාදිතයින් 57 ක් වාර්තා වුණා. මේ අතර  රාජාංගනය ප්‍රදේශයේ ආසාදිතයින් ළගින් ඇසුරුකළ ආශ්‍රිතයින් සිව්දෙනෙකුට ද නව්‍ය කොරෝනා වෛරසය ආසාදනය වී ඇති බවට අද තහවුරු වී තිබෙනවා. යුද හමුදාපති ලුතිනන් ජෙනරාල් ශවේන්ද්‍ර සිල්වා මහතා සඳහන් කළේ රාජාංගනය සතිපොල ආසන්නයේ සිදුකළ PCR පරීක්ෂණ වලින් අනතුරුව සිව්දෙනෙකු කොරෝනා රෝගීන් ලෙස හඳුනාගත් බවයි. තවත් රෝගීන් වාර්තාවීමේ ඉඩකඩක් පැවතිය හැකි බවද ඒ මහතා කියා සිටියා. ඒ අනුව මෙරටින් වාර්තා වන සමස්ත කොරෝනා අසාදිතයින්ගේ සංඛ්‍යාව 2,515 ක් දක්වා ඉහළ ගියා. පූර්ණ සුවය ලැබූ සංඛ්‍යාව  1,990 ක්."
    },
    {
        "content": "උතුරු පළාතේ මිරිදිය මත්ස්‍ය කර්මාන්තය නඟා සිටුවීමට ධීවර අමාත්‍යාංශය විශේෂ  වැඩපිළිවෙලක් සකස් කර තිබෙනවා. මෙම වැඩසටහන යටතේ උතුරු පළාතේ ධීවර ජනතාව සඳහා බෝට්ටු දැල් හා ධීවර ආම්පන්න ප්‍රදානය කිරීමට ධීවර අමාත්‍යාංශය කටයුතු යොදා තිබෙනවා. ප්‍රධාන වැව් කේන්ද්‍ර කර ගනිමින් මත්ස්‍ය පැටවුන් මුදා හැරීමට ද මෙහිදී කටයුතු කෙරෙන බවයි අප වාර්තාකරුවන් සඳහන් කළේ. උතුරු පළාතේ පවුල් 2500කට මේ යටතේ සෙත සැලසෙනවා. වව්නියාව දිස්ත්‍රික්කයේ ධීවර ප්‍රජාව සදහා බෝට්ටු ප්‍රදානය කිරීමක් වව්නියාව දිස්ත්‍රික් ලේකම් කාර්යාලයේ දී ඊයේ පස්වරුවේ සිදු කෙරුණා."
    },
    {
        "content": "මෙරට කොරෝනා ආසාදිතයින් සංඛ්‍යාව 2,605ක් දක්වා ඉහළ ගොස් තිබෙනවා."
    },
    {
        "content": "දේශපාලනය පිළිකුල් කරන තරුණයන් දේශපාලන ප්‍රවාහය සඳහා එක්කර ගැනීමට කටයුතු කළ යුතු බව එක්සත් ජාතික පක්ෂ නායක රනිල් වික්‍රමසිංහ මහතා පවසනවා. පිටකෝට්ටේ හෝටලයක පැවති ජන හමුවකදීයි රනිල් වික්‍රමසිංහ මහතා මේ බව කියාසිටියේ. පරපුර තරුණ ව්‍යාපාරය ජන ගත කිරීම ද මෙහිදී සිදුවුණා. පරපුර ප්‍රකාශනය සහ පරපුර නිල වෙබ් අඩවිය විවෘත කිරීම සිදුවූයේ ද රනිල් වික්‍රමසිංහ මහතාගේ ප්‍රධානත්වයෙන්."
    },
    {
        "content": "පාස්කු ත්‍රස්ත ප්‍රහාරය පිළිබඳ විමර්ශනය කෙරෙන ජනාධිපති පරික්‍ෂණ කොමිෂන් සභාවේ නිලධාරීන් මඩකලපුව ප්‍රදේශයේ නිරීක්‍ෂණ චාරිකාවක නිරත වුණා. පාස්කු ප්‍රහාරයට සම්බන්ධ බවට සැකපිට පොලිස් නිලධාරියෙකු අක්කරෙයිපත්තුවේදී අද  අත්අඩංගුවට ගැනුණා. මඩකලපුව දිස්ත‍්‍රික්කයේ පාස්කු ප‍්‍රහාරයට සබඳතා ඇති බවට හෙළි වූ ස්ථාන කිහිපයක් ජනාධිපති කොමිසමේ නිලධාරීන්ගේ නිරීක්‍ෂණයට ලක්වුණා. ඊට අදාළ දර්ශන අද දිනයේ මාධ්‍ය වෙත නිකුත් කෙරුණා. සයින්දමරුදු ප‍්‍රදේශයේ දී බෝම්බයක් පුපුරුවා ගත් නිවස වෙත ගිය නිලධාරීන් එම නිවස පරික්‍ෂාවට ලක් කළා. පසුගිය වසරේ අපේ‍්‍රල් 26 වනදායි මෙම පිපිරීම සිදුවුණේ. නින්දවූර් ප‍්‍රදේශයේ අවි ආයුධ සොයාගත් නිවස ද ජනාධිපති කොමිසමේ නිලධාරීන් පරික්‍ෂාවට ලක් කළා. මඩකලපුව පිහිටි නැගෙනහිර ෂරියා විශ්වවිද්‍යාල පරිශ‍්‍රය ද එම නිලධාරීන් පරික්‍ෂා කළා. බෝම්බ සහ අවි ආයුධ තොගයක් සඟවා තිබූ සමන්තුරෙයි නිවසක් පිළිබඳ තොරතුරු හෙළිකර ගැනීමට මෙම පරික්‍ෂණවල දී හැකිවුණා. එම නිවස ද පරික්‍ෂා කළ ජනාධිපති කොමිසමේ නිලධාරීන් මරදමුණේ ප‍්‍රදේශයට ද පැමිණියා. එම ප‍්‍රදේශයේ දී බෝම්බයක් අටවා තිබූ යතුරු පැදියක් පුපුරුවා ගියේ පාස්කු ප‍්‍රහාරයට පෙරයි. එම ස්ථානය ද ජනාධිපති කොමිසමේ නිලධාරීන් පරික්‍ෂාවට ලක් කළා. කාත්තන්කුඩි පල්ලිය ඇතුලූ ප‍්‍රදේශ කිහිපයක දී සහරාන් ඇතුලූ අන්තවාදීන් දේශන පැවැත්වූ බවට ද හෙළිව තිබුණා. කාන්තන්කුඩි පල්ලිය ඇතුලූ එම ස්ථාන ද ජනාධිපති කොමිසමේ නිලධාරීන් නිරීක්‍ෂණය කළා. මේ අතර පාස්කු ප‍්‍රහාරය සම්බන්ධයෙන් සිදු කළ පරික්‍ෂණවල දී හෙළි වූ තොරතුරුවලට අනුව අක්කරෙයිපත්තු ප‍්‍රදේශයේ දී පොලිස් නිලධාරියෙකු අද අත්අඩංගුවට ගැනුණා. අම්පාර පොලිස් කොට්ඨාසයේ රථ වාහන ගරාජයේ ස්ථානාධිපති ලෙස කටයුතු කළ නාගුර් තම්බි අබුබකර් නමැති මෙම නිලධාරියා අත්අඩංගුවට ගැනුණේ තොරතුරු වසන් කිරීමේ චෝදනාව යටතේයි. අක්කරෙයිපත්තු සිය නිවසේ දී ඔහු අත්අඩංගුවට ගනු ලැබුවේ කොළඹ අපරාධ කොට්ඨාසයයිි."
    },
    {
        "content": "මෙරට කොරෝනා ආසාදිතයින්ගේ සංඛ්‍යාව 2,631ක් දක්වා ඉහළ ගොස් තිබෙනවා."
    },
    {
        "content": "රාජ්‍ය අංශය අකර්මන්‍ය කිරීමට පැවති රජයන් ගෙන තිබූ තීන්දු තීරණ වෙනස් කරමින් සිය පාලන කාලය තුළ රාජ්‍ය අංශය ශක්තිමක් කිරීමට පියවර ගත් බව ශ්‍රී ලංකා පොදු ජන පෙරමුණේ නායක අග්‍රාමාත්‍ය මහින්ද රාජපක්ෂ මහතා පවසනවා. ඒ මහතා මේ බව කියා සිටියේ මොරටුව ලුනාව කළපුව පරිශ්‍රයේ ඊයේ පැවති ජන රැළිය අමතමින්. පක්ෂයේ අපේක්ෂකයන්ගේ ජය තහවුරු කිරීම සඳහා එය සංවිධාන කර තිබුණා."
    },
    {
        "content": "තමන් නැවත වරක් ජන වරමක් ඉල්ලන්නේ කොරෝනාව හරිහැටි පාලනය කිරීමට බව එක්සත් ජාතික පක්ෂ නායක රනිල් වික්‍රමසිංහ මහතා පවසනවා. පක්ෂයේ මහ මැතිවරණ අපේක්ෂකයන්ගේ ජය තහවුරු කිරීම වෙනුවෙන් කෑගල්ලේ දී පැවති ජන හමුවකට එක්වෙමින් ඒ මහතා මේ බව කියා සිටියා."
    },
    {
        "content": "විශ්‍රාම ගැනීමට නියමිත නාවික හමුදාපති වයිස් අද්මිරාල් පියල් ද සිල්වා මහතා අග්‍රාමාත්‍ය මහින්ද රාජපක්ෂ මැතිතුමා හමු වුණා. නාවික හමුදාපතිවරයා සිය ධූරයෙන් විශ්‍රාම ගැනීමට පෙර අග්‍රාමාත්‍යවරයා හමුවූයේ අද පෙරවරුවේයි. සිය සේවා කාලයට අදාළව ලද සේවා දිගුව අවසන් කර නාවික හමුදාපති පියල් ද සිල්වා මහතා ජුලි 15 වනදා  විශ්‍රාම ගැනීමට නියමිතයි. අම්බලන්ගොඩ ධර්මාශෝක විදුහලේ ආදි සිසුවෙකු වන ඔහු නාවික හමුදාවට එක්වූයේ 1984 වසරේදීයි."
    },
    {
        "content": "කළුතර මග්ගොන ප්‍රදේශයේදී මුහුද නැරඹීමට ගිය දැරියන් දෙදෙනෙකු මුහුදට ගසාගෙන ගොස් තිබෙනවා. බලපිටිය ප්‍රදේශයේ පදිංචිකරුවන් පිරිසක් මංගල උත්සවයකට සහභාගී වීමෙන් පසු මග්ගොන වෙරළ තීරයට පැමිණ තිබෙනවා. එහිදී කුඩා දරුවන් රළ පාගමින් සිටියදී කුඩා දරුවන් හතර දෙනෙකු සහ වැඩිහිටියෙකු මුහුදු රළට හසු වී ගසාගෙන ගොස් ඇති බවයි වාර්තා වන්නේ. එහිදී ළමයින් දෙදෙනෙකු සහ වැඩිහිටියා බේරා ගැනීමට හැකි වූ අතර සෙසු දැරියන් දෙදෙනා අතුරුදන්ව තිබෙනවා. මෙලෙස අතුරුදන් වුනේ වයස අවුරුදු 10 ක් සහ 15 වන දැරියන් දෙදෙනෙකුයි. නාවික හමුදාව සහ ප්‍රදේශවාසීන් එක්ව මෙම දැරියන් සෙවීමේ මෙහෙයුම් ආරම්භ කර තිබෙනවා."
    },
    {
        "content": "ඇවන්ට්ගාඩ් සභාපති නිශ්ශංක සේනාධිපති මහතා කළ පැමිණිල්ලක් මත දේශපාලන පළිගැනීම් පිළිබඳ සොයා බැලීමේ ජනාධිපති කොමිසම හමුවේ පෙනී සිටින ලෙස නිකුත් කර ඇති නොතීසිය බල රහිත කරන ලෙස ඉල්ලා  ජනතා විමුක්ති පෙරමුණේ නායක අනුර කුමාර දිසානායක මහතා පෙත්සමක් ගොනු කළා. ඒ අභියාචනාධිකරණය හමුවේයි. පෙත්සම්කරු පවසන්නේ මෙම කොමිසමට විමර්ශනය සඳහා බලය පැවරී ඇත්තේ රාජ්‍ය සේවකයන්ගේ පැමිණිලි පමණක් බවයි. ඒ අනුව සේනාධිපති මහතාගේ පැමිණිල්ල විමර්ශනයට කොමිසමට බලයක් නොමැති බව දිසානායක මහතා පවසනවා."
    },
    {
        "content": "ශ්‍රී ලංකා අමරපුර මහා නිකායේ ආදි කතෘන් වහන්සේ සැමරීමේ මහෝත්සවය ජනාධිපති ගෝඨාභය රාජපක්ෂ මැතිතුමාගේ ප්‍රධානත්වයෙන් පැවැත්වුණා. අමරපුර මහා නිකායට අයත් පාර්ශ්වයන්හි මහානායක සහ අනුනායක ස්වාමීන් වහන්සේ , ලේඛකකාධිකාරී සහ නියෝජ්‍ය ලේඛකකාධිකාරී ස්වාමීන් වහන්සේ , අමරපුර මහා නිකායේ දායක සභාව , ශ්‍රී ලංකාවේ බුරුම සහ තායිලන්ත තානාපතිවරුන් ඇතුළු සම්භාවනීය පිරිසක් මෙම උත්සවයට සහභාගී වුණා. අතිපූජ්‍ය කොටුගොඩ ධම්මාවාස ස්වාමීන් වහන්සේ අමරපුර මහා නිකායේ උත්තරීතර මහා නායක පදවිය වර්තමානයේදී හොබවනවා. උරුමයක උල්පත පදනමයි අමරපුර නිකායට අයත් විහාරස්ථානවල තොරතුරු ඒකරාශී කිරීම සිදු කළේ. පසුව එය ශ්‍රී ලංකා අමරපුර මහා නිකාය විහාරස්ථාන නාමාවලිය වශයෙන් ග්‍රන්ථයක් ලෙසින් මෙම සැමරුම් උළෙලේදී එළිදැක්වුණා. අතිපූජ්‍ය කොටුගොඩ ධම්මාවාස ස්වාමීන් වහන්සේගේ චරිතාප්‍රදානය එළිදැක්වීමද මෙහිදී සිදු කෙරුණා. මෙම පුන්‍යෝත්සවය සංවිධාන කිරීම සහ අමරපුර මහා නිකාය විහාරස්ථාන නාමාවලිය මුද්‍රණය කර එළිදැක්වීමට ඩයලොග් ආසියාටා සමාගම දායකත්වය ලබා දුන්නා."
    },
    {
        "content": "දකුණු පළාතෙන් හැර වෙනත් බන්ධනාගාරයකට මාරු කර යැවීමේ නියෝගයක් නිකුත් කරන ලෙස ඉල්ලා සංවිධානාත්මක අපරාධකල්ලි සාමාජික කංජිපානි ඉම්රාන් ශ්‍රේෂ්ඨාධිකරණයට මුලික අයිතිවාසිකම් පෙත්සමක් ඉදිරිපත් කර තිබෙනවා. ඔහු දැනට රඳවා සිටින්නේ බූස්ස බන්ධනාගාරයේයි. ඔහු පවසන්නේ තමන්ට එල්ල වී ඇති ජීවිත තර්ජන හේතුවෙන් මෙම ඉල්ලීම සිදුකරන"
    },
    {
        "content": "ජාත්‍යන්තර මූල්‍ය අරමුදලින් හා මිත්‍ර රටවලින් මුදල් සොයාගත හැකි බව එක්සත් ජාතික පක්‍ෂ නායක රනිල් වික්‍රමසිංහ මහතා පවසනවා. ඒ සඳහා තමන්ට රට භාර දෙන ලෙසයි ඔහු ඉල්ලා සිටින්නේ. එක්සත් ජාතික පක්‍ෂ නායක රනිල් වික්‍රමසිංහ මහතා මෙම අදහස් පළ කළේ දඹදෙණිය ප්‍රදේශයේ පැවති ජනහමුවක් අමතමිනුයි. දඹදෙණිය ආසනයෙන් තරග වදින එක්සත් ජාතික පක්‍ෂ අපේක්‍ෂකයන්ගේ ජය තහවුරු කිරීම පිණිස දඹදෙණිය එක්සත් ජාතික පක්‍ෂ සංවිධායක මොහාන් වික්‍රමනායක මහතා මෙය සංවිධාන කර තිබුණා.  හිටපු මන්ත්‍රී අකිල විරාජ් කාරියවසම් මහතා ඇතුලු පිරිසක් ඊට එක්ව සිටියා."
    },
    {
        "content": "තම හිතුමනාපයට කටයුතු කරමින් රටේ ආර්ථිකය දුර්වල කළ ඇතැමුන් අද ආර්ථික විශේෂඥයන් ලෙස ප්‍රකාශ නිකුත් කරමින් සිටින බව අග්‍රාමාත්‍ය මහින්ද රාජපක්‍ෂ මහතා පවසනවා. ශ්‍රී ලංකා පොදුජන පෙරමුණෙන් මහ මැතිවරණයට තරග කරන අපේක්‍ෂකයන්ගේ ජය තහවුරු කිරීමේ අරමුණින් පිළියන්දල ප්‍රදේශයේදී පැවති ජනහමුවට එක්වෙමිනුයි අග්‍රාමාත්‍යවරයා මෙම අදහස් පළ කළේ. හිටපු පාර්ලිමේන්තු මන්ත්‍රී ගාමිණී ලොකුගේ මහතා එම ජන හමුව සංවිධාන කර තිබුණා. අමාත්‍යවරුන් වන දිනේෂ් ගුණවර්ධන , ආචාර්ය බන්දුල ගුණවර්ධන , ශ්‍රී ලංකා පොදුජන පෙරමුණේ සභාපති මහාචාර්ය ජී එල් පිරිස් යන මහත්වරුන් ඇතුලු පිරිසක් මෙම අවස්ථාවට එක්ව සිටියා."
    },
    {
        "content": "අංගොඩ ලොක්කාගේ සමීපතමයන් දෙදෙනෙකු අත්අඩංගුවට ගත් බව පොලිස් මූලස්ථානය නිවේදනය කරනවා. මුල්ලේරියාව උඩුමුල්ල ප්‍රදේශයේ දී මොවුන් අත්අඩංගුවට ගෙන ඇත්තේ හෙරොයින් ග්‍රෑම් 5 ක් ද සමඟයි. බස්නාහිර පළාත් දකුණ අපරාධ කොට්ඨාසය වැටලීම සිදුකළා. මින් එක් සැකකරුවෙකු පසු ගිය වසරේ අගෝස්තු මාසයේදී හංවැල්ල ප්‍රදේශයේ ව්‍යාපාරිකයෙකුගේ ඝාතනයේ ප්‍රධාන සැකකරු බව පොලිසිය පවසනවා. දෙවන සැකකරු 2008 වසරේ පෙතියාගොඩ ප්‍රදේශයේදී ගිනි අවි කේරල ගංජා සමඟ අත්අඩංගුවට ගත් සැකකරුවෙකු බවයි පොලිසිය පවසන්නේ. බස්නාහිර පළාත් දකුණු අපරාධ කොට්ඨාසය මේ පිළිබඳ වැඩිදුර විමර්ශන සිදුකරනවා."
    },
    {
        "content": "රියදුරන්ගේ සෞඛ්‍ය තත්ත්වය රිය අනතුරුවලට බලපාන බවට හඳුනාගෙන තිබෙනවා. ඒ අනුව රියදුරන්ගේ සෞඛ්‍ය තත්ත්වය නොමිලේ පරීක්‍ෂා කිරීමේ වැඩසටහනක් වත්තලදී පැවැත්වුණා. බස්නාහිර පළාත භාර ජ්‍යෙෂ්ඨ නියෝජ්‍ය පොලිස්පති දේශබන්දු තෙන්නකෝන් මහතාගේ සංකල්පයකට අනුවයි මෙය සංවිධාන කර තිබුණේ. කැලණිය කොට්ඨාස භාර පොලිස් අධිකාරී චන්දන ලියනගේ මහතා ඇතුලු නිලධාරීන් පිරිසක් මෙම අවස්ථාවට එක්වුණා. බස් රථ රියදුරන්ගේ හා රිය සහායකයන්ගේ සෞඛ්‍ය තත්ත්වය පරීක්‍ෂා කිරිමේ වැඩසටහනක් පානදුර ප්‍රදේශයේදීද  පැවැත්වුණා.පානදුර පොලීසිය හා පානදුර රෝහල මඟිනුයි මෙම වෛද්‍ය සායනය සංවිධාන කර තිබු‍ණේ. වැඩිවන රිය අනතුරු සම්බන්ධයෙන් අවධානය යොමු කරමින් පානදුර පොලිස් ස්ථානාධිපතිවරයාගේ මෙහෙයවීම යටතේ මෙය ක්‍රියාත්මක කෙරුණා. අධික රුධිර පීඩනය , හෘද රෝග පරීක්‍ෂාව , ආදී රෝග සම්බන්ධයෙන් මෙහිදී විශේෂ අවධානය යොමු කෙරුණා. වෛද්‍ය පරීක්‍ෂණවලින් හඳුනාගත් රෝගීන් රෝහල් ගත කිරීමට ද පියවර ගැනුණා."
    },
    {
        "content": "ශ්‍රී ලංකාවේ මත්ද්‍රව්‍ය නිවාරණය සදහා රුපියල් මිලියන 340 ක ආධාර ලබා දීමට ජපානය ඉදිරිපත්ව සිටිනවා. ඊට අදාළ හුවමාරු පත්‍රවලට මුදල් අමාත්‍යාංශයේදී අද අත්සන් තැබුණා. මෙරට මත්ද්‍රව්‍ය ආශ්‍රිත ක්‍රියාකාරකම් කඩිනමින් මැඩපැවැත්විය යුතු සමාජ ගැටලුවක් ලෙස හඳුනාගෙන තිබෙනවා. ඒ අනුව මහා පරිමාණ ජාවාරම්කරුවන් හා මත්ද්‍රව්‍යවලට ඇබ්බැහිවූවන් හඳුනා ගැනීම සඳහා නවීන තාක්‍ෂණික උපකරණවල අවශ්‍යතාව ආරක්‍ෂක අංශ පෙන්වා දී තිබෙනවා. අදාළ නවීන තාක්‍ෂණික උපකරණ සැපයීම සදහායි රුපියල් මිලියන 340 ක් ලබා දීමට ජපාන රජය එකඟවී ඇත්තේ. ඒ ශ්‍රී ලංකා රජයේ ඉල්ලීමකට අනුවයි. මුදල් අමාත්‍යාංශයේ ලේකම් එස් ආර් ආටිගල හා ශ්‍රී ලංකාවේ ජපාන තානාපති සුගියාමා අකිරා යන මහත්වරුන් ඊට අදාළ හුවමාරු පත්‍ර සඳහා අත්සන් තැබුවා."
    },
    {
        "content": "ජනාධිපති ගෝඨාභය රාජපක්ෂ මැතිතුමා අද (13) පෙරවරුවේ මහනුවර ඓතිහාසික දළදා මාළිගාවේදී දළදා සමිඳුන් වැඳ ආශිර්වාද ලබා ගත්තේය. දළදා මාළිගාව වෙත ගිය ජනාධිපතිතුමා දියවඩන නිලමේ නිලංග දෑල මහතා විසින් පිළිගනු ලැබීය. මල්වතු පාර්ශ්වයේ මහානායක අතිපූජ්‍ය තිබ්බටුවාවේ ශ්‍රී සුමංගල නා හිමිපාණන් වහන්සේ බැහැ දුටු ජනාධිපතිතුමා උන්වහන්සේගේ සුව දුක් විමසීය. මල්වතු අනුනායක අතිපූජ්‍ය නියංගොඩ විජිතසිරි සහ අතිපූජ්‍ය දිඹුල්කුඹුරේ විමලධම්ම නා හිමිපාණන් වහන්සේලා බැහැ දුටු ජනාධිපතිතුමා සුහද පිළිසඳරක නිතර විය. උන්වහන්සේ පිරිත් සජ්ජායනා කර ජනාධිපතිතුමාට සෙත් ප්‍රාර්ථනා කළහ. ජනාධිපතිතුමා අස්ගිරි මහානායක අතිපූජ්‍ය වරකාගොඩ ශ්‍රි ඥානරතන නා හිමිපාණන් වහන්සේ ද බැහැ දැක ආශිර්වාද ලබා ගත්තේය. අනුනායක අතිපූජ්‍ය ආණමඩුවේ ධම්මදස්සි සහ ලේඛකාධිකාරී අතිපූජ්‍ය මැදගම ධම්මානන්ද නා හිමිවරු ද එම අවස්ථාවට එක් වූහ."
    },
    {
        "content": "නාවික හමුදාව හා පොලීසිය එක්ව කළ සෝදිසි මෙහෙයුමකදි තහනම් මත්ද්‍රව්‍ය සමඟ සැකකරුවෙකු අත්අඩංගුවට ගෙන තිබෙනවා. වනාතවිල්ලුව ප්‍රදේශය මුල්කර ගනිමින් කළ සෝදිසි මෙහෙයුමකදීයි මෙම සැකකරු අත්අඩංගුවට ගැනුණේ. ඔහු ළඟ තිබී හෙරොයින් ග්‍රෑම් 2 යි මිලිග්‍රෑම් 10 ක් හා කේරළ ගංජා ග්‍රෑම් 18යි මිලිග්‍රෑම් 5 ක් ද සොයාගෙන තිබෙනවා. සැකකරු පැමිණි යතුරුපැදිය ද අත්අඩංගුවට ගැනුණා. මේ පිළිබඳ ඉදිරි පරික්‍ෂණ කටයුතු වනාතවිල්ලුව පොලීසිය මගින් සිදු කෙරෙන බවයි නාවික හමුදාව පවසන්නේ."
    },
    {
        "content": "ව්‍යාජ මුදල් නෝට්ටු මුද්‍රණය කළ දොඩම්පේ ප්‍රදේශයේ ව්‍යාජ මුද්‍රණාලයක් වැටලීමට පොලීසිය සමත්වුනා. මෙම වැටලීමේදී මුළු දිවයිනටම සාම විනිසුරුවරයෙක්, 21 හැවිරිදි තරුණියක් සහ තවත් පුද්ගලයෙකු අත්අඩංගුවට ගැනීමට හැකිවූ බවයි අප වාර්තා කරුවන් සඳහන් කළේ. සැකකරුවන් සමග හොර මුදල් නෝට්ටු, පරිගණක යන්ත්‍රයක්, මුද්‍රණ යන්ත්‍රයක්, ජංගම දුරකතන දෙකක්, විශේෂිත කඩදාසි තොගයක් ඇතුළු භාණ්ඩ අත්අඩංගුවට ගැනීම සිදුවුණා. ව්‍යාජ මුදල් නෝට්ටු අතර රුපියල් 5000 නෝට්ටු 21, රුපියල් 500 නෝට්ටු 34 ක් සහ රුපියල් දහසේ නෝට්ටු දෙකක් තිබූ බවයි වාර්තා වන්නේ. කුරුවිට පොලීසියට ලැබුණු තොරතුරකට අනුව වැටලීම සිදු කෙරුණා. ප්‍රශ්න කිරීම්වලදී හෙළිවී ඇත්තේ ඔවුන් කලක සිට මෙම ජාවාරම සිදුකර ඇති බවයි."
    },
    {
        "content": "ගිනි අවියක් පෙන්වා බිය ගන්වමින් රන් මාල තුනක් කොල්ලකෑ සැකකරුවන් සොයා කහවත්ත පොලිසිය පරීක්ෂණ ආරම්භ කර තිබෙනවා. කහවත්ත යාඉන්න කෝවිල අසල පිහිටි සිල්ලර වෙළෙඳසැලකට පැමිණි කොල්ලකල්ලිය ගිනි අවියක් පෙන්වා බිය ගන්වමින් මෙම කොල්ලකෑම සිදුකර තිබෙනවා. එම වෙළෙඳසැලේ හිමිකාරියගේ සහ  පුතාගේ ගෙලෙහි තිබූ රන්මාල තුනක් කොල්ලකා ඇති අතර එහි වටිනාකම රුපියල් ලක්ෂ තිහකට ආසන්න බවයි පොලිසිය ප්‍රකාශ කළේ. කොල්ලකරුවන් මුව ආවරණ සහ හිස් වැසුම් පැළඳ වෙළෙඳසැලට ඇතුළු වූ බව වෙළෙඳසැලේ හිමිකාරිය පවසනවා."
    },
    {
        "content": "මූල්‍ය අපරාධ විමර්ශන කොට්ඨාසයේ නිලධාරීන් වෙතින් තමන් හට තර්ජනාත්මක බලපෑම් එල්ලවූ බව ආර්ථික සංවර්ධන දෙපාර්තමේන්තුවේ හිටපු අධ්‍යක්ෂ ජෙනරාල් ආර් ඒ කේ රණවක මහතා පවසනවා. දේශපාලන පළිගැනීම් පිළිබඳ සොයා බලන ජනාධිපති කොමිසම හමුවේ සාක්ෂි ලබාදෙමිනුයි ඒ මහතා මේ බව කියා සිටියේ. මූල්‍ය අපරාධ විමර්ශන කොට්ඨාසය තමන්ගෙන් ප්‍රධාන කරුණු තුනක් යටතේ ප්‍රකාශ ලබා ගත් බවයි ආර් ඒ කේ රණවක මහතා සඳහන් කළේ. දිවිනැගුම සහනාධාර ලාභීන්ට නිවාස අලුත්වැඩියා කර ගැනීම සඳහා රුපියල් දස දහස බැගින් ලබා දීම, දෙපාර්තමේන්තුවක් බවට පත්කිරීමේදී කැමැත්තෙන් ඉවත් වූ සේවකයන්ට වන්දි හා පාරිතෝෂික පිරිනැමීම,සහ දිවි නැගුම ලිත් මුද්‍රණය පිලිබදව එහිදී ප්‍රශ්න කර තිබෙනවා. අපි කියන විදියට වැඩකරන්න ඕනේ, නැත්තම් පෙන්ෂන් එකත් නැතුවයි ගෙදර යන්න වෙන්නේ යනුවෙන් මූල්‍ය අපරාධ විමර්ශන කොට්ඨාසයේ නිලධාරීන් සඳහන් කළ බව රණවක මහතා පැවසුවා. බැසිල් රාජපක්ෂ හිටපු අමාත්‍යවරයාගෙන් තමන් වෙත ලැබුනේ නියෝග නොව උපදෙස් පමණක් බව තමන් විමර්ශන නිලධාරීන්ට සඳහන් කළ බවද ඒ මහතා කියා සිටියා. ප්‍රශ්න කිරීම්වලින් පසුව විමර්ශන නිලධාරීන් පොදු දේපල පනත යටතේ තමන් ඇතුළු පිරිසක් අත්අඩංගුවට ගෙන කඩුවෙල මහේස්ත්‍රාත් අධිකරණයට එදින රාත්‍රී 10.00 ඉදිරිපත් කළ බවයි රණවක මහතා සදහන් කලේ. එවක මහේස්ත්‍රාත්වරයා ලෙස කටයුතු කළ ධම්මික හේමපාල මහතා තමන්ට ඇපලබා දීම ප්‍රතික්ෂේප කර රක්ෂිත බන්ධනාගාර ගත කළ බව සාක්ෂිකරු පැවසුවා. දින 59 ක් රිමාන්ඩ් භාරයේ සිටි තමන් හට කොළඹ මහාධිකරණය මගින් ඇප හිමිවූ බවයි ඔහු පැවසුවේ. දිවි නැගුම දෙපාර්තමේන්තුව පළාත් පාලන ආයතනවලට ජී අයි බට බෙදාදීම සම්බන්ධයෙන් පසු දිනෙක නැවතත් ප්‍රශ්න කර තිබෙනවා. ඊට අදාළව නැවතත් තමාව සහ බැසිල් රාජපක්ෂ මහතාව 2016 වසරේ ජූනි මස 18 වනදා අත්අඩංගුවට ගෙන අධිකරණයට ඉදිරිපත් කර රක්ෂිත බන්ධනාගාර ගත කළ බවයි සාක්ෂිකරු පැවසුවේ. හිටපු අග්‍රාමාත්‍ය රනිල් වික්‍රමසිංහ මහතා ජාතික විධායක සභාවක් නිර්මාණය කිරීම, ආණ්ඩුක්‍රම ව්‍යවස්ථාව හෝ පනතක් යටතේ සිදුකර නොමැතිවද යන්න මෙහිදී ප්‍රශ්න කෙරුණා. එවැන්නක් සිදුවූයේ නම් හිටපු අග්‍රාමාත්‍යවරයා කර ඇත්තේ බරපතල වරදක් බව කොමිසමේ සභාපති උපාලි අබේරත්න මහතා කියා සිටියා."
    },
    {
        "content": "වත්මන් ආණ්ඩුවට ශක්තිමත් පාර්ලිමේන්තු බලයක් ලබා දී ශ්‍රී ලාංකික ජනතා මතය ජාත්‍යන්තරයට ඔප්පු කළ යුතු බව ශ්‍රී ලංකා පොදුජන පෙරමුණේ සභාපති මහාචාර්ය ජීඑල් පීරිස් මහතා පවසනවා. පොදුජන පෙරමුණු පක්ෂ මූලස්ථානයේ පැවති මාධ්‍ය හමුවේදී ඒ මහතා මේ බව ප්‍රකාශ කළා."
    },
    {
        "content": "මහ මැතිවරණයේ තැපැල් ඡන්දය ප්‍රකාශ කිරීම දෙවන දිනටත් අද සිදුවනවා. තැපැල් ඡන්ද ප්‍රකාශ කිරීමේ කටයුතු ඊයේ ආරම්භ වුණා. ඊයේ ආරම්භ වූ තැපැල් ඡන්ද ප්‍රකාශ කිරීමේ කටයුතු ලබන 17 වනදා දක්වා සිදුවන බවයි මැතිවරණ දෙපාර්තමේන්තුව පවසන්නේ. සෞඛ්‍ය වෛද්‍ය නිලධාරී කාර්ය මණ්ඩල තැපැල් ඡන්ද සළකුණු කිරීම ඊයේ සිදු වුණා. රාජාංගනය ප්‍රාදේශීය ලේකම් බල ප්‍රදේශයේ පමණක් තැපැල් ඡන්දය ප්‍රකාශ කිරීම සිදු නොවූ අතර ඒ පිළිබඳ ඉදිරි කටයුතු මැතිවරණ කොමිසන් සභාව මගින් තීරණය කෙරෙනු ඇති. තැපැල් ඡන්දය භාවිත කිරීමට නොහැකි වන රාජ්‍ය සේවකයන් සඳහා අතිරේක දින දෙකක් ලබාදීමටද මැතිවරණ කොමිසන් සභාව පියවර ගෙන තිබෙනවා. තැපැල් ඡන්ද ප්‍රකාශ කිරීම සාමකාමීව සිදුවන බවයි මැතිවරණ නිරික්ෂකයින් පෙන්වා දෙන්නේ."
    },
    {
        "content": "මෙරට කොරෝනා ආසාදිතයින් සංඛ්‍යාව 2,646ක් දක්වා ඉහළ ගොස් තිබෙනවා."
    },
    {
        "content": "හක්මන කෝංගල මාර්ග බාධක රාජකාරියේ නිරතව සිටි පොලිස් නිලධාරීන් පිරිසක් ටිපර් රථයකට යට කර පළා ගිය සැකකරු සොයා පුළුල් පොලිස් පරීක්ෂණ ක්‍රියාත්මකයි. කිරින්ද නගරයේ රථවාහන රාජකාරියේ නිරතව සිටි පොලිස් නිලධාරීන් පිරිසක් සංඥා නොතකා ධාවනය වූ ටිපර් රථයක් පිළිබඳ කෝංගල 13 කණුව මාර්ග බාධකයේ පොලිස් නිලධාරීන්ට දැනුම් දී තිබෙනවා. කිරින්ද පොලිස් නිලධාරීන්ද රථය ලුහුබැද ගිය අතර කෝංගල මාර්ග බාධකයේදී එය පරීක්ෂා කර අන්තරාදායක රිය ධාවනය සම්බන්ධයෙන් රියදුරුට තවකාලික රියදුරු බලපත්‍රයක් නිකුත් කර මුදා හැර තිබෙනවා. හක්මන දෙසට ධාවනය වූ රථය විනාඩි 10 කට පමණ පසු නැවත පැමිණ මාර්ග බාධකයේ සිටි පොලිස් නිලධාරීන් යට කර පළා ගිය බවයි පොලීසිය පවසන්නේ. මෙහිදී පොලිස් කොස්තාපල්වරයෙකු මියගොස් සැරයන්වරුන් දෙදෙනෙකු බරපතල තුවාල ලබා මාතර රෝහලට ඇතුළත් කර තිබෙනවා."
    },
    {
        "content": "පවත්නා තත්ත්වය හමුවේ ජනතාව අනියත බියක් ඇති කර ගත යුතු නැති බව මහජන සෞඛ්‍ය පරීක්ෂකවරුන්ගේ සංගමයේ සභාපති උපුල් රෝහණ මහතා පවසනවා. නියමිත සෞඛ්‍ය උපදෙස් පිළිපදිමින් කටයුතු කිරීම සියලු දෙනාගේ වගකීම බවයි ඒ මහතා වැඩිදුරටත් පවසන්නේ."
    },
    {
        "content": "අත්අඩංගුවට ගෙන රැඳවුම් නියෝග මත මුල්ලේරියාව පොලිස්ථානයේ රඳවාගෙන සිටි සැකකරුවෙකුගෙන් ලබාගත් තොරතුරු මත හෙරොයින් කිලෝග්‍රෑම් 1යි ග්‍රෑම් 300 ක් සොයා ගැනීමට හැකිව තිබෙනවා. අදාළ සැකකරුවාගෙන් ප්‍රශ්න කිරීමේදී මුල්ලේරියාව පොලිස් වසමේ කැලණියමුල්ල ප්‍රදේශයේ නිවසක වළ දමා තිබූ හෙරොයින් තොගයකුයි මෙලෙස පොලිස් භාරයට ගැනුණේ. සැකකරු අලුත්කඩේ මහේස්ත්‍රාත් අධිකරණයට ඉදිරිපත් කිරීමෙන් පසු ලබන 23 වනදා තෙක් රක්‍ෂිත බන්ධනාගාරගත කර තිබෙනවා. සිද්ධිය සම්බන්ධයෙන් මුල්ලේරියාව පොලීසිය වැඩිදුර විමර්ශන පවත්වනවා."
    },
    {
        "content": "මත්ද්‍රව්‍ය චෝදනා සම්බන්ධයෙන් බන්ධනාගාරගතව සිටි රැඳවූවෙකු මීගමුව රෝහලට රැගෙන ආ අවස්ථාවේදී රෝහලෙන් පැන යාමට තැත් කිරීමේදී 8 වන මහලෙන් ඇද වැටී ජීවිතක්‍ෂයට පත්ව තිබෙනවා. PCR පරික්‍ෂාවක් සදහායි අදාළ රැඳවුවා රෝහලට රැ ගෙන විත් ඇත්තේ."
    },
    {
        "content": "කළුතර මග්ගොන ප්‍රදේශයේදී මුහුදේ ගසාගෙන ගිය දැරියන් දෙදෙනාගේ සිරුරු මග්ගොන වෙරළ තීරයට ගොඩ ගසා තිබුණා. බලපිටිය ප්‍රදේශයේ පදිංචිකරුවන් පිරිසක් මංගල උත්සවයකට සහභාගී වීමෙන් පසු මග්ගොන වෙරළ තීරයට පැමිණ තිබෙනවා. එහිදී කුඩා දරුවන් රළ පාගමින් සිටියදී කුඩා දරුවන් හතර දෙනෙකු සහ වැඩිහිටියෙකු මුහුදු රළට හසු වී ගසාගෙන ගියා. එහිදී ළමයින් දෙදෙනෙකු සහ වැඩිහිටියා බේරා ගැනීමට හැකි වූ අතර සෙසු දැරියන් දෙදෙනා බේරා ගැනීමට නොහැකි වුණා.  වයස අවුරුදු 10 ක් සහ 15 වන එම දැරියන් දෙදෙනාගේ සිරුරු අද උදෑසන මග්ගොන වෙරළ තීරයට ගොඩගසා තිබූ බවයි පොලිසිය පවසන්නේ."
    },
    {
        "content": "තම රජයක් යටතේ ඉදිරියේදී ජනතාවට සහන රැසක් ලබාදෙන බව එක්සත් ජාතික පක්ෂ නායක රනිල් වික්‍රමසිංහ මහතා පවසනවා. කෑගල්ලේ පැවති හමුවකදී ඒ මහතා මේ බව කියා සිටියා. කෑගල්ල දිස්ත්‍රික් එක්සත් ජාතික පක්ෂ ක්‍රියාකාරී හමුව අඹන්පිටියේදී පැවැත්වුණේ පක්ෂ නායක රනිල් වික්‍රමසිංහ මහතාගේ ප්‍රධානත්වයෙන්. හිටපු පාර්ලිමේන්තු මන්ත්‍රී සංදිත් සමරසිංහ මහතා එය සංවිධාන කර තිබු අතර මෙවර මැතිවරණයට කෑගල්ල දිස්ත්‍රික්කයෙන් තරග වදින එක්සත් ජාතික පක්ෂ අපේක්ෂකයින්ද ඊට එක්ව සිටියා."
    },
    {
        "content": "යාපනය විශ්ව විද්‍යාලයේ කිළිනොච්චිය මණ්ඩපය ඊයේ (13)  සවස සිට දින නියමයක් නොමැතිව වසා දමා තිබෙනවා. මේ මණ්ඩපයේ සිසුන් සදහා පැවැත්වීමට නියමිතව තිබූ සියලුම විභාගද දින නියමයක් නොමැතිව කල් දමා තිබෙනවා. යාපනය විශ්ව විද්‍යාලයේ කිළිනොච්චිය මණ්ඩපයේ ඉගෙනුම ලබමින් සිටින සිසුවෙකුගේ සහෝදරයෙකු කන්දකාඩු පුනරුත්ථාපන මධ්‍යස්ථානයේ සේවය කරණ අතර ඔහුට කොරෝනා වෛරසය ආසාදනය වීමත් සමග මෙම තීරණය ගෙන ඇත. කොරෝනා රෝගය වැළදුණු යුද හමුදා සාමාජිකයාගේ සහෝදරයා ගේ PCR පරීක්ෂණය සිදුකර ඇති අතර එහි ප්‍රථිපල ලැබෙන තෙක් මෙලෙස විශ්ව විද්‍යාල මණ්ඩපය තාවකාලිකව වසා තැබීමට තීරණ කළ බවයි කිළිනොච්චියේ සෞඛ්‍ය බලධාරීන් සඳහන් කරන්නේ."
    },
    {
        "content": "රත්නපුර කොරෝනා ආසාදිතයෙකු ඇසුරු කළ පුද්ගලයන් 6 දෙනෙකු අද (14) සිය නිවෙස්වලම ස්වයං නිරෝධායනයට  ලක් කෙරුණා. බලංගොඩ රාස්සගල ප්‍රදේශයේ පුද්ගලයන් 3 දෙනෙකු ඇතුලු පිරිසකුයි මෙලෙස නිරෝධායනයට ලක් කෙරුණේ. ඔවුන්ගේ PCR පරික්‍ෂණ රත්නපුර ශික්‍ෂණ රෝහලේදී පැවැත්වීමට නියමිතයි. මීට අමතරව ඉඹුල්පේ සහ කනතිරියන්වල යන ප්‍රදේශවල පුද්ගලයන් 12 දෙනෙකු ද ස්වයං නිරෝධායනයට ලක් කෙරුණා. කන්දකාඩු පුනරුත්ථාපන මධ්‍යස්ථානයේ සේවයේ නිරතව සිටි සූරියවැව ප්‍රදේශයේ පුද්ගලයෙකු නිවාඩු සදහා නිවසට පැමිණ නැවත රාජකාරි සදහා පිටත්ව ගොස් තිබෙනවා. එහිදි සිදු කළ පී සී ආර් පරික්‍ෂණයකදී ඔහු කොරෝනා ආසාදිතයෙකු බවට තහවුරු වුණා. කෙසේ වෙතත් දෙවන වර සිදු කළ පරික්‍ෂණයේදී කොරෝනා ආසාදනය වී නොමැති බවටයි හෙළිව ඇත්තේ. ඔහුගේ සමීපතමයන් 28 දෙනෙකු නිවෙස් තුළම නිරෝධායනයට ලක් කිරීමට සූරියවැව මහජන සෞඛ්‍ය පරික්‍ෂකවරුන් කටයුතු කළා."
    },
    {
        "content": "කන්දකාඩු මධ්‍යස්ථානයේ කොරෝනා ව්‍යාප්තිය සම්බන්ධයෙන් යුද හමුදාපති ලුතිනන් ජෙනරාල් ශවේන්ද්‍ර සිල්වා මහතා අදහස් පළ කළා. එසේම විදේශයන් හි සිට බෝට්ටු මඟින් කිසිවෙකුටත් මෙරටට පැමිණීමට ඉඩක් නොමැති බවයි යුද හමුදාපතිවරයා මෙහිදී වැඩිදුරටත් පෙන්වා දුන්නේ."
    },
    {
        "content": "මෝටර් රථ ප්‍රවාහන දෙපාර්තමේන්තුවෙන් සැපයෙන සේවාවන් ලබා ගැනීමේදී අනවශ්‍ය කලබලකාරී තත්ත්වයන්ගෙන් තොරව කටයුතු කරන්නැයි එම දෙපාර්තමේන්තුව ජනතාවගෙන් ඉල්ලා සිටිනවා. මෝටර් රථ ප්‍රවාහන දෙපාර්තමේන්තුවේ වේරහැර කාර්යාලයෙන් රියදුරු බලපත්‍ර ලබාගැනීමට ජනතාව ඒකරාශී වීම මත අනවශ්‍ය තදබදයක් ඇති වී තිබෙනවා. ඒ බව නිරීක්ෂණය වීමෙන් පසු අමාත්‍ය මහින්ද අමරවීර මහතා මේ සම්බන්ධයෙන් කරුණු විමසා සිටියා. වේරහැර කාර්යාලයෙන් දිනකට සේවා සැපයෙන්නේ 1300 දෙනෙකුට පමණයි. එහෙයින් ජනතාව පහත සදහන් කරුණු කෙරෙහි අවධානය යොමු කළ යුතු බව මෝටර් රථ ප්‍රවාහන දෙපාර්තමේන්තුව දැනුම් දෙනවා. මාර්තු 16 වනදා සිට ජුනි 30 වනදා දක්වා කාලය තුළ රියදුරු බලපත්‍රවල වලංගු කාලසීමාව අවසන් වන බලපත්‍ර සදහා අවලංගු වන දිනයේ සිට මාස හයක අමතර සහන කාලයක් හිමිවනවා.  ජුලි පළමුවනදා සිට සැප්තැම්බර් 30 දක්වා කාලය තුළ වලංගු කාලය අවසන් වන රියදුරු බලපත්‍ර සදහා අවසන් වන දිනයේ සිට මාස තුනක සහන කාලයක් හිමි වන බවයි මෝටර් රථ ප්‍රවාහන දෙපාර්තමේන්තුව පවසන්නේ. රියදුරු බලපත්‍ර එක්දින සේවාව වේරහැර කාර්යාලයට අමතරව හම්බන්තොට හා අනුරාධපුර කාර්යාලවලින්ද ලබා ගැනීමේ පහසුකම් පවතිනවා. සාමාන්‍ය සේවා මගින් රියදුරු බලපත්‍ර ලබා ගැනීමට සෑම දිස්ත්‍රික් මෝටර් රථ ප්‍රවාහන කාර්යාලයක් මගින්ම පහසුකම් පවතින බවද මෝටර් රථ ප්‍රවාහන දෙපාර්තමේන්තුව ජනතාවට දැනුම් දෙනවා."
    },
    {
        "content": "විදේශයන් හි සිට මෙරටට පැමිණීම් තාවකාලිකව අත්හිටුවීමට කටයුතු කර ඇති බවයි විදේශ කටයුතු පිළිබඳ ජනාධිපති අතිරේක ලේකම් ජයනාත් කොළඹගේ මහතා කියාසිටියේ."
    },
    {
        "content": "කොරෝනා වෛරසය ආසාදනය වී සිටි නාවික හමුදාවේ 898 දෙනෙකු පූර්ණ සුවය ලබා රෝහල්වලින් පිටව ගොස් තිබෙනවා. ඊයේ (13) දිනයේද නාවික හමුදා සාමාජිකයින් තිදෙනෙක් පූර්ණ සුවය ලැබූ බව නාවික හමුදාව ප්‍රකාශ කළා. මෙම සියළුම නාවික සාමාජිකයින් සෞඛ්‍ය උපදෙස් මත තවදුරටත් දින 14ක නිරෝධායන ක්‍රියාවලියක් සඳහා යොමු කිරීමට නාවික හමුදාව කටයුතු කරන ලදි."
    },
    {
        "content": "රාජාංගණයට ඇතුළු වීම සහ පිටවීම සම්පූර්ණයෙන් පාලනය කර ඇති බව උතුරු මැද පළාත් සෞඛ්‍ය අධ්‍යක්ෂ පාලිත බණ්ඩාර මහතා සඳහන් කළා. \n \n කන්තලේ සෞඛ්‍ය වෛද්‍ය නිලධාරී කාර්යාලයේදී PCR පරීක්‍ෂණ 48 ක් ඊයේ සිදුකෙරුණා. ඒ පසුගියදා ආසාදිතයෙකු හඳුනා ගැනීමත් සමඟයි. කන්දකාඩු නිරෝධායන මධ්‍යස්ථානයේ සේවය කළ හබරාදූව උපදේශකවරයා ඇසුරු කළ පුද්ගලයන් 33 දෙනෙකු සඳහා PCR පරීක්‍ෂණ හීනටිගල දී අද සිදුකෙරෙනවා."
    },
    {
        "content": "2020 යල කන්නයේ රජයේ වී මිලදී ගැනීමේ වැඩසටහන යටතේ වී කිලෝ ග්‍රෑම් එකක් රුපියල් 50 ක සහතික මිල ගණන් යටතේ මිලදී ගැනීමේ කටයුතු රජය මේ වනවිට ආරම්භ කර  ඇත. පසුගිය වසරවල නාඩු වී කිලෝ ග්‍රෑම් එකක් රුපියල් 38 ක හා සම්බා වී කිලෝ ග්‍රෑම් එකක් රුපියල් 41 ක මිල ගණන් යටතේ මිලදී ගනු ලැබු අතර, අතිගරු ජනාධිපතිතුමාගේ රට හදන  සෞභාග්‍යය දැක්ම ප්‍රතිපත්ති ප්‍රකාශය‍ට අනුව, නව රජය විසින් 2019/2020 යල කන්නයේදී සියලුම වී වර්ග සඳහා ඉහළ මිලක් ලබාදෙමින් වී කිලෝ ග්‍රෑම් එකක් රුපියල් 50 බැගින් මිලදී  ගනු  ලැබීය. ඒ අනුව, මෙවර යල කන්නයේදී ද වී ගොවීන්ගේ අස්වනු සඳහා ඉහළ මිලක් ලබාදීම සහතික කරමින් වී කිලෝ ග්‍රෑම් එකක් රුපියල් 50 ක සහතික මිලක් යටතේ මිලදී ගැනීම සඳහා  වී අලෙවි මණ්ඩල සතු දිවයින පුරා පිහිටි වී ගබඩා මේ වනවිට ද විවෘත කර ඇත. ප්‍රමාදයකින් තොරව වී ගොවීන්ගේ මුළු අස්වනු ප්‍රමාණයම රජයේ සහතික  මිල  ගණන් යටතේ මිලදී ගැනීම අවශ්‍ය මුල්‍ය ප්‍රතිපාදන ද මේ වනවිට මහා භාණ්ඩාගාරය විසින් වී අලෙවි  මණ්ඩලය වෙත නිකුත් කර ඇත."
    },
    {
        "content": "තවත් කොරෝනා ආසාදිතයන් 07 දෙනෙකු සම්පූර්ණ සුවය ලබා රෝහලෙන් පිටත්ව ගොස් තිබෙනවා. ඒ අනුව මේ වන විට සුවය ලැබූ කොරෝනා රෝගීන්ගේ සංඛ්‍යාව 1988දක්වා ඉහළ ගියා."
    },
    {
        "content": "මත්ද්‍රව්‍ය ජාවාරම් කිරීමේ සිද්ධිය සම්බන්ධයෙන් අත්අඩංගුවට ගත් පොලිස් මත්ද්‍රව්‍ය නාශක  කාර්යාංශයේ සේවයේ නියුතුව සිටි පොලිස් කොස්තාපල්වරයෙකු ලබන 21 වනදා  දක්වා රක්ෂිත බන්ධනාගාර ගත කරන ලෙස කොළඹ මහේස්ත්‍රාත් අධිකරණය නියම කළා. ඉකුත්දා රාගම ප්‍රදේශයේදී  අත්අඩංගුවට ගත් එම සැකකරු අධිකරණ නියෝග මත අපරාධ පරීක්ෂණ දෙපාර්තමේන්තුව භාරයේ රඳවාගෙන ප්‍රශ්න කෙරුණා. ඉන් අනතුරුවයි අපරාධ පරීක්ෂණ දෙපාර්තමේන්තුවේ නිලධාරින් විසින් මෙම සැකකරු අද (14) කොළඹ ප්‍රධාන මහේස්ත්‍රාත් අධිකරණය හමුවට ඉදිරිපත් කරනු ලැබුවේ. අපරාධ පරීක්ෂණ දෙපාර්තමේන්තුවේ නිලධාරීන් අධිකරණයට දන්වා සිටියේ මෙම සැකකරු සම්බන්ධයෙන් තවදුරටත් විමර්ශන පවත්වන බවයි. මත්ද්‍රව්‍ය ජාවාරමෙන් උපයා ගත් ආදායම්වලින් එම සැකකරු 2018 වසරේ වාහනයක් මිලදී ගෙන ඇති බවට පරීක්ෂණවලදී කරුණු අනාවරණය වී ඇති බව පොලිසිය සඳහන් කළා. ඉදිරිපත් වූ කරුණු සලකා බැලූ ඔහු ප්‍රධාන මහේස්ත්‍රාත්වරිය විමර්ශන කටයුතු කඩිනමින් අවසන් කරන ලෙස අපරාධ පරීක්ෂණ දෙපාර්තමේන්තුවට නියෝග කළා. අනතුරුව අදාළ සැකකරු ලබන 21 වනදා දක්වා රක්ෂිත බන්ධනාගාර ගත කිරීමටයි මහේස්ත්‍රාත්වරිය නියෝග කළේ"
    },
    {
        "content": "වසර 36 ක සේවය නිම කොට  විශ්‍රාම යන නාවික හමුදාපති වයිස් අද්මිරාල් පියල් ද සිල්වා මහතා අද (14) පෙරවරුවේ ජනාධිපති කාර්යාලයේ දී ජනාධිපති ගෝඨාභය රාජපක්ෂ මැතිතුමා හමු විය. 2019 ජනවාරි 01 වැනි දින නාවික හමුදාපති ධුරයට පත් පියල් ද සිල්වා ශ්‍රී ලංකාවේ 23 වන නාවික හමුදාපතිවරයායි. 30 වසරක ත්‍රස්තවාදය අවසන් කිරීම සඳහා ඉමහත් කැපවීමෙන් ක්‍රියා කළ ඔහු තම සේවා කාලය තුළ වීර වික්‍රම, වීර වීභූෂණ, රණ වික්‍රම, රණශූර, විශිෂ්ඨ සේවා විභූෂණ ඇතුළු පදක්කම් රැසක් හිමි කර ගත්තේය. මවුබිම වෙනුවෙන් කළ විශිෂ්ඨ මෙහෙය අගය කළ ජනාධිපතිතුමා ඔහුගේ විශ්‍රාම දිවියට සුභාශීංසන එක්කළේය. සේවයෙන් විශ්‍රාම ගන්නා පියල් ද සිල්වා මහතා ජනාධිපතිතුමා විසින් අද්මිරාල් ධුරයට උසස් කර තිබේ. සාම්ප්‍රදායිකව තිළිණ හුවමාරු කර ගැනීම ද සිදු කෙරිණ."
    },
    {
        "content": "වයඹ වෙරළ තීරයේ කලපු ආශ්‍රිත ධීවර කර්මාන්තය යළි සාර්ථකව ක්‍රියාත්මකයි. වයඹ වෙරළ තීරයේ පුත්තලම හා කල්පිටිය ආශ්‍රිත කලපු ප්‍රදේශයේ ධීවර කටයුතු මේ වන විට සාර්ථකව සිදුවෙමින් පවතිනවා. කොරෝනා ව්‍යවසනය හේතුවෙන් මාස කිහිපයක් ධීවර කටයුතු අඩාලව පැවති බවයි ධීවරයින් පවසන්නේ. කෙසේ වුවද රජය ලබා දුන් සහන ප්‍රායෝජනයට ගනිමින් තමන් යළි සුපුරුදු ධීවර කර්මාන්තයට යොමු වී ඇති බව ඔවුන් පවසනවා. මෙය තමන්ට හා තම පවුල්වල සාමාජිකයින්ට විශාල සහනයක් බවයි කලපු ආශ්‍රිත ධීවර කර්මාන්තයේ නිරත වන්නන් පවසන්නේ."
    },
    {
        "content": "කන්දකාඩු මත්ද්‍රව්‍ය පුනරුත්ථාපන මධ්‍යස්ථානයේ සේවයේ නියුතු උපදේශකවරයෙකු සහ ගම්පහ ප්‍රදේශයේ රියදුරෙකු කොරෝනා ආසාදිතයන් බවට තහවුරු වී තිබෙනවා. එම උපදේශකවරයා සමඟ රියදුරා මෝටර් රථයකින් ගමන් කර ඇති බවයි ගම්පහ සෞඛ්‍ය වෛද්‍ය නිලධාරී කාර්යාලය සදහන් කරන්නේ. ගම්පහ බණ්ඩාරවත්ත ටිකිරි රාජමාවතේ හා වැරැල්ලවත්ත ප්‍රදේශයේ පදිංචිකරුවන් දෙදෙනෙකුයි මෙසේ ආසාදිතයන් බවට හදුනාගෙන තිබෙන්නේ. මෙම දෙදෙනාගේ පවුල්වල සාමාජිකයන් නිවෙස් තුළම නිරෝධායනයට ලක් කිරීමට පියවර ගෙන තිබෙනවා. බණ්ඩාරවත්ත ප්‍රදේශයේ පදිංචි පුද්ගලයා ගම්පහ අධිකරණයට,  මහරගම අපේක්‍ෂා රෝහලට හා ගම්පහ අවට වෙළෙදසල් කිහිපයකට ගොස් ඇති බවටයි තොරතුරු ලැබී තිබෙන්නේ."
    },
    {
        "content": "කලවාන නගරයේ සියලු වෙළෙදසල් අද (14) දහවල් සිට වසා තැබීමට එක්සත් වෙළෙද සංගමය තීරණය කර තිබෙනවා. කොරෝනා රෝගියෙකු බවට හදුනාගත් පුද්ගලයෙකු සමග සබදතා පැවැත්වූ 12 දෙනෙකු නිරෝධායනයට යොමු කිරීමත් සමග වෙළෙදසල් වසා දැමීමට තීරණය කළ බවයි එම සංගමය සදහන් කළේ."
    },
    {
        "content": "කොවිඩ් වසංගතය වෙනුවෙන් රජයට ආධාර මුදල් ලැබුණු බවට රනිල් වික්‍රමසිංහ මහතා කරන ප්‍රකාශ අසත්‍ය බව අමාත්‍ය පවිත්‍රා වන්නිආරච්චි මහත්මිය පවසනවා. රනිල් වික්‍රමසිංහ මහතා චෝදනා කරන්නේ ලැබුණු ආධාර වලට කුමක් සිදුවූවේද යන්නයි."
    },
    {
        "content": "මෙරට කොරෝනා ආසාදිතයින් සංඛ්‍යාව 2,651ක් දක්වා ඉහළ ගොස් තිබෙනවා. ඒ  තවත් කොරෝනා ආසාදිතයින් දෙදෙනෙකු හඳුනාගැනීමත් සමඟයි. මෙම කොවිඩ් ආසාදිතයින් දෙදෙනාත් සමඟ අද (14) දිනයේ මෙරටින් ආසාදිතයින් 5 දෙනෙකු හඳුනා ගැනුණු බව රජයේ ප්‍රවෘත්ති දෙපාර්තමේන්තුව සඳහන් කළේය."
    },
    {
        "content": "බහුදින යාත‍්‍රාවල පහසුකම් වැඩිකිරිමේ නියමු වැඩසටහන අද (15) ආරම්භ වනවා. ඒ බන්දුල ගුණවර්ධන, ඩග්ලස් දේවානන්ද යන අමාත්‍යවරුන්ගේ ප‍්‍රධානත්වයෙන්. බහුදින යාත‍්‍රාවල නිසි පහසුකම් නොමැති වීමෙන් මත්ස්‍ය අස්වැන්නේ විශාල ප‍්‍රමාණයක් අපතේ යන බවට පරික්ෂණවලදී හෙළි වුණා. නව පහසුකම් ලබාදීමත් සමග වාර්ෂිකව රටට අහිමි වන විශාල මුදලක් ඉතිරි කරගත හැකි බවයි නාරා ආයතනයේ නියෝජ්‍ය අධ්‍යක්ෂ ජනරාල් ආචාර්ය පාලිත කිත්සිරි මහතා ප‍්‍රකාශ කලේ. ශි‍්‍ර ලංකාවේ බහුදින යාත‍්‍රා 4800 ක් පමණ සක්‍රීයව කි‍්‍රයාත්මක වන අතර සති හයකට ආසන්න කාලයක් ඔවුන් මුහුදේ රැඳී සිටිමින් මත්ස්‍ය අස්වැන්න නෙලීම සිදුකරනවා. ඉදිරියේදී සියලු බහුදින යාත‍්‍රා සදහා මෙම තාක්ෂණික ක‍්‍රමවේදයන් සැලසීමයි අරමුණ."
    },
    {
        "content": "රියදුරු බලපත‍්‍ර සකස් කිරිම ඉදිරියේදී ශි‍්‍රී ලංකා යුද හමුදාව වෙත පැවරීමට අවධානය යොමු ව තිබෙනවා. ඒ සම්බන්ධයෙන් විශේෂ සාකච්ජාවක් අමාත්‍ය මහින්ද අමරවීර මහතාගේ ප‍්‍රධානත්වයෙන් පැවැත්වුණා. ඉතාමත් අඩු මිලකට රියදුරු බලපත‍්‍රයක් ලබාදීම සහ රටට අහිමි වන විශාල මුදලක් ඉතිරි කර ගැනීම වැනි වාසි සහගත අංශ ගණනාවක් කෙරෙහි අවධානය යොමු කළ බවයි මගී ප‍්‍රවාහන කළමනාකරන අමාත්‍යංශය සදහන් කලේ. රියදුරු බලපත‍්‍ර සකස් කිරිමේ කටයුතු සිදුකිරිමට ශි‍්‍ර ලංකා යුද හමුදාව සූදානම් බව සාකච්ජාවට එක්වෙමින් යුද හමුදාපති ලුතිනන් ජෙනරාල් ශවේන්දු සිල්වා මහතා ප‍්‍රකාශ කළා."
    },
    {
        "content": "පොලිස් නිළධාරින් අනතුරට ලක්කර පලාගිය ටිපර් රථයේ රියදුුරු අද (15) මාතර මභෙස්ත‍්‍රාත් අධිකරණයට ඉදිරිපත් කරනවා. සැකකරු අත්අඩංගුවට ගෙන ඇත්තේ හුංගම , රණාල ප‍්‍රදේශයේදී. අනතුරින් පොලිස් කොස්තාපල්වරයෙකු ජීවිතක්ෂයට පත්ව තවත් නිළධාරින් දෙදෙනෙක් තුවාල ලැබුවා. අන්තරාකාරී ලෙස රිය ධාවනය කිරිම සම්බන්ධයෙන් රියදුරුට එරෙහිව පොලිස් නිළධාරින් දඩ කොලයක් නිකුත් කර ඇති අතර ඉන් පසුව පැමිණි සැකකරු සිය ලොරි රථයෙන් පොලිස් නිළධාරින් යට කර පලාගොස් ඇති බවයි පරික්ෂණවලදී හෙළි වුණේ."
    },
    {
        "content": "ශි‍්‍ර ලංකාවෙන් වාර්තා වන කොරෝනා ආසාදිතයන්ගේ සංඛ්‍යාව 2665 ක් බව වසංගත රෝග විද්‍යා අංශය සදහන් කළා. ඉන් සුවය ලැබූ සංඛ්‍යාව 1988 ක්. කන්දකාඩු පුනරුත්ථාපන මධ්‍යස්ථානයෙන් හමුවූ කොරෝනා ආසාදිතයන්ගේ සමීපතමයන් සහ ආශි‍්‍රත කාණ්ඩ හතරක් දක්වා මේ වනවිට නිරෝදායනයට යොමු කර තිබෙනවා. එම මධ්‍යස්ථානයට සම්බන්ධ ආශි‍්‍රතයන් සොයා ගැනීමේ මෙහෙයුම් තවදුරටත් කි‍්‍රයාත්මකයි. බාහිර සමාජයෙන් වාර්තා වන රෝගීන් සම්බන්ධයෙන් නිවැරදි තොරතුරු සෑම විටම ලබාදෙන බවයි සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය අනිල් ජාසිංහ මහතා ප‍්‍රකාශ කලේ. සෑම විටම සෞඛ්‍යාරක්ෂිත ක‍්‍රමවේද අනුගමනය කළ යුතු බවයි වසංගත රෝග විද්‍යා අංශයේ ප‍්‍රධානී විශේෂඥ වෛද්‍ය සුදත් සමරවීම මහතා පවසන්නේ . නිරෝධායනය අවසන් කළ තවත් පුද්ගලයින් 365 දෙනෙකු අද (15) මධ්‍යස්ථානවලින් පිටත්ව යනවා. මේ වනවිට මධ්‍යස්ථාන 58 ක නිරෝධායනය වෙමින් සිටින සංඛ්‍යාව 7119 ක්."
    },
    {
        "content": "කන්දකාඩු මත්ද්‍රව්‍ය නිවාරණ ප්‍රතිකාර මධ්‍යස්ථානය කේන්ද්‍ර කර ගනිමින් රට තුළ කොවිඩ් නයින්ටීන් ආසාදිතයන් වාර්තා වීමත් සමග වෛරස ව්‍යාප්තිය වැළැක්වීම සදහා උපරිම ක්‍රියාමාර්ග ගෙන ඇති බව රජය අවධාරණය කරනවා. ඒ හේතුවෙන් අසත්‍ය හා නොමග යවන සුළු ප්‍රචාරයන්ට නොරැවටෙන ලෙසයි රජයේ ප්‍රවෘත්ති දෙපාර්තමේන්තුව නිවේදනයක් නිකුත් කරමින් ඉල්ලා සිටින්නේ. කොරෝනා ආසාදිතයන් මෙන්ම ආශ්‍රිතයන් හදුනා ගැනීම හා ඔවුන් නිරෝධායනයට යොමු කිරීම යන සියලු ක්‍රියාමාර්ග කඩිනමින් සිදු කෙරෙනවා. මෙම අවස්ථාවේ ඇතැම් පිරිස් අසත්‍ය ප්‍රචාර ගෙන යාමට කටයුතු කරන බවයි රජයේ ප්‍රවෘත්ති දෙපාර්තමේන්තුව සදහන් කරන්නේ. පවත්නා තත්ත්වය හමුවේ විවිධ ආයතන වසා දමන බවට ද අසත්‍ය ප්‍රචාර ඇතැමුන් ගෙනයමින් පවතිනවා. මෙම තත්ත්වය මත රජය නිවාඩු දින ප්‍රකාශයට පත් කිරීමට හා ඇදිරිනීතිය පැනවීමට කටයුතු කරන බවට වන අසත්‍ය තොරතුරු ඇතැම් පාර්ශ්ව අඛණ්ඩව සමාජගත කරන බවට ද නිරීක්‍ෂණය වී තිබෙනවා. මේ දක්වා එවැනි කිසිදු තීරණයක් ගෙන නැති බවයි එම නිවේදනයෙන් අවධාරණය කර තිබෙන්නේ. මෙවැනි අසත්‍ය තොරතුරු සමාජගත කිරීමේ අරමුණ වන්නේ ජනතාව නොමග යවමින් සමාජය තුළ අනවශ්‍ය කැලඹීම් ඇති කිරීම බව ද පැහැදිලි වනවා. මෙවැනි පිරිස් සම්බන්ධයෙන් විධිමත් පරික්‍ෂණ පවත්වන ලෙස ද රජය අදාළ අංශ වෙත උපදෙස් ලබා දී තිබෙනවා. යම් පුද්ගලයෙකු කොරෝනා ආසාදිතයෙකු බවට තහවුරු වුවහොත් ඒ බව මෙන්ම එම තත්ත්වය සම්බන්ධයෙන් රජය ගනු ලබන ක්‍රියාමාර්ග හා සමාජය දැනුවත් විය යුතු සියලු කරුණු පිළිබද නිල තොරතුරු ක්‍ෂණිකව ජනතාව වෙත දැනුම් දීමට රජය වෙනුවෙන් ප්‍රවෘත්ති දෙපාර්තමේන්තුව කටයුතු කරන බවයි එම නිවේදනයෙන් අවධාරණය කර තිබෙන්නේ. ඒ හේතුවෙන් අසත්‍ය තොරතුරුවලට නොරැවටී සෞඛ්‍යාරක්‍ෂිත ක්‍රම දැඩිව අනුගමනය කරමින් අවබෝධයෙන් කටයුතු කරන ලෙස රජය ජනතාවගෙන් ඉල්ලා සිටිනවා."
    },
    {
        "content": "මුදල් වංචා කිරිමේ සිද්ධීන් රැසක් සම්බන්ධයෙන් සැකකරුවෙක් අත්අඩංගුවට ගෙන තිබෙනවා. ඒ මහනුවර ප‍්‍රදේශයේදී . සැකකරු වත්තේගම මාතර ඇතුළු ප‍්‍රදේශ ගණනාවක මුදල් වංචා සිදුකර ඇති බවයි පරික්ෂණ වලදී හෙළි වුණේ. ඔහුට එරෙහිව දිවයිනේ පොලිස් ස්ථාන විස්සකට පමණ පැමිණිලි ඉදිරිපත් කර තිබෙනවා. සැකකරු තෙල්දෙණිය මහේස්ත‍්‍රාත් අධිකරණයට ඉදිරිපත් කිරිමෙන් පසු මේ මස විසි හත් වනදා දක්වා රක්ෂිත බන්ධනාගාර ගත කළා."
    },
    {
        "content": "ඉන්දියාවේ සිට නීතිවිරෝධීව මෙරටට රැගෙන විත් තිබූ මුහුදු කූඩැල්ලන් කිලෝග්‍රෑම් 829 ක් කල්පිටියේ දී පොලිස් අත්අඩංගුවට ගෙන තිබෙනවා. ඉන්දියාවේ සිට මුහුදු මාර්ගයෙන් රැගෙන විත් තිබූ මෙම මුහුදු කූඩැල්ලන් තොගය ලොරි රථයකින් ප්‍රවාහනය කරමින් තිබියදී කල්පිටිය තුඩාව ප්‍රදේශයේදී අත්අඩංගුවට ගනු ලැබුවා. සැකකරුවන් තුන්දෙනෙකු ද පොලිස් අත්අඩංගුවට ගැනුණා. මුහුදු කූඩැල්ලන් තොගයේ වටිනාකම රුපියල් කෝටියකට ආසන්න බවත් අධිකරණ නියෝග මත සැකකරුවන් තුන්දෙනා ඔවුන්ගේ නිවෙස්වලදීම ස්වයං නිරෝධායනයට ලක් කිරීමට පියවර ගත් බවත් කල්පිටිය පොලීසිය  සඳහන් කළා."
    },
    {
        "content": "බන්ධනාගාරය තුළට හෙරොයින් ලබාදීමට උත්සහකළ සැකකරුවන් දෙදෙනෙක් අත්අඩංගුවට ගෙන තිබෙනවා. ඒ කළුතර බන්ධනාගාරය අසලදී . සැකකරුවන් බන්ධනාගාරය තාප්පයට ඉහලින් යමක් විසි කරමින් සිටි බවයි පොලිසිය පවසන්නේ. ඔවුන් අත්අඩංගුවට ගෙන සිදුකළ පරික්ෂාකිරිම්වලදී ජංගම දුරකථන දෙකක්, හෙරොයින් ග‍්‍රෑම් දෙකයි මිලි ග‍්‍රෑම් 500 ක් සහ දුම්කොළද අත්අඩංගුවට ගෙන තිබෙනවා. පසුව සිද්ධිය සම්බන්දයෙන් තවත් සැකකරුවන් 13 දෙනෙක් අත්අඩංගුවට ගත් බවයි පොලිසිය පවසන්නේ. ඔවුන් කළුතර මහේස්ත‍්‍රාත් අධිකරණයට ඉදිරිපත් කිරිමටයි නියමිත."
    },
    {
        "content": "ඊයේ දිනය තුළ කෝවිඩ් නයින්ටීන් ආසාදිතයන් 19 දෙනෙකු හමු වු බව සෞඛ්‍ය සේවා අධ්‍යක්ෂ ජෙනරාල් විශේෂඥ වෛද්‍ය අනිල් ජාසිංහ මහතා පවසනවා. සමාජයේ විවිධ ස්ථානවලින් කෝවිඩ් ආසාදිතයන් හමුවන බවට ප්‍රචාරය වන කටකතාවලට නොරැවටෙන ලෙසයි ඒ මහතා ජනතාවගෙන් ඉල්ලා සිටින්නේ."
    },
    {
        "content": "පාස්කු ප්‍රහාරය පිළිබද මෙරට ප්‍රභූවරුන් 268 දෙනෙකුගේ ආරක්ෂක ප්‍රධානීන් වෙත සිද්ධියට පෙර අනතුරු ඇගවීමේ ලිපි යොමුකළ බව එවකට සිටි විශේෂ ආරක්ෂක දිසාව භාර නියෝජ්‍ය පොලිස්පතිවරයා පවසනවා. එලෙස ලිපි ලැබුණු බවට හෙළි නොකරන්නැයි ඇතැම් ප්‍රභූවරුන් ප්‍රහාරයෙන් පසු දැනුම් දුන් බව පාස්කු සිද්ධිය පිළිබද විමර්ශනය කරන ජනාධිපති කොමිසම හමුවේ අද අනාවරණය වුණා. එවකට විශේෂ ආරක්‍ෂක දිසාව භාරව සිටි නියෝජ්‍ය පොලිස්පති ප‍්‍රියලාල් දසනායක මහතා ජනාධිපති කොමිසම හමුවේ සාක්‍ෂි ලබා දුන්නා. ප‍්‍රභූ ආරක්‍ෂක අංශය, අධිකරණ ආරක්‍ෂක අංශය, තානාපති ආරක්‍ෂක අංශය, හිටපු ජනාධිපති චන්ද්‍රිකා කුමාරතුංග මහත්මියගේ ආරක්‍ෂක අංශය හා හිටපු ජනාධිපති මහින්ද රාජපක්‍ෂ මහතාගේ ආරක්‍ෂක අංශය 2018 වසරෙන් පසු තමන් යටතේ පැවති බවයි සාක්‍ෂිකරු කියාසිටියේ. එසේ නම් ප‍්‍රහාරයක් පිළිබඳ තොරතුරක් ඔබට ලැබුණේ දැයි කොමිසම ප‍්‍රශ්න කළා. සාක්‍ෂිකරු එහිදී සඳහන් කළේ 2019 වසරේ අපේ‍්‍රල් 10 වනදා රාජ්‍ය බුද්ධි ප‍්‍රධානියා පොලිස්පතිවරයාට එවූ ලිපිය පොලිස්පති පූජිත් ජයසුන්දර තමන්ට එවා තිබූ බවයි. එම ලිපිය අනුව තමන් යටතේ ඇති ආරක්‍ෂක අංශ පහේම අධ්‍යක්‍ෂවරුන් අමතා දැනුවත් කළ පසු අවස්ථා කිහිපයක දී ඒ සම්බන්ධයෙන් වැඩිදුර සාකච්ඡුා සිදුකළ බව ඔහු කියාසිටියා. ඔබ යටතේ තානාපති ආරක්‍ෂක අංශය පවතින බැවින් ලිපියෙහි සඳහන් ඉලක්කගත ස්ථානයක් ලෙස හඳුන්වා තිබූ ඉන්දීය මහ කොමසාරිස් කාර්යාලයට ආරක්‍ෂාව සැළසුවේදැයි කොමිසම මෙහිදී සාක්‍ෂිකරුගෙන් විමසුවා. තානාපති ආරක්‍ෂක අංශ අධ්‍යක්‍ෂවරයා හරහා ඒ වනවිට ලබාදී තිබූ ආරක්‍ෂාවට අමතරව නිල වාහනයක් සමඟ පරීක්‍ෂණ නිලධාරියෙකු ඇතුළු නිලධාරීන් පස් දෙනෙකු ඉන්දීය මහ කොමසාරිස් කාර්යාලයේ ඇතුළත හා පිටත රාජකාරි සඳහා යෙදවූ බව ඔහු සඳහන් කළා. ඊට අමතරව කොල්ලූපිටිය පොලිස් ස්ථානයේ නිලධාරීන් කිහිප දෙනෙකු මාර්ගයේ ආරක්‍ෂාවට යොදවා තිබූ බව ද ඔහු වැඩිදුරටත් කියාසිටියා. මුල් තොරතුරට අනුව අමතර තවත් තොරතුරු ලැබුණේ දැයි කොමිසම විමසුවා. එවැනි කිසිදු තොරතුරක් ලැබුණේ නැති බවයි සාක්‍ෂිකරු කියාසිටියේ. ඔබ අත්සන් තබා අධ්‍යක්‍ෂවරුන් පස්දෙනා වෙත යොමුකළ ලිපිය ප‍්‍රහාරයෙන් පසු අන්තර්ජාලයේ සහ මාධ්‍යයේ හුවමාරුවූ බව මතකදැයි කොමිසම සාක්‍ෂිකරුගෙන් විමසුවා. එහිදී ඔහු සඳහන් කළේ තමන් එය දුටු බවත් එය පිටතට ගියේ කෙසේ දැයි නොදන්නා බවයි. තමන් යටතේ ඇති ප‍්‍රභූ ආරක්‍ෂක අංශයේ අධ්‍යක්‍ෂ පොලිස් අධිකාරී කිත්සිරි අපෝන්සු හරහා මෙරට ප‍්‍රභූන් 268 දෙනෙකුගේ ආරක්‍ෂක අංශ පාස්කු ප‍්‍රහාරය සම්බන්ධයෙන් ලද අනතුරු ඇඟවීමේ ලිපිය පිළිබඳ දැනුවත් කළ බව ද ප‍්‍රියලාල් දසනායක මහතා පැවසුවා. එලෙස දැනුවත් කළ ලිපියක් මාධ්‍ය වෙත නිකුත් වන්නට ඇතැයි තමන් සිතන බව ද ඔහු වැඩිදුරටත් කියාසිටියා. කොමිසම මෙහිදී ප‍්‍රශ්න කළේ ප‍්‍රහාරය පිළිබඳව එම ප‍්‍රභූන්ට ඔවුන්ගේ ආරක්‍ෂකයින් දන්වා තිබුණේ ද යන්නයි. ඇතැම් ප‍්‍රභූන්ට දැනුම්දී තිබුණත් ඔවුන්ට එය දැනුම් දුන් බව හෙළි නොකරන ලෙස ප‍්‍රහාරයෙන් පසුව ආරක්‍ෂක නිලධාරීන්ට උපදෙස් ලබාදී තිබූ බව සාක්‍ෂිකරු කොමිසම හමුවේ හෙළිකළා. බදුල්ල දිස්ත‍්‍රික්කයේ හිටපු මන්ත‍්‍රීවරයෙකුගේ පියෙකු ප‍්‍රහාරයක් සම්බන්ධයෙන් අනතුරක් ඇති නිසා පල්ලිවලට නොයන ලෙස ආරක්‍ෂක නිලධාරීන්ට ද පවසා තිබූ බව ද සාක්‍ෂිකරු මෙහිදී වැඩිදුරටත් සඳහන් කළා. කොමිසම යළි විමසුවේ එවකට සිටි කතානායකවරයාගේ ආරක්‍ෂක අංශ වෙත ද මෙම අනතුරු ඇඟ වීමේ ලිපිය යොමුකර තිබුණේ ද යන්නයි. ඔවුන්ට ද මෙම ලිපිය ලබාදුන් බව සාක්‍ෂිකරු වැඩිදුරටත් ප‍්‍රකාශ කළා."
    },
    {
        "content": "ලොව පුරා කොරෝනා වසංගතයක් ලෙස ව්‍යාප්ත වුවද රටවල් රැසක් ප්‍රජාතන්ත්‍රවාදය රකිමින් මැතිවරණ පැවැත්වීමට පසුගිය කාලය පුරා ක්‍රියා කළා. කොරියාව, රුසියාව, සිංගප්පූරුව ඇතුළු රටවල් රැසක් මැතිවරණ පැවැත්වූයේ එම රටවල කොරෝනා වෛරසය ශීඝ්‍රයෙන් පැතිර යන පසුබිමක් තුළයි. ජනතා ප්‍රජාතන්ත්‍රවාදය ආරක්ෂා කිරීමට මෙරට තුළ ද මහ මැතිවරණය පැවැත්විය යුතු බව මැතිවරණ කොමිෂන් සභාව මෙන්ම ඊට සම්බන්ධ සියලු පාර්ශ්ව පවසනවා. ශ්‍රී ලංකාවේ මහ මැතිවරණය පැවැත්වීම අත්‍යවශ්‍ය බැවින් ඊට පෙර සූදානමක් ලෙස  සෞඛ්‍ය ආරක්ෂිත ක්‍රමවේද අනුගමනය කරමින් පෙරහුර වැඩසටහන් රැසක් පැවැත්වුණා. ඒ තුළින් ජනතාව දැනුවත් කරමින් කොරෝනා වෛරසය පැවතිය ද මහ මැතිවරණය පැවැත්වීම සදහා අවශ්‍ය කටයුතු සකස් කෙරුණා. මෙරට ඉතිහාසයේ පළමුවරට සෞඛ්‍ය කාර්ය මණ්ඩලය ද සමග සම්බන්ධ වෙමින් මැතිවරණය පැවැත්වීමටයි මැතිවරණ කොමිෂන් සභාව සැළසුම්කර තිබෙන්නේ. කොරෝනා වසංගතය පැවතිය ද සෞඛ්‍ය මාර්ගෝපදේශ අනුගමනය කරමින් මැතිවරණය පැවැත්විය හැකි බවයි සෞඛ්‍ය අංශ පෙන්වා දෙන්නේ. සෞඛ්‍ය සේවා අද්‍යක්ෂ ජනරාල් විශේෂඥ වෛද්‍ය අනිල් ජාසිංහ මහතා ද මේ සම්බන්ධයෙන් අදහස් පළකළා. \n \n කොරෝනා වසංගතය මධ්‍යයේ පාර්ලිමේන්තු මැතිවරණය පැවැත්වීමට කොරියා බලධාරීන් පියවර ගත්තා. සිය ඡන්දය භාවිත කිරිමේදී ඡන්ද දායකයන් මුඛ හා අත් ආවරණ පැළඳීම සහ එකිනෙකා අතර පරතරය මීටරයක් තබා ගනිමිනුයි ඡන්ද ප්‍රකාශ කිරීම සිදුකෙරුණේ. රුසියා ව්‍යවස්ථා සංශෝධනයක් වෙනුවෙන් ද එරට ඡන්ද විමසීක් සිදුකෙරුණා. ව්‍යවස්ථා සංශෝධනය හරහා ජනාධිපති ව්ලැඩිමීර් පුටින්ට 2036 දක්වා බලයේ රැදී සිටීමට අවස්ථාව උදාවුණා. සිංගප්පූරු මහ මැතිවරණයෙන් විශිෂ්ට ජයක් අත්කර ගැනීමට එරට පාලක මහජන ක්‍රියාකාරී පක්ෂය සමත්වුණා. එරට පාර්ලිමේන්තුවේ මන්ත්‍රී ආසන 93 න් 83 ක්ම ජයගෙන ඇත්තේ පාලක පක්ෂයයි. සර්බියාව සහ ප්‍රංශය ද සාර්ථක ලෙස සිය මැතිවරණ කටයුතු පැවැත්වීමට සමත්වුණා. පෝලන්තයේ පැවැත්වුණු ජනාධිපතිවරණයෙන් ප්‍රතිවාදී රෆාල් තරසස්කොව්ස්කි පරාජයට පත් කරමින් වත්මන් ජනාධිපති අන්ද්‍රේජ් ඩූඩා ජයග්‍රහණය කළා."
    },
    {
        "content": "කොළඹ රාමනායක මාවතේ පිහිටි මොබිටෙල් ආයතනය තාවකාලිකව වසා තබන බව මොබිටෙල් ආයතනය නිවේදනය කරනවා. කොරෝනා රෝගියෙකු හමුවීමෙන් පසු සිය ආයතනයේ සේවකයෙකු සේවයට වාර්තා කිරීම හේතුවෙන් ආරක්‍ෂිත පියවරක් ලෙස මෙම තීරණය ගත් බවයි මොබිටෙල් ආයතනය නිවේදනයක් නිකුත් කරමින් සදහන් කරන්නේ."
    },
    {
        "content": "පසුගිය යහපාලන රජය විශාල වශයෙන් ණය ලබාගනිමින් රට දැවැන්ත ණය උගුලක සිරකර ඇති බව ශ්‍රී ලංකා පොදුජන පෙරමුණු ජාතික ලැයිස්තු අපේක්ෂක හිටපු මහ බැංකු අධිපති අජිත් නිවාඩ් කබ්රාල් මහතා පවසනවා. පොදුජන පෙරමුණු පක්ෂ කාර්යාලයේ පැවති මාධ්‍ය හමුවකදී ඒ මහතා මේ බව ප්‍රකාශ කළා. වැඩ කළ හැකි වියතුන් පිරි ජාතික ලැයිස්තුවක් ශ්‍රී ලංකා පොදුජන පෙරමුණ මහ මැතිවරණය වෙනුවෙන් ඉදිරිපත් කර ඇති බවයි මෙහිදී සදහන් කෙරුණේ."
    },
    {
        "content": "මෙරට කොරෝනා ආසාදිතයින් සංඛ්‍යාව 2,661ක් දක්වා ඉහළ ගොස් තිබෙනවා."
    },
    {
        "content": "වසර 5 ක් පුරා ප්‍රමාදකර තිබූ රුහුණුපුර ජල පවිත්‍රාගාරයේ දෙවන අදියර කඩිනමින් ආරම්භ කරන ලෙසට අග්‍රාමාත්‍ය මහින්ද රාජපක්ෂ මහතා නිලධාරීන්ට උපදෙස් ලබාදුන්නා. 2014 වසරේ දී දෙවන අදියරේ ඉදිකිරීම් සිදුකිරීම සදහා මූලික සැළැස්ම සකස්කර තිබුණා. එය පසුගිය වසර 5 කට ආසන්න කාලයක් පුරා ප්‍රායෝගිකව ක්‍රියාත්මක වූයේ නැහැ. මේ හේතුවෙන් හම්බන්තොට සංවර්ධන ව්‍යාපෘතිවලට මෙන්ම පානීය ජල අවශ්‍යතාව පවතින ප්‍රාදේශීය ලේකම් කොට්ඨාස කිහිපයකට ජල ගැටලු පැවතුනා. මෙම ජල පවිත්‍රාගාරය ආරම්භ කෙරුණේ අග්‍රාමාත්‍ය මහින්ද රාජපක්ෂ මහතාගේ යෝජනාවකට අනුවයි. දකුණු කොරියා ණය යෝජනා ක්‍රමයක් යටතේ ඉදිකෙරුණු රුහුණුපුර ජල පවිත්‍රාගාරයේ පළමු අදියර සදහා රුපියල් මිලියන 8,848 ක් වැය කෙරුණා. එමෙන්ම රජය ද රුපියල් මිලියන 1,500 ක් වැය කළා. අදියර දෙකක් යටතේ ව්‍යාපෘතිය ක්‍රියාත්මක කිරීමටයි නියමිතව තිබුණේ. ව්‍යාපෘතියේ පළමු අදියරේ කාර්යක්ෂමතාව වර්ධනය කර ගැනීම සදහා දෙවන අදියරේ කටයුතු අවසන් කිරීම වැදගත් වන බව වාරි ඉංජිනේරුවරුන්ගේ ද අදහසයි. මේ අනුව දෙවන අදියර කඩිනමින් ආරම්භ කරන ලෙසට අග්‍රාමාත්‍ය මහින්ද රාජපක්ෂ මහතා ජාතික ජල සම්පාදන හා ජලාපවහන මණ්ඩලයට උපදෙස් ලබාදුන්නා."
    },
    {
        "content": "ජනාධිපති ගෝඨාභය රාජපක්ෂ මැතිතුමා 2021-2030 දස වසර  ශ්‍රී ලංකාවේ නිපුණතා සංවර්ධන දශකය ලෙස ප්‍රකාශයට පත් කරයි. ‘ රට හදන සෞභාග්‍යයේ දැක්ම’ රජයේ ජාතික ප්‍රතිපත්ති ලේඛනයට අනුකූලව අධ්‍යාපන ප්‍රතිසංස්කරණ හා නිපුණතා සංවර්ධන ක්ෂේත්‍රයේ පරිවර්තනීය ප්‍රගතියක් අත්කර ගැනීම එමගින් අපේක්ෂා කෙරේ. වත්මන් අග්‍රාමාත්‍ය මහින්ද රාජපක්ෂ මැතිතුමා ජනාධිපති ධූරයේ සිටියදී 2014 එක්සත් ජාතීන්ගේ මහා මණ්ඩල සැසිවාරයට ඉදිරිපත් කළ යෝජනාවකින් ස්ථාපනය කළ “ලෝක යොවුන් නිපුණතා දිනය” අත්කරගත් ප්‍රගතිය මත පදනම්ව නිපුණතා සංවර්ධන දශකය සැලසුම් කොට තිබේ. ගෝලීය ප්‍රවනතාවනට යෝග්‍ය පරිදි ඊළඟ පරපුරේ නිපුණතා ප්‍රවර්ධනය සහ ධරණීය සංවර්ධනය සඳහා වන ගෝලීය න්‍යායපත්‍රය 2030 කේන්ද්‍ර කොට නිපුණතා සංවර්ධන දශකයේ ක්‍රියාකාරී සැලැස්ම සැකසේ. දිවයිනේ නුපුහුණු ශ්‍රම බලකාය ජනගහණයෙන්  දක්වා අඩු කිරීම සහ රටේ සංවර්ධන න්‍යාය පත්‍රය මෙහෙයවීමට සමත් ඩිජිටල් තාක්ෂණයෙන් සන්නද්ධ සහ අනාගත අවශ්‍යතාවලට ගැලපෙන පරපුරක් බිහි කිරීමෙන් ශ්‍රී ලංකාව ආසියාවේ මානව සම්පත් සංවර්ධනයෙහි කේන්ද්‍රය බවට පත් කිරීම පිණිස සාමාන්‍ය අධ්‍යාපනය, තෘතීයික අධ්‍යාපනය සහ වෘත්තීය අධ්‍යාපනය හැඩ ගැස්වීම නිපුණතා සංවර්ධන දශකයෙන් අපේක්ෂා කෙරේ. අධ්‍යාපන අංශයේ ඇතිකරන පරිවර්තනය මගින් විදේශ ආයෝජන සහ විදේශීය ශිෂ්‍යයන් ආකර්ශණය කර ගැනීමෙන් හා විදේශ රැකියාවන්හි නිරත පුහුණු ශ්‍රමිකයන් උපයන විදේශ විනිමය වර්ධනය කිරීමෙන් වැඩිපුර ආදායම් ජනනය තවත් අපේක්ෂාවකි. ‘රට හදන සෞභාග්‍යයේ දැක්ම’ ජාතික ප්‍රතිපත්ති රාමුව ශ්‍රී ලංකාවේ අනාගත ප්‍රගතිය අරභයා රට වැසියා සතු දැනුම, නිපුණතා සහ හැකියාවන් ඉතා වැදගත් සාධක සේ සලකයි. ‘අපේ තරුණයන්ට සහ දේශීය ව්‍යවසායකයනට නව ඉඩ ප්‍රස්ථා උදා කරන, හැම දෙනාටම අලුත් බලාපොරොත්තු සහ අභිමානය පිළිබඳ හැගීම ඇති කරන, ජනතාවට තමන් තෝරාගන්නා කුමන ක්ෂේත්‍රයක වුවද ලෝක නායකයන් බවට පත්විය හැකි පරිදි ස්වකීය නිපුණතා, සමත්කම් සහ ව්‍යාපාරික විනිශ්චය ප්‍රයෝජනයට ගැනීමට ඉඩ සලසන පරිසරයක් නිර්මාණය කිරීම’ පිණිස නිශ්චිත අධ්‍යාපන සැලැස්මක් සම්පාදනය කොට  ක්‍රියාකිරීමේ අවශ්‍යතාව ඉන් අවධාරණය කර තිබේ. වත්මන් අධ්‍යාපන ක්‍රමය සමාලෝචනය කොට ජාතික ප්‍රතිපත්ති ප්‍රකාශනයට අනුව පරිවර්තනීය ක්‍රියාකාරී සැලැස්මක් සම්පාදනය කරනු වස් ශ්‍රී ලංකාවේ අධ්‍යාපන කටයුතු පිළිබඳ ජනාධිපති කාර්ය සාධක බලකායක් ජනාධිපති රාජපක්ෂ මැතිතුමා විසින් දැනටමත් ස්ථාපනය කර ඇත. කාර්ය සාධක බලකාය ඉදිරිපත් කළ අධ්‍යාපන අංශයේ දිගුකාලීන ගැටළු විමර්ශණය කළ ජනාධිපතිතුමා රටක වඩාත්ම වටිනා වත්කම අනාගත පරපුර බවත්, සියලු රටවැසියනට ස්වකීය විභවතා පුබුදු කොට ප්‍රීතිමත් පවුල් ජීවිතයක් භුක්ති විඳිමින් නීතිගරුක පුරවැසියෙකු ලෙස සමෘද්ධිමත් හා තෘප්තිමත් ජීවිතයක් ගත කිරීමට ඉවහල් වන පරිදි මානව සම්පත් සංවර්ධනය රජයක මූලික වගකීම බවත් අවධාරණය කළේය. ජනාධිපතිතුමාගේ මග පෙන්වීම අනුව සැකසෙන නිපුණතා සංවර්ධන දශකයේ මාර්ග සැලැස්ම ජීවිත කාලය පුරා ඉගෙනීම දිරිමත් කරමින්, අධ්‍යාපනයට පිවිසීමේ බහුවිධ අවස්ථා හඳුන්වාදීමටත්, ශ්‍රී ලංකාව නිපුණතා සංවර්ධන ක්ෂේත්‍රයේ ඉදිරියට යන විට සියලු දෙනාට ඊට එක්වීමේ අවස්ථාව සැලසීමත් ප්‍රමුඛත්වය දෙයි. හඳුන්වාදී ඇති ප්‍රවේශයන් ශිෂ්‍යයන්, අධ්‍යාපනඥයන්, දෙමාපියන් සහ වෘත්තිකයන් වැනි කණ්ඩායම්වල සේම ජාතික මට්ටමේ ආයතනවල සැබෑ අවශ්‍යතා සපුරාලීමට සමත්දැයි දැනගනු පිණිස පරිවර්තනීය වැඩ සැලැස්ම පිළිබඳව ඉදිරි සති කිහිපය තුළ මහජන සංවාදයක් ඇතිකරන බව ද ජනාධිපතිතුමා පැවසීය. නිපුණතා සංවර්ධන දශකයට අදාළ පරිවර්තනීය න්‍යාය පත්‍රය අවසන් වරට සකස් කිරීමේ දී මහජන අදහස් ද සැලකිල්ලට ගැනේ. අනාගතයට යෝග්‍ය, තමන් තෝරාගන්නා ක්ෂේත්‍රයේ ලෝක නායකයන් බවට පත්වීමට සමත්, සියලු ශ්‍රී ලාංකිකයන් තුළ අභිමානය ඇතිකරන සහ ජාතියේ සංවර්ධනයට උර දෙන පරපුරක් බිහි කිරීම සඳහා වූ ජනාධිපතිතුමාගේ අභිලාශය සාක්ෂාත් කරනු පිණිස අධ්‍යාපන, කර්මාන්ත හා ශ්‍රමික අංශවල සම්බන්ධීකරණයෙන් සැලැස්ම යතාර්ථයක් බවට පත් කිරීමට අපේක්ෂිතය"
    },
    {
        "content": "බැදුම්කර සිද්ධිය සම්බන්ධයෙන් විමර්ශන ඉදිරියට ගෙන යාමට බාධාවක් නැති බව අභියාචනාධිකරණය ප්‍රකාශයට පත් කර තිබෙනවා. මේ පිළිබද අදහස් පළ කරන නීතිපතිවරයාගේ සම්බන්ධීකරණ නිලධාරිනී රජයේ අධිනීතිඥ නිශාරා ජයරත්න මෙනෙවිය."
    },
    {
        "content": "මේ අතර පාස්කු ඉරිදා ත්‍රස්ත ප්‍රහාරය සම්බන්ධයෙන් අපරාධ පරීක්ෂණ දෙපාර්තමේන්තුව සිදු කරන පරීක්ෂණ අවසන් අදියරේ පවතින බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි ජාලිය සේනාරත්න මහතා පවසනවා. ප්‍රහාරය සිදු වූ කාලයේ කර්මාන්ත සංවර්ධන මණ්ඩලය තමන් සතු තඹ අයථා ලෙස පෞද්ගලික ආයතනයකට ලබා දීම සම්බන්ධයෙන් හිටපු අමාත්‍ය රිෂාඩ් බදියුදීන් මහතාගෙන් ප්‍රකාශ ලබා ගැනීමට නියමිත බවද පොලිස් මාධ්‍ය ප්‍රකාශකවරයා පවසනවා."
    },
    {
        "content": "මහ මැතිවරණයට අදාළව තැපැල් ඡන්දය භාවිත කිරීමේ තුන්වන දිනය අදයි. තැපැල් ඡන්ද භාවිත කිරීම සඳහා ලබන 17 වනදා දක්වා අවස්ථාව උදාකර දී තිබෙනවා. තැපැල් ඡන්ද ප්‍රකාශ කිරීමේ කටයුතු පෙරේදා ආරම්භ වූ අතර එය සාමකාමීව දෙවන දිනටත් ඊයේ ක්‍රියාත්මක වුණා. පොලිස් ස්ථාන , ආරක්ෂක හමුදා , සිවිල් ආරක්ෂක දෙපාර්තමේන්තුව , සෞඛ්‍ය අංශ , දිස්ත්‍රික් ලේකම් කාර්යාල හා මැතිවරණ කාර්යාල හැර සෙසු රාජ්‍ය සේවකයින්ට අද දිනයේ දී තැපැල් ඡන්දය ප්‍රකාශ කිරීමට අවස්ථාව පවතිනවා. හෙට සහ අනිද්දා දෙදින තුළ තැපැල් ඡන්ද භාවිත කිරීමේ අවස්ථාව පවතින්නේ පොලිස් ස්ථාන , ආරක්ෂක හමුදා , සිවිල් ආරක්ෂක දෙපාර්තමේන්තුව , සෞඛ්‍ය අංශ , දිස්ත්‍රික් ලේකම් කාර්යාල හා මැතිවරණ කාර්යාල නිලධාරීන්ටයි. තැපැල් ඡන්දය භාවිත කිරීමට නොහැකි වන රාජ්‍ය සේවකයින් සඳහා ලබන 20 සහ 21 යන දින දෙක අතිරේක දින ලෙස ලබාදීමටයි මැතිවරණ කොමිෂන් සභාව තීරණය කර ඇත්තේ."
    },
    {
        "content": "අපනයන ආදායම පසුගිය මාසයේදී ඉහළ ගොස් ඇති බව අමාත්‍ය රමේෂ පතිරණ මහතා ප්‍රකාශ කළා. කැබිනට් තීරණ දැනුම් දීම සඳහා රජයේ ප්‍රවෘත්ති දෙපාර්තමේන්තුවේ පැවති මාධ්‍ය හමුවේදී ඒ මහතා මේ බව ප්‍රකාශ කළා. \n \n රේගුව මඟින් රාජසන්තක කළ මෝටර් රථ සම්බන්ධයෙන් ගන්නා  ඉදිරි ක්‍රියාමාර්ග පිළිබඳ අදහස් පළ කෙරුණා."
    },
    {
        "content": "දිවයිනේ ඇති සියළුම බන්ධනාගාර වෙත අමුත්තන් පැමිණීම තාවකාලිකව අත්හිටුවීමට තීරණය කර ඇතැයි බන්ධනාගාර කොමසාරිස් ජනරාල් තුෂාර උපුල්දෙණිය මහතා ප්‍රකාශ කරයි. වැලිකඩ බන්ධනාගාර රැදවියෙකුට කොරෝනා ආසාදනයවීමත් සමග වැලිකඩ බන්ධනාගාරය අමුත්තන් සදහා ඊයේ (07)  සිට වසා දැමුණා. එම සිද්ධියට අදාළවයි දිවයිනේ සියලුම බන්ධනාගාර අමුත්තන් සදහා අද (08) සිට වසා දැමීමට තීරණය කෙරුණේ."
    },
    {
        "content": "පාසැල් සිසුන් ප්‍රවාහනය කෙරෙන වෑන් රථ සඳහා කහ වර්ණය පමණක් භාවිතා කිරීම අනිවාර්ය කිරීමට තීරණය කෙරේ. පාසැල් සිසු දරුවන් ප්‍රවාහනය කෙරෙන වාහන සඳහා ලෝකයේ සෑම රටකම මහාමාර්ගය තුළ ධාවනය කිරීමේ දී  ඊට  ප්‍රමුඛස්ථානය හිමිවේ. ඊට හේතුව වන්නේ රටේ අනාගතය වන දරුවන් ගේ සුරක්ෂිතතාවය උදෙසා එම රජයන් විසින්  පියවර ගෙන තිබීමයි. බොහෝවිට පාසැල් සිසු දරුවන් ප්‍රවාහනය කෙරෙන වාහන සඳහා  කහ වර්ණය භාවිතා වන නිසා එකී වැන් රථ  පාසැල් දරුවන් ප්‍රවාහනය කරන වෑන් රථ බව සෙසු වාහන රියදුරන්ට පහසුවෙන් අවබෝධ කර ගත හැකිවීමයි. මේ නිසා එම වාහනවලට ඉදිරියට ගමන් කිරීමට ප්‍රමුඛතාව හිමිවේ. මෙම කාරණය සැළකිල්ලට ගනිමින් මෙරට පාසැල් දරුවන් ප්‍රවාහනය කෙරෙන වාහන සඳහා ද  කහ වර්ණය ආලේප කිරීම අනිවාර්ය කිරීමට පියවර ගන්නා බව ප්‍රවාහණ සේවා කලමනාකරණ අමාත්‍ය මහින්ද අමරවීර මහතා ප්‍රකාශ කළේය. ඊයේ පස්වරුවේ (07) පාසැල් සිසු දරුවන් ප්‍රවාහණය කෙරෙන වාහන සංගම් හා ශ්‍රී ලංකා පොලිසියේ නිලධාරින් සමග අමාත්‍යවරයා මේ සම්බන්ධව සාකච්ඡා කළේය. මෙම සාකච්ඡාව බත්තරමුල්ල ප්‍රවාහනය සේවා කලමනාකරණ අමාත්‍යාංශයේ දී පැවැත්විණි. එහිදී අමාත්‍යවරයා විසින් මෙම යෝජනාව ඉදිරිපත් කළ අතර ඊට පොලිස් නිලධාරින්ගේ මෙන්ම සිසු දරුවන් ප්‍රවාහනය කෙරෙන සංගම්වල නියෝජිතයෝද එකඟත්වය පළ කළේය. දැනට අප රටේ මාර්ගවල දී පාසැල් සිසු දරුවන් ගමන් කරන වෑන් රථ සඳහා කිසිදු ප්‍රමුඛත්වයක් ලබා දෙන්නේ නැත. ඇතැම් බර වාහන පාසැල් සිසු දරුවන් ගමන් ගන්නා වාහන අසලින්ම ධාවනය කිරීම නිසා ඇතැම් කුඩා දරුවන් බියපත් වනවා මෙන්ම ඇතැම් විට හදිසි අනතුරුවලට පවා ලක් වෙන බව අමාත්‍යවරයා පෙන්වා දුන්නේය. මාර්ග තුළ විනය පවත්වාගෙන යාම සඳහා මෙම කාරණය හේතුවන අතර පාසැල් සිසු ප්‍රවාහන වෑන් රථ කහ වර්ණ ගැන්වීමේ දී දැනට භාවිතා කරන වෙනත් වර්ණයන්ගෙන් යුත්  වෑන් රථ කහ වර්ණය ආලේප කිරීමටත්, ඉදිරියේ දී පාැසල් සිසු දරුවන් ප්‍රවාහනයට  ආනයනය කෙරෙන වාහන කහ වර්ණයෙන්ම පමණක් ආනයනය කිරීමටත් තීරණය කර ඇතැයි අමාත්‍යවරයා කිය. මීට අමතරව දැනට විවිධ අපහසුතා මද්‍යයේ පවත්වාගෙන යන පාසැල් සිසු ප්‍රවාහන වෑන් රථ සේවාව සඳහා යම් යම් සහන ලබා දීමටත් පියවර ගන්නා බව අමාත්‍ය මහින්ද අමරවීර මහතා ප්‍රකාශ කළේය."
    },
    {
        "content": "පානීය ජලයට විෂබීජයක් මුසුවීමෙන් පුද්ගලයින් සිය දෙනෙකුට ආසන්න පිරිසක් ප්‍රතිකාර සදහා යොමු කෙරුණා. විෂබීජ සහිත ජලය පානය කිරීමෙන් දික්ඔය දරවල ජනපදයේ පිරිසකුයි මෙසේ රෝගී තත්ත්වයට පත් වුණේ. ක්ලාන්තය, පාචනය හා වමනය ආදී රෝග ලක්ෂණ මතුවීම හේතුවෙන් ඔවුන් ප්‍රතිකාර සදහා යොමු කෙරුණා. හැටන් සිංගිමලේ රක්ෂිතයෙන් සහ දික්ඔය හැඩ්ලි තේ වත්තෙන් ගලා බසිනා ජල මුලාශ්‍ර හරස් කර හැටන් දික්ඔය දරවල ජනපදයට පානීය ජලය ලබාගෙන එම ජනපදයේ ඉහළ කඳු මුදුනේ ඉදි කර ඇති ජල ටැංකිවලට ජලය රැස් කර, එම ජලය කිසිදු පිරිපහදුවකින් තොරව පවුල් 160 කට පමණ බෙදා හරිනු ලබන්නේ එම ජනපදයේම සමිති දෙකක් විසින් බව පදිංචිකරුවෝ කියා සිටින්නේ. ඔවුන් කියා සිටින්නේ වසර 12 කට ප්‍රථම තම ජනපදයට පානීය ජලය ලබාගත් බවත්, එදා සිට අද වන තෙක් තම ජනපදයේ පිහිටුවා ගන්නා ලද සමිති දෙක ජනපදයට පානිය ජලය බෙදා හරින බවයි. මෙසේ බෙදා හරිනු ලබන ජලය පානය කළ පිරිසක් ගත වු දින කිහිපය තුල දික්ඔය මුලික රෝහලෙන්ද ප්‍රතිකාර ලබා ඇති අතර තවත් පිරිසක් පෞද්ගලික බෙහෙත් ශාලාවලින් ප්‍රතිකාර ලබා ඇති බව ඔවුහු කියති. පානීය ජලයට විෂබීජයක් මුසුවීම හේතුවෙන් තම ජනපදයේ විශාල පිරිසක් එකවරම රෝගාතුර වන්නට ඇති බව එම ජනපදයේ පදිංචිකරුවෝ සැකකරති. මහජන සෞඛ්‍ය පරීක්ෂකවරුන්ගේ මෙහෙයවීමෙන් මේ සම්බන්ධයෙන් පරීක්ෂණ ක්‍රියාත්මකයි."
    },
    {
        "content": "මූල්‍ය සමාගම් සහ ලීසිං සමාගම්වල අක‍්‍රමිකතා සෙවීමට පත්කළ කමිටුවේ අවසන් වාර්තාව මහබැංකුවට භාර දී තිබෙනවා. පැමිණිලි 234 ක් ලැබී තිබූ බවයි කමිටුවේ සාමාජිකයෙක් සදහන් කළේ. පැමිණිලි භාරගැනීම අවසන් වූ පසු විවිධ පුද්ගලයන් කරුණු ඉදිරිපත් කිරිම හේතුවෙන් වාර්තාව සකස්කිරිම ප‍්‍රමාද වුණා. කෙසේවෙතත් ඊයේ (07) පැවති සාකච්ජාවකින් අනතුරුවයි එය භාරදීමට කමිටුව තීරණය කළේ."
    },
    {
        "content": "අත්අඩංගුවට ගත් පොලිස් මත්ද්‍රව්‍ය නාශක කාර්යාංශයේ නිලධාරීන් 13 දෙනෙකු අද පෙරවරුවේ කොළඹ අධිකරණ වෛද්‍ය නිලධාරීවරයා වෙත ඉදිරිපත් කෙරුණා. ඔවුන් මීට සුළු වේලාවකට පෙර අලුත්කඩේ ප්‍රධාන මහේස්ත්‍රාත් අධිකරණයට ඉදිරිපත් කර තිබෙනවා."
    },
    {
        "content": "සජිත් ප්‍රේමදාස මහතා රට ගැන නොව බලය ගැන සිතා ක්‍රියාකරන අයෙකු බවට ජාතික සංවිධාන එකමුතුව සදහන් කරනවා. ඒ මහතා උතුරට ගොස් සිදුකරන ප්‍රකාශ වලින් ඒ බව තහවුරුවී ඇතැයි ජාතික සංවිධාන එකමුතුව සංවිධාන කළ මාධ්‍ය හමුවකදී ප්‍රකාශ කෙරුණා."
    },
    {
        "content": "හිටපු රාජ්‍ය අමාත්‍යවරුන් සහ නියෝජ්‍ය අමාත්‍යවරුන් භාවිත කළ වාහන මැතිවරණය ප්‍රකාශයට පත්වීමෙන් පසු භාර දී නැති බවට වැඩි වශයෙන් චෝදනා එල්ල වුණා. ඒ ඇතැම් මාධ්‍ය සහ සමාජ මාධ්‍ය ඔස්සේයි. කෙසේ වුවද මැතිවරණ කොමිසමේදී අමාත්‍යාංශ අතිරේක ලේකම්වරුන් සමග පැවති සාකච්ඡාවකදී මැතිවරණ කොමසාරිස් ජෙනරාල් සමන් ශ්‍රී රත්නායක මහතා පැවසුවේ එක් වාහනයක් හැර සෙසු සියලු වාහන භාර දී ඇති බවයි. පසුගිය මැතිවරණයට සාපේක්ෂව මෙම මැතිවරණයේදී රාජ්‍ය දේපළ අයුතු ලෙස පරිහරණය කිරීම සම්බන්ධයෙන් විශාල වශයෙන් චෝදනා ලැබී නැති බවයි මැතිවරණ කොමසාරිස් ජෙනරාල්වරයා වැඩිදුරටත් සදහන් කළේ. නියෝජ්‍ය සහ රාජ්‍ය අමාත්‍යවරු ලබාගෙන තිබූ වාහන අමාත්‍යාංශ වෙත ලබා දී ඇති බවත් ගැටලුවක් පවතින්නේ එක් වාහනයක් සම්බන්ධයෙන් පමණක් බවත් ඉදිරි සතියේදී එම වාහනයද භාර දෙනු ඇතැයි විශ්වාස කරන බවත් මැතිවරණ කොමසාරිස් ජෙනරාල්වරයා වැඩිදුරටත් කියා සිටියා."
    },
    {
        "content": "පොලිස් මත්ද්‍රව්‍ය කාර්යාංශය තුළ සිදු වී ඇති මත්ද්‍රව්‍ය ජාවාරමක් සම්බන්ධව අපරාධ පරීක්ෂණ දෙපාර්තමේන්තුව විසින් සිදුකරනු ලබන විමර්ශනයකට අදාළව අවශ්‍යව සිටි පොලිස් මත්ද්‍රව්‍ය කාර්යාංශයේ නිලධාරියා පොලිසියට භාරවී තිබෙනවා. පොලිස් පරීක්ෂක සමන් වසන්ත කුමාර නැමති එම නිලධාරියා කඩවත පොලිසියට භාර වී ඇති බවයි පොලිස් මාධ්‍ය ප්‍රකාශක ජේෂ්ඨ පොලිස් අධිකාරි ජාලිය සේනාරත්න සඳහන් කළේ."
    },
    {
        "content": "ගුවන්තොටුපොළ පිටත් වීමේ  පර්යන්තයට අමුත්තන් 5 දෙනෙකු රැගෙන ඒමට අද සිට අවසර හිමිවනවා. මේ අතර කටුනායක ගුවන්තොටුපොළේ තීරුබදු රහිත වෙළෙඳසැල්  අද සිට විවෘතව තැබෙනවා. මාර්තු 09 වනදා සිට මැයි 31 වනදා දක්වා මෙරටට පැමිණි පිරිසට ද මෙම සහනය යටතේ භාන්ඩ මිලදී ගැනීමට අවස්ථාව සලසා තිබෙනවා."
    },
    {
        "content": "ලොරි රථයක් අඩි 150ක ප්‍රපාතයකට පෙරළීමෙන් රියදුරු සහ සහායකයා බරපතල තුවාල ලබා තිබෙනවා. නුවරඑළිය සිට බගවන්තලාව දක්වා ධාවනය වූ ලොරි රථයක් රදැල්ල කෙටි මාර්ගයේ දීයි අඩි 150ක ප්‍රපාතයකට පෙරළුනේ. නානුඔය කෙටි මාර්ගයේ කාල්බර්ග් වත්ත ප්‍රදේශයේදී සිදුවූ මෙම අනතුරෙන් ලොරි රථයට ද දැඩි හානි සිදුව තිබෙනවා. පොළොන්නරුවේ සිට සහල් ප්‍රවාහනය කළ ලොරි රථය නුවරඑළිය නරගයට සහල් අලෙවිකර යළි බගවන්තලාව බලා පැමිණෙන අවස්ථාවේයි එය අනතුරට මුහුණ පෑවේ. කාර්මික දෝෂයක් අනතුරට හේතුවන්නට ඇති බවයි නානුඔය පොලිසිය පවසන්නේ."
    },
    {
        "content": "කොරෝනා ව්‍යසනය හේතුවෙන් වසා දමා තිබූ පාසල් වල අධ්‍යයන කටයුතු අද ආරම්භ වුණා. අද ආරම්භ වූයේ 5 / 11 සහ 13 යන ශ්‍රේණි පමණයි. 11 සහ 13 ශ්‍රේණිවල අධ්‍යයන කටයුතු උදෑසන 7.30 සිට පස්වරු 3.30 දක්වා සිදු කෙරෙනවා. කෝවිඩ් 19 ව්‍යසනය හේතුවෙන් පසුගිය මාර්තු මස 13 වනදා සිට සියලු පාසල්  වසා තැබුණා. දහම් පාසල් හා උපකාරක පන්ති වසා දැමීමටද තීරණය කෙරුණා. පසුගිය සතියේදී පාසල් ආරම්භ කිරීමේ පළමු අදියර ක්‍රියාත්මක වුණා. එහිදී පාසල් සඳහා කැඳවනු ලැබුවේ විදුහල්පතිවරුන් , ගුරුවරුන් ඇතුලු අධ්‍යයන , අනධ්‍යයන කාර්ය මණ්ඩල සහ පාසල් කළමනාකරණ මණ්ඩල පමණයි. පාසල් කාලසටහන් ,සෞඛ්‍ය ආරක්ෂිත වැඩපිළිවෙළ සැකසීම සහ පාසල් විෂබීජ හරණයද පසුගිය සතියේ සිදු කෙරුණා. 11 සහ 13 ශ්‍රේණිවල සිසුන් සඳහා පාසල් කාලය ක්‍රියාත්මක වන්නේ උදෑසන 07.30 සිට සවස 03.30 දක්වායි. 05 ශ්‍රේණියේ දරුවන් සඳහා සුපුරුදු පරිදි 07.30 සිට සවස 01.30 දක්වා පාසල් ක්‍රියාත්මකයි."
    },
    {
        "content": "දේශපාලනය පිළිබඳ දැනුවත්ව සිටින වත්මන් ජනතාව රටට වැඩදායක පුද්ගලයන් තෝරාපත්කර ගැනීමට මූලිකත්වය දෙනු ඇතැයි ශ්‍රී ලංකා පොදුජන පෙරමුණේ නායක අග්‍රාමාත්‍ය මහින්ද රාජපක්‍ෂ මහතා පවසනවා. හම්බන්තොට මැදමුලනදී පැවති ජන රැළියක් අමතමිනුයි අග්‍රාමාත්‍යවරයා මේ බව කියාසිටියේ. උතුරු නැගෙනහිර ප්‍රකාශිත ඡන්ද ප්‍රමාණය දෙස බලා පරාජය පිළිගෙන ගෙදර ගිය යුගයක් ද තමන් පසුකර ඇති බව අග්‍රාමාත්‍යවරයා සිහිපත් කළා. උතුරු නැගෙනහිර ඡන්දවලින් පමණක් ජනාධිපතිවරයෙකු බිහිකළ හැකි යැයි වූ මතය බිඳ හෙළීමට ජනතාව පසුගිය මැතිවරණයේදී කටයුතු කළ බව ද මහින්ද රාජපක්‍ෂ මහතා පෙන්වා දුන්නා."
    },
    {
        "content": "ප්‍රවීන සිනමා කැමරා ශිල්පියකු හා චිත්‍රපට අධ්‍යක්ෂකයකු වූ විලියම් හොලම්ස් මහතා අද අභාවප්‍රාප්ත වුණා. ඒ පෞද්ගලික රෝහලක ප්‍රතිකාර ලබමින් සිටියදීයී. සිංහල සිනමාවේ මුල් යුගයේ සිට කාර්මික ශිල්පියකු ලෙස කටයුතු කළ විලියම් හොලම්ස් මහතා චිත්‍රපට රැසක කැමරාශිල්පියා ලෙස කටයුතු  කර තිබෙනවා. තුෂාරා, සොහොයුරෝ,  මහ රෑ හමු වූ ස්ත්‍රිය, උතුම් ස්ත්‍රිය, සම්පත, මනමාලයෝ, අක්ක නගෝ, රන්රස ආදී චිත්‍රපට රැසක ඔහු කැමරා අධ්‍යක්ෂණය සිදු කර තිබෙනවා. හරියට හරි චිත්‍රපටය ඔහු අධ්‍යක්ෂණය කළ පළමු චිත්‍රපටයයි. විජය මාලනී රග පෑ සකුන්තලා සහ කෝකිලා චිත්‍රපටද ඔහු අධ්‍යක්ෂණය කළ ආදායම් වාර්තා තැබූ චිත්‍රපට බවටද පත් වුණා.ඔහු අධ්‍යක්ෂණය කළ අවසන් චිත්‍රපටය බවට පත්වූයේ 2006 වසරේ තිරගත වූ  චිත්‍රපටයයි."
    },
    {
        "content": "ජනාධිපති ගෝඨාභය රාජපක්ෂ මැතිතුමා පොළොන්නරුව ප්‍රදේශයේ අද සංචාරයක නිරත වුණා. පොළොන්නරුව අරලගන්විල කලුකැලේ පීකොක් හෝටලයේ පැවති ජන හමුවකට එක් වූ ජනාධිපතිතුමා ප්‍රදේශයේ ගොවිජනතාවගේ ගැටළු පිළිබඳ විමසා බැලුවා. ජනතාව සමඟ සුහද කතා බහකද ජනාධිපතිතුමා  නිතර වුණා. මෙම හමුවට හිටපු පාර්ලිමේන්තු මන්ත්‍රීවරුන් වන රොෂාන් රණසිංහ සහ සිරිපාල ගම්ලත් යන මහත්වරුන් ඇතුළු පිරිසක් එක්ව සිටියා."
    },
    {
        "content": "2011 ලෝක කුසලාන ක්‍රිකට් තරගාවලියේ අවසන් මහා තරගයේදී තරග පාවා දීමක් සිදු වූ බවට තමන් කළ පැමිණිල්ල සම්බන්ධයෙන් විමර්ශන අවසන් කළ බවට කළ ප්‍රකාශය පිළිබද විධිමත් පරික්‍ෂණයක් සිදුකරන්නැයි එවකට ක්‍රීඩා අමාත්‍ය මහින්දානන්ද අලුත්ගමගේ මහතා ජනාධිපති ගෝඨාභය රාජපක්‍ෂ මැතිතුමාගෙන් ඉල්ලා සිටිනවා. මෙතෙක් ලබා දී ඇති සාක්ෂි අනුව 2011 ක්‍රිකට් ලෝක කුසලානයේ අවසන් මහා තරගයේදී පාවාදීමක් පිළිබද කරුණු අනාවරණය වී නැති බැවින් විමර්ශන අවසන් කිරීමට තීරණය කළ බ්වයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී ජාලිය සේනාරත්න මහතා ඊයේ (03) ප්‍රකාශ කළේ. එවකට තේරීම් කමිටු සභාපතිවරයාව සිටි අරවින්ද ද සිල්වා මෙන්ම උපුල් තරංග හා කුමාර් සංගක්කාරද මේ පිළිබද විමර්ශනයේදී කරුණු ඉදිරිපත් කළා. එම කරුණු විමර්ශනය කිරීමේදී තරග පාවා දීමක් සිදුව නැති බවට හෙළි වූ බවයි පොලිස් මාධ්‍ය ප්‍රකාශකවරයා කියාසිටියේ. එබැවින් විමර්ශන කටයුතු අවසන් කෙරුණා. ජාත්‍යන්තර ක්‍රිකට් කවුන්සිලය ද සදහන් කරන්නේ තරග පාවාදීමක් සිදු වූ බවට කරුණු නොමැති බවයි. මේ පිළිබද මහින්දානන්ද අලුත්ගමගේ මහතා මාධ්‍ය හමුවේ කරුණු දැක්වූවා."
    },
    {
        "content": "රාජගිරිය ආයුර්වේද මධ්‍යස්ථාන පරිශ්‍රයේ දී නිරෝධායනය සාර්ථකව අවසන් කළ තවත් 89 දෙනෙකු අද (03) පිටව ගියා. එක්සත් අරාබි එමීර් රාජ්‍යයේ සිට මෙරටට පැමිණි ශ්‍රී ලාංකිකයින් පිරිසකුයි මෙසේ නිරෝධායනය අවසන් කළේ. ඔවුන්ට සහතික පත් ප්‍රදානය කෙරුනේ මේජර් ජෙනරාල් වසන්ත මාදොළ මහතාගේ ප්‍රදානත්වයෙන්"
    },
    {
        "content": "පොලිස් මත්ද්‍රව්‍ය නාශක කාර්යාංශයේ අධ්‍යක්ෂවරයා මාරුකර යවා ඇති බව පොලිස් මාධ්‍ය ප්‍රකාශක ජාලිය සේනාරත්න මහතා මාධ්‍ය හමුවේදී ප්‍රකාශ පැවසුවා. පොලිස් මත්ද්‍රව්‍ය නිවාරණ කාර්යාංශයේ නව අධ්‍යක්ෂවරයා ලෙස ජ්‍යෙෂ්ඨ පොලිස් අධිකාරී සුජිත් වෙදමුල්ල පත්කිරීමට ජාතික පොලිස් කොමිසමේ අනුමැතිය හිමිව තිබෙනවා."
    },
    {
        "content": "කොළඹ වරායේ ජයබහලු පර්යන්තයේ සහ නැගෙනහිර පර්යන්තයේ සංවර්ධන ව්‍යාපෘති සම්බන්ධයෙන් උද්ගතව ඇති  තත්ත්වය විමර්ශනය කොට වාර්තා කිරීම පිණිස ජනාධිපති ගෝඨාභය රාජපක්ෂ මැතිතුමා පංච පුද්ගල කමිටුවක් පත්කර තිබේ. වරාය හා නාවික කටයුතු අමාත්‍යාංශයේ ලේකම් එම්.එම්.පී.කේ මායාදුන්නේ මහතා කමිටුවේ සභාපතිවරයා ලෙස නම් කර ඇත. කාර්මික අපනයන හා ආයෝජන ප්‍රවර්ධන අමාත්‍යාංශයේ ලේකම් එම්.පී.ඩී.යූ.කේ මාපා පතිරණ, මාර්ග හා මහාමාර්ග අමාත්‍යාංශ ලේකම් ආර්.ඩබ්ලිව්.ආර් පේමසිරි, විදුලිබල හා බලශක්ති අමාත්‍යාංශ ලේකම් වසන්තා පෙරේරා සහ ශ්‍රී ලංකා වරාය අධිකාරියේ සභාපති විශ්‍රාමික ජනරාල් ආර්.එම් දයා රත්නායක යන මහත්ම මහත්මීහු සෙසු සාමාජිකයෝ වෙති. \n \n   \n \n   \n \n \n \n   \n \n \n   \n \n අද (03) සිට දින 45 ක් ඇතුලත අදාල රේඛීය අමාත්‍යාංශ සහ පාර්ශවකරුවන් සම්බන්ධ කොට කමිටුව විසින් වාර්තාව ඉදිරිපත් කළ යුතුය."
    },
    {
        "content": "නාවික හමුදාව සහ පොලිස් විශේෂ කාර්ය බලකාය එක්ව ත්‍රිකුණාමලය නෙදුන්කේනි රක්‍ෂිතයේ සිදු කළ විශේෂ සෝදිසි මෙහෙයුමකදී බර අවි \nඋණ්ඩ කිහිපයක් සොයා ගෙන තිබෙනවා. නැගෙනහිර නාවික විධානයට අනුයුක්ත නාවික හමුදා පුද්ගලයින් පිරිසක් සහ සර්ධාපුර පොලිස් විශේෂ කාර්ය බලකා සාමාජිකයින් පිරිසක් එක්ව ත්‍රිකුණාමලය නෙදුන්කේනි රක්‍ෂිතයේ සිදු කල විශේෂ සෝදිසි මෙහෙයුමකදී කොටසක් විනාශ වී තිබූ මල්ටිබැරල් උණ්ඩයක් (01), මිලි මීටර 81 වර්ගයේ මෝටාර් උණ්ඩයක් (01), මිලිමීටර් 120 වර්ගයේ කාල තුවක්කු උණ්ඩයක් සොයා ගැනීමට සමත් විය. මෙම බර අවි උණ්ඩ මානුෂිය මෙහෙයුම් පැවැති සමයේ භාවිතා කරන ලද උණ්ඩ බවට සැක පළ කරන අතර එම සොයා ගන්නා ලද උණ්ඩ සම්බන්ධයෙන් ඉදිරි පරීක්‍ෂණ කටයුතු සර්ධාපුර විශේෂ කාර්ය බලකාය මගින් සිදු කරනු ලබයි."
    },
    {
        "content": "ඌව පරණගම බෝකොටුතැන්න ප්‍රදේශයේදී ත්‍රි රෝද රථයක් අනතුරට ලක්වීමෙන් සිව් දෙනෙකු තුවාල ලැබුවා. ඌව පරණගම වැලිහෙළපතන මාර්ගයේ ගමන්ගත් ත්‍රී රෝද රථයක් මාර්ගයෙන් ඉවතට පැන පෙරළී යාමෙන් අනතුර සිදුවුණා. ඉන් ත්‍රී රෝද රථයේ ගමන්ගත් හතර දෙනෙකු තුවාල ලබා වැලිමඩ මූලික රෝහලට ඇතුළත් කළ අතර ඉන් එක් අයෙකුගේ තත්ත්වය බරපතල බැවින් බදුල්ල මහරෝහල වෙත මාරු කර යැවුණා. අනතුරින් ත්‍රී රෝද රථයට ද දැඩි හානි සිදුව ඇති අතර ඌව පරණගම පොලිසිය වැඩිදුර පරික්ෂණ ආරම්භ කර තිබෙනවා."
    },
    {
        "content": "මාතර නිල්වලා ගගේ කිඹුලෙකු ඩැහැගෙන ගිය පොලිස් නිලධාරියාගේ සිරුර සොයා ගැනුණා. ඒ ප්‍රදේශවාසීන්, නාවික හමුදාව සහ පොලිසිය එක්ව සිදුකළ සෝදිසි මෙහෙයුමකින් අනතුරුවයි. නිල්වලාගගේ, මාගල්ලාගොඩ පොම්පාගාරය අසලදී පොලිස් නිලධාරියා කිඹුලාගේ ග්‍රහණයට හසුවුණේ පෙරේදා රාත්‍රියේයි.  කොම්පඤ්ඤවීදිය පොලිසියේ සේවය කළ 54 හැවිරිදි පොලිස් කොස්තාපල්වරයෙකු මෙම අවාසනාවන්ත ඉරණමට ගොදුරු වුණා. පොලිසිය,  නාවික හමුදාව හා ආපදාකළමනාකරණ නිලධාරීන්,  පොලිස් නිලධාරියා සොයා මෙහෙයුම් ක්‍රියාත්මක  කළ අතර ඔහුගේ සිරුර අනතුර සිදුවූ ස්ථානයට කිලෝමීටරයක් පමණ දුරින් කෙටල ගාලක තිබී සොයාගත්තා."
    },
    {
        "content": "සංචාරක හෝටල් යළි විවෘත කිරීමට අවශ්‍ය පසුබිම සකසා දීම සම්බන්ධයෙන් වයඹ කළාපයේ සංචාරක හෝටල් හිමියන් රජයට ප්‍රසාදය පළකර සිටිනවා. සංචාරක කර්මාන්තය යළි නගා සිටුවීමට මෙමගින් දැවැන්ත ශක්තියක් ලැබෙන බවයි ඔවුන් පෙන්වා දෙන්නේ. කොරෝනා වසංගතයේ බලපෑම හේතුවෙන් මාස තුනකට ආසන්න කාලයක් තාවකාලිකව වසා දමා තිබූ සංචාරක හෝටල් යළි විවෘත කිරීමට පියවර ගැනුණේ රජය ලබා දුන් සෞඛ්‍ය උපදෙස්වලට අනුවයි. වයඹ කලාපයේ සංචාරක හෝටල් විවෘත කිරීම සර්ව ආගමික වතාවත්වලට මුල්තැන දෙමින් මාරවිලදි සිදු කෙරුණා. සංචාරකයින් අන්තර්ජාලය හරහා හෝටල් කාමර වෙන්කර ගැනීම මේ වන විටත් අරඹා ඇති බව හෝටල් හිමියන් පවසනවා. රජය ලබාදුන් මෙම සහනය තමන්ට විශාල ශක්තියක් බවයි ඔවුන් පෙන්වා දෙන්නේ."
    },
    {
        "content": "වසර 2011 ලෝක කුසලාන ක්‍රිකට් තරගාවලියේ ශූරතාව මුදලට පවා දුන් බවට හිටපු ක්‍රීඩා අමාත්‍ය මහින්දානන්ද අලුත්ගමගේ මහතා කළ චෝදනාව සම්බන්ධයෙන් ක්‍රීඩා වැරදි පිළිබඳව පොලිස් විශේෂ විමර්ශන ඒකකය ක්‍රියාත්මක කළ පරීක්‍ෂණය නතර කළ බව එම ඒකකයේ ප්‍රධානී ජ්‍යෙෂ්ඨ පොලිස් අධිකාරි ජගත් ෆොන්සේකා සඳහන් කර සිටිනවා. අදාළ චෝදනාව කළ හිටපු ක්‍රීඩා අමාත්‍ය මහින්දානන්ද අලුත්ගමගේ මහතා ප්‍රකාශයක් ලබාදෙමින් සඳහන් කළ කරුණු තහවුරු කළ නොහැකි බව ක්‍රීඩකයින් ලබාදුන් ප්‍රකාශ තුළින් තහවුරු වීම පරීක්ෂණය නතර කිරීමට හේතු වූ බව ද අදාළ ඒකකය ප්‍රකාශ කළේ ය."
    },
    {
        "content": "කොකේන් මත්ද්‍රව්‍ය ග්‍රෑම් 774 ක් සන්තකයේ තබා ගැනීමේ චෝදනාවට නයිජීරියානු ජාතිකයෙකුට මරණීය දණ්ඩනය නියම කෙරුණා. එම නියෝගය ලබා දුන්නේ කොළඹ මහාධිකරණයයි. 2016 වසරේ ඔක්තෝබර් 4වනදා පොලිස් මත්ද්‍රව්‍ය නාශක කාර්යාංශය රත්මලාන ප්‍රදේශයේ සිදුකළ වැටලීමකදී  මෙම විත්තිකරු අත්අඩංගුවට ගෙන තිබෙනවා. දීර්ඝ නඩු විභාගයකින් පසුවයි විත්තිකරුට මරණ දඩුවම ලබාදෙමින් නඩු විභාගය අවසන් කෙරුණේ."
    },
    {
        "content": "යහපාලන රජය සමයේ සිදු වූ මහ බැංකු බැදුම්කර සිද්ධිය සම්බන්ධයෙන් එවකට අග්‍රාමාත්‍යවරයාව සිටි රනිල් වික්‍රමසිංහ මහතාගෙන් අපරාධ පරීක්ෂණ දෙපාර්තමේන්තුව මේ වන විට සාක්ෂි ලබාගනිමින් සිටිනවා. කොළඹ හත කොල්ලුපිටිය පස්වන පටුමගේ පිහිටි ඒ මහතාගේ නිවසේදී මෙසේ සාක්ෂි ලබාගැනීම සිදුවනවා. මහ බැංකු බැදුම්කර වංචාව සම්බන්ධයෙන් එවකට ජනාධිපතිවරයාව සිටි මෛත්‍රීපාල සිරිසේන මහතාගෙන් මෙන්ම රනිල් වික්‍රමසිංහ මහතාගෙන් ප්‍රකාශ ලබා ගන්නා ලෙස නීතිපතිවරයා පසුගිය ජුනි 18 වනදා වැඩබලන පොලිස්පතිවරයාට උපදෙස් ලබා දුන්නා. ඒ අනුවයි අද (03) දිනයේ මෙසේ සාක්ෂි ලබාගැනීම සිදුවන්නේ. එමෙන්ම හිටපු අග්‍රාමාත්‍ය රනිල් වික්‍රමසිංහ මහතාගේ උපදේශකවරයෙකු ලෙස කටයුතු කළ එස් පාස්කරලිංගම් හා හිටපු බැංකු නිලධාරියෙකුගෙන් ද ප්‍රකාශ ලබා ගන්නා ලෙස නීතිපතිවරයා වැඩ බලන පොලිස්පතිවරයාට උපදෙස් දී තිබුණා."
    },
    {
        "content": "මත්ද්‍රව්‍ය ජාවාරම්කරුවන් හා පාතාලය මර්දනය කිරීමට සැලසුම් සහගත ලෙස අඛණ්ඩවම මෙහෙයුම් ක්‍රියාත්මක කරන බව ජ්‍යෙෂ්ඨ නියෝජ්‍ය පොලිස්පති දේශබන්දු තෙන්නකෝන් මහතා පවසනවා. මාධ්‍ය හමුවකට එක්වෙමින් ඒ මහතා මේ බව කියාසිටියා."
    },
    {
        "content": "රාජ්‍ය තාන්ත්‍රික ගිවිසුමක් අත්සන් කිරීමේදී පාර්ලිමේන්තුවේ අනුමැතිය ලබාගත යුතු බවට යෝජනාවක් ගෙන ඒමට තමන් බලාපොරොත්තු වන බව අග්‍රාමාත්‍ය මහින්ද රාජපක්ෂ මහතා පවසනවා. කිරින්ද ප්‍රදේශයේදී ඒකාබද්ධ වෘත්තිකයන්ගේ සංසදය අමතමින් අග්‍රාමාත්‍යවරයා මේ බව කියා සිටියා. ඉතිහාසයේ අන් කවරදාටත් වඩා මෙවර එක්සත් ජාතික පක්ෂය අඩුම ඡන්ද ප්‍රතිශතයක් ලබා ගන්නා බව අග්‍රාමාත්‍යවරයා මෙම හමුවේදී ප්‍රකාශ කළා. වත්මන් රජය පත් වූ දිනයේ සිටම ආණ්ඩුව පෙරළා දැමීමට පිඹුරුපත් සකසන පිරිසක් සිටිනවා. ඔවුන්ගෙන් ආණ්ඩුව රැකගැනීමට ජනතාව ක්‍රියා කරනු ඇතැයි තමන් විශ්වාස කරන බවද අග්‍රාමාත්‍යවරයා කියා සිටියා. \n \n මහජන නියෝජිතයන් ඇතුළු පිරිසක් මෙම අවස්ථාවට එක්ව සිටියා."
    },
    {
        "content": "හිටපු ජනාධිපති මෛත්‍රීපාල සිරිසේන මහතාගේ මහජන සම්බන්ධීකරණ අධ්‍යක්‍ෂ ලෙස කටයුතු කළ ශාන්ත බණ්ඩාර මහතා සිනමන් ග්‍රෑන්ඩ් බෝම්බකරුගේ තඹ කර්මාන්ත ශාලාවට තඹ ටොන් 500 ක් ලබා දෙන ලෙස කාර්මික සංවර්ධන මණ්ඩලයට ලිපියකින් දැනුම් දී තිබූ බව පාස්කු ප්‍රහාරය පිළිබද විමර්ශනය කෙරෙන ජනාධිපති කොමිසම හමුවේ හෙළිවුණා. ඒ එවකට කර්මාන්ත හා වාණිජ කටයුතු අමාත්‍යාංශයේ ලේකම්වරයා කොමිසම හමුවේ සාක්‍ෂි ලබා දුන් අවස්ථාවේයි. රාජ්‍ය පරිපාලන හා ස්වදේශ කටයුතු අමාත්‍යාංශයේ අතිරේක ලේකම් එවකට කර්මාන්ත හා වාණිජ කටයුතු අමාත්‍යාංශයේ ලේකම් කේ ඩී රංජිත් අශෝක මහතායි කොමිසම හමුවේ සාක්‍ෂි ලබා දුන්නේ. පාස්කු ඉරිදා සිනමන් ග්‍රෑන්ඞ් හොටලයේ දී මරාගෙන මැරෙන බෝම්බය පුපුරුවා ගත් අයි එම් ඉන්ෂාෆ් අහමඞ්ට අයත් වැල්ලම්පිටිය තඹ කර්මාන්ත ශාලාවට කාර්මික සංවර්ධන මණ්ඩලය මඟින් අබලි ලෝහ නිකුත් කිරීම පිළිබඳ සොයා බැලීමට ත්‍රිපුද්ගල කමිටුවක් පත් කළ බව සාක්‍ෂිකරු සඳහන් කළා. එහි වාර්තාව පසුගිය වසරේ මැයි 6 වනදා නිකුත් වුණා. ඒ අනුව කාර්මික සංවර්ධන මණ්ඩලයේ සභාපති මහින්ද ජිනසේන මහතා කොලෝසස් සමාගමට අබලි ලෝහ වැඩි වශයෙන් නිකුත් කිරීමට උපදෙස් ලබා දී තිබූ බව රංජිත් අශෝක මහතා කොමිසම හමුවේ කියාසිටියා. බෝම්බකරුට අයත් සමාගමේ විදේශිකයන් 25 දෙනෙකු සේවය කර ඇති බව ද මෙහිදී ප්‍රකාශ කෙරුණා. අමාත්‍ය රිෂාඞ් බදියුදීන්ට ඉන්ෂාෆ් අහමඞ් සමග සබඳකමක් පැවතියේ ද යන්න කොමිසම මෙහිදී විමසා සිටියා. ඉන්ෂාෆ්ගේ ගණකාධිකාරිවරයෙකු අමාත්‍යාංශයට ආගිය බවත් ඉන්ෂාෆ් හා අමාත්‍යවරයා අතර සබඳතාවක් තිබුණේ ද යන්න තමන් නොදන්නා බවත් සාක්‍ෂිකරු ප්‍රකාශ කළා. ඉන්ෂාෆ් හොඳම ව්‍යවසායකයා ලෙස සම්මානයට පාත්‍ර වී සිටි අයුරු තමන් පසුව පුවත්පතකින් දුටු බව ද කොමිසම හමුවේ ඔහු කියාසිටියා. අවස්ථා කිහිපයකදී අබලි ද්‍රව්‍ය සහන මිලට ලබා ගැනීමට ඔහු ඉල්ලුම් කර තිබූ අතර විශේෂ අවස්ථා 2 ක් තමන් හඳුනා ගත් බවයි සාක්‍ෂිකරු ප්‍රකාශ කළේ. එක් අවස්ථාවක දී කොලෝසස් සමාගමට තඹ ටොන් 500 ක් ලබා දෙන ලෙස හිටපු ජනාධිපති මෛත්‍රීපාල සිරිසේන මහතාගේ මහජන සම්බන්ධීකරණ අධ්‍යක්‍ෂ ලෙස කටයුතු කළ ශාන්ත බණ්ඩාර මහතා කාර්මික සංවර්ධන මණ්ඩලයට ලිපියකින් දැනුම් දී තිබූ බව ද මෙහිදී හෙළි කෙරුණා. අදාළ ආයතනය කාර්මික සංවර්ධන මණ්ඩලයෙන් මිල දී ගත් අබලි ලෝහ විදේශයන්ට අපනයනය කර ඇති බව හෙළි වූයේ දැයි කොමිසම රංජිත් අශෝක මහතාගෙන් ප්‍රශ්න කර සිටියා. එලෙස අපනයනය කර ඇති බවත් ඒ හරහා රටට විදේශ විනිමය උත්පාදනය කර ඇති බවත් සඳහන් කළ සාක්‍ෂිකරුගෙන් කොමිසම පෙරලා ප්‍රශ්න කළේ විදේශ විනිමය රටට ගෙන් වූ බවට ඔබ සඳහන් කරන මුදල් ඔවුන් විසින් අන්තවාදී කටයුතුවලට යොදා ඇති බව ඔබ නොදන්නේ ද යන්නයි. තමන් ඒ පිළිබඳ දන්නා බව සාක්‍ෂිකරු ඊට පිළිතුරු දෙමින් කියාසිටියා. කොලෝසස් ආයතනයට අදාළ ද්‍රව්‍ය අපනයනයට අවස්ථාව හිමි වූයේ එවකට අමාත්‍යවරුන් ලෙස කටයුතු කළ රිෂාඞ් බදියුදීන් හා ලක්‍ෂ්මන් යාපා අබේවර්ධන යන මහත්වරුන් අත්සන් යොදා කැබිනට් මණ්ඩලයට ඉදිරිපත් කර තිබූ පත්‍රිකාවක් මඟින් බව ද ඔහු තවදුරටත් කොමිසම හමුවේ සඳහන් කළා."
    },
    {
        "content": "ඇසළ පුන් පොහොය අදට (04) යෙදී තිබෙනවා. බුදුරජාණන් වහන්සේ පස්වග මහණුන් සඳහා දම්සක් පැවතුම් සූත‍්‍ර පළමු ධර්ම දේශනාව පැවැත්වීම අද වැනි දිනක සිදුවීම විශේෂත්වයක්. එමෙන්ම රාහුල කුමාර උප්පත්තිය, බෝධිසත්වයණන් වහන්සේ මහාමාය දේවියගේ මව්කුස පිළිසිද ගැනීමත් අද වැනි දිනක සිදුවූ බව ශාසන ඉතිහාසයේ දැක්වෙනවා. බුද්ධ පරිනිර්වාණයෙන් පසු මහා කාශ්‍යප මහරහතන් වහන්සේගේ මූලිකත්වයෙන් ප‍්‍රථම ධර්ම සංඝායනාව සිදුකළේ ද ඇසළ පුන් පොහෝ දිනකයි. මෙරට ප‍්‍රථම බෞද්ධ භික්ෂුව ලෙස ශාසනයට ඇතුලත්වූ අරිටු කුමරු ප‍්‍රධාන 56 දෙනා පැවදිව උපසම්පදා වූයේ ද අද වැනි දිනක බව ශාසන ඉතිහාසයේ දැක්වෙනවා. දුටුගැමුණු රජතුමන් රුවන්වැලි මහා සෑ ථූපය ඉදිකිරීම සඳහා බුද්ධ වර්ෂ 382 දී මුල්ගල තැබීම ද අද වැනි ඇසළ පොහෝ දිනක සිදුවීම විශේෂත්වයක්. ඇසළ පුන් පොහෝ දිනය වෙනුවෙන් දිවයින පුරා වෙභෙර විහාරස්ථානවල ආගමික වතාවත් පැවැත්වෙනවා. ඒ සෞඛ්‍ය නිර්දේශ වලට මුල්තැන ලබාදෙමින්. සවනක් රැස් ශාසනාලෝක වැඩසටහන මෙවර පැවැත්වෙන්නේ ඓතිහාසික කතරගම කිරිවෙභෙර මුල්කර ගිනිමින්."
    },
    {
        "content": "නිරෝධායනය අවසන් කළ තවත් පුද්ගලයින් 184 දෙනෙක් ඊයේ (03) සිය නිවෙස් බලා පිටත්ව ගියා. හදුනාගත් පුද්ගලයින් 595 දෙනෙකු නිරෝධායන මධ්‍යස්ථාන වලට යොමු කළ බවයි යුධ හමුදා මාධ්‍ය ප‍්‍රකාශක බි‍්‍රගේඩියර් චන්දන වික‍්‍රමසිංහ මහතා පවසන්නේ."
    },
    {
        "content": "මේ වනවිට වාර්තා වන සමස්ථ රෝගීන් සංඛ්‍යාව 2069 ක්. ඉන් 1863 දෙනෙකු සම්පූර්ණ සුවය ලබා රෝහල් වලින් පිටව ගියා. තවත් රෝගීන් 195 දෙනෙකු රෝහල්ගතව ප‍්‍රතිකාර ලබන බවයි සෞඛ්‍ය අංශ සඳහන් කළේ."
    },
    {
        "content": "ඊයේ (03) පස්වරු හයේ සිට අද (04) අලුයම පහ දක්වා බස්නාහිර පළාතේ සිදුකළ විශේෂ මෙහෙයුමකින් සැකකරුවන් 389 දෙනෙක් අත්අඩංගුවට ගෙන තිබෙනවා. හෙරොයින් සමඟ සැකකරුවන් 124 ක්, ගංජා සහ නීතිවිරෝධී මත්පැන් සමඟ පුද්ගලයින් 195 දෙනෙක් අත්අඩංගුවට ගත් බවයි පොලීසිය පවසන්නේ. අයිස් සමඟ පුද්ගලයින් 11 දෙනෙක් ද අත්අඩංගුවට ගැනීමට පොලීසිය සමත් වුණා. නීතිවිරෝධී සම්බාහන මධ්‍යස්ථානවල සිට අත්අඩංගුවට ගත් සැකකාරියන් සංඛ්‍යාව 33 ක්. ජේ්‍යෂ්ඨ නියෝජ්‍ය පොලිස්පති දේශබන්දු තෙන්නකෝන් මහතාගේ උපදෙස් පරිදි වැටලීම් සිදුකර තිබෙනවා."
    },
    {
        "content": "ලොවපුරා නව්‍ය කොරෝනා ආසාධිතයන් සංඛ්‍යාව 11,193,565ක් දක්වා ඉහල ගොස් තිබෙනවා. වාර්තාවන සමස්ත මරණ සංඛ්‍යාව 529,127ක්. සම්පුර්ණ සුවය ලැබූ පුද්ගලයන් ගණන 6,331,335ක් බවයි විදෙස් වාර්තා සදහන් කළේ. මේ අතර සෞදි අරාබියේ සමස්ත කොවිඩ්-19 ආසාදිතයින් සංඛ්‍යාව දෙලක්ෂය ඉක්මවා ගොස් තිබෙනවා. ඊයේ (3) දිනය තුළ එරටින් නව ආසාදිතයින් 4,193 දෙනෙකු හඳුනාගෙන ඇති බව විදෙස් මාධ්‍ය වාර්තා කළේ. ඒ අනුව එරට සමස්ත ආසාදිතයින් සංඛ්‍යාව 201,801ක් දක්වා ඉහළ ගොස් තිබේ."
    },
    {
        "content": "රට තුළ පැවති කොවිඩ් 19 වසංගත තත්ත්වය හේතුවෙන් තාවකාලිකව අත්හිටවූ ග්‍ර‍හලෝකාගාර දර්ශන ලබන 07 වනදා සිට යළි විවෘත කිරිමට තීරණය කර තිබෙනවා. ඒ් සෞඛ්‍ය අංශ හා රජය විසින් පනවා ඇති සෞඛ්‍ය විධිවිධානවලට අනුකූලවයි."
    },
    {
        "content": "සිනමන්ග්‍රෑන්ඩ් හෝටලයේදී මරාගෙන මැරෙන බෝම්බයක් පුපුරුවා ගත් ඉන්ෂාෆ් අහමඩ් පාස්කු ඉරිදා ප්‍රහාරයට පෙර ඔහුගේ බැංකු ගිණුමෙන් රුපියල් මිලියන 4 යි දශම 5 ක මුදලක් ලබාගෙන ඇති බව හෙළි වුණා. පාස්කු ඉරිදා එල්ල වූ ප්‍රහාරය පිළිබද කරුණු සොයා බලන ජනාධිපති කොමිසම හමුවේයි මේ බව අනාවරණය් වී තිබෙන්නේ. පාස්කු ඉරිදා ප‍්‍රහාරයට පෙර එනම් 2019 වසරේ ජනවාරි මාසයේ සිට එම වසරේ අපේ‍්‍රල් 18 වනදා දක්වා කාලය තුළයි මෙසේ සිය බැංකු ගිණුමෙන් මුදල් ලබාගෙන ඇත්තේ. එමෙන්ම ඔහුට හිමි කොලෝසස් නම් තඹ කර්මාන්ත ශාලාවෙන් 2012 වසරේ සිට 2019 දක්වා තඹ කන්ටේනර් 370 ක් විදේශයන්ට අපනයනය කර ඇති බව ද එම සමාගමේ කළමනාකාර සනුන් මොහොමඞ් ඉෂාඞ් කොමිසම හමුවේ සාක්‍ෂි ලබා දෙමින් ප‍්‍රකාශ කළා. කොලෝසස් සමාගමේ හිමිකරු ලෙස ඉන්ෂාෆ් අහමඞ් කටයුතු කළ ද පසුගිය වසරේ අපේ‍්‍රල් මාසයේ මුල් කාලයේ දී එම සමාගමේ හිමිකාරිත්වය මොහොමඞ් යූසුෆ් ඊබ‍්‍රහිම් සහ මොහොමඞ් ශිෆ්කාට පවරා ඇති බව කොමිසම හමුවේ ප‍්‍රකාශ කෙරුණා. එහි මෙරට සේවකයන් 30 දෙනෙකු,  ඉන්දීය ජාතිකයන් 20 දෙනෙකු මෙන්ම නේපාල හා බංග්ලාදේශ ජාතිකයන් ද සේවය කළ බව සමාගමේ කළමනාකාරවරයා කියාසිටියා. විදේශයන් හි සේවකයන් මෙහි සේවයට එක්කර ගැනීමට හේතුව කුමක් දැයි කොමිසම විමසා සිටියා. තම සමාගම සතුව ඇති යන්ත‍්‍ර සූත‍්‍ර ක‍්‍රියාත්මක කිරීමට දැනුම ඇත්තේ ඉන්දීය ජාතිකයන්ට බවයි ඔහු එහිදී ප‍්‍රකාශ කළේ. එමෙන්ම කර්මාන්ත ශාලාවේ නිෂ්පාදනය කරන තඹවලින් වැඩි වශයෙන් ඉන්දියාවට අපනයනය කරන බව ද ඔහු පැවසුවා. කොමිසම යළි විමසා සිටියේ විදේශිකයන් සඳහා වීසා ලබා ගැනීමේ කටයුතු සිදුවන්නේ කෙසේ ද යන්නයි. වාණිජ අමාත්‍යාංශය හරහා අවසරය ලබාගෙන වීසා කටයුතු සිදු කරන බවයි කළමනාකාරවරයා පැවසුවේ. සිය කර්මාන්ත ශාලාවට ලෝහ අබලි ද්‍රව්‍ය ලබා දෙන සැපයුම්කරුවන් සිටින බවත් ශ‍්‍රී ලංකා ටෙලිකොම් ආයතනයෙන් ද ටෙන්ඩර් පටිපාටිය ඔස්සේ ලබා ගැනීම් සිදු කරන බවත් ඔහු ප‍්‍රකාශ කළා. එමෙන්ම කාර්මික සංවර්ධන මණ්ඩලයෙන් ද සුළු වශයෙන් ලෝහ අබලි ද්‍රව්‍ය ලබා ගැනීම සිදුව තිබෙනවා. කොලෝසස් සමාගමේ හිමිකරු වන ඉන්ෂාෆ් අහමඞ් කුඩා කාලයේ සිට තමා හොඳින් දන්නා හඳුනන අයෙකු බවත් ඔහු දිනපතා කාර්යාලයට පැමිණෙන බවත් කළමනාකාරවරයා ප‍්‍රකාශ කළා. එහෙත් 2018 වසරේ මැද භාගයේ සිට 2019 වසරේ අපේ‍්‍රල් අතර කාලය තුළ දී ඔහු කර්මාන්ත ශාලාවට පැමිණීමේ අඩුවක් පෙන්නුම් කර තිබෙනවා. බිරිඳ සහ දරුවන් සමග කාලය ගත කිරීමට මෙන්ම මහවිල උද්‍යානයේ නිවසේ සිටින සිය මව බැලීමට යන බව ඉන්ෂාෆ් අහමඞ් ප‍්‍රකාශ කළ බවයි ඔහුගේ සමාගමේ කළමනාකාරවරයා ප‍්‍රකාශ කළේ. කොලෝසස් සමාගම සතුව පිටකොටුව ප‍්‍රදේශයේ පෞද්ගලික බැංකුවක ඇමෙරිකා ඩොලර්වලින් ගනුදෙනු කරන බැංකුවක් මෙන්ම ජංගම බැංකු ගිණුමක් තිබූ බව ද කොමිසම හමුවේ ප‍්‍රකාශ කෙරුණා. පියා සතුව පැවති රිෂානා එක්ස්පෝට් හි කටයුතු කළ ඉන්ෂාෆ් සහ ඉල්හාම් යන සහෝදරයන් පසුව එම ආයතනයෙන් ඉවත්වන බවට සිය පියාට ලිපියකින් දැනුම් දී තිබෙනවා. තම පියා ණය සහ පොළී ගැනීමි සිදු කරන අතර එය පාපයක් වන නිසා මෙසේ ඉවත් වූ බවට ලිපියේ සඳහන් කර තිබූ බව ද සාක්‍ෂිකරු කියාසිටියා. 2019 වසරේ මැයි මස 17 වනදා ඉන්ෂාෆ් රුපියල් මිලියන 34 ක මුදලක් ලියූ චෙක්පතක් ලබා දී එය මාරුකරගෙන එන ලෙස තමන්ට දැන්වූ බව කළමනාකාරවරයා කොමිසම හමුවේ ප‍්‍රකාශ කළා. පසුව ඔහු පිටේ බැඳගෙන යන ආකාරයේ බෑගයක් රැගෙන කාර්යාලයට පැමිණියා. ඉන්ෂාෆ් වසර එකහමාරක කාලයක සිට වෙනස් ආකාරයකට හැසිරුණු බව ද සාක්‍ෂිකරු වැඩිදුරටත් කියාසිටියා."
    },
    {
        "content": "ජනතා මුදලින් ගොඩනැගූ කිසිදු දෙයක් විදේශයකට විකිණීමට තම ආණ්ඩුව යටතේ කිසිලෙසකින්වත් ක්‍රියා කරන්නේ නැති බව අග්‍රාමාත්‍ය මහින්ද රාජපක්‍ෂ මහතා පවසනවා. බෙලිඅත්ත ශ්‍රී ලංකා පොදුජන පෙරමුණු කාර්යාලයේ පැවති ජනහමුවකට එක්වෙමින් අග්‍රාමාත්‍යවරයා මේ බව කියාසිටියා. හම්බන්තොට දිස්ත්‍රික්කයේ ශ්‍රී ලංකා පොදුජන පෙරමුණේ අපේක්‍ෂකයන් ඇතුලු පිරිසක් මෙම අවස්ථාවට එක්වුණා. කරුණු රැසක් පිළිබද අග්‍රාමාත්‍යවරයා මෙහිදී අදහස් දැක්වූවා."
    },
    {
        "content": "දේශපාලනඥයා සතු බලය පොදු ජනතාවට ලබාදීමට කටයුතු කරන බව සමගි ජන බලවේගයේ නායක සජිත් ප්‍රේමදාස මහතා පවසනවා. ත්‍රිකුණාමලයේ පැවති ජන හමුවකට එක්වෙමින් සජිත් ප්‍රේමදාස මහතා මේ බව කියාසිටියා. දේශපාලන නියෝජිතයින් ඇතුළු පක්ෂ සාමාජිකයින් පිරිසක් මෙම අවස්ථාවට එක්වුණා."
    },
    {
        "content": "තවත් කොරෝනා ආසාදිතයන් 22 දෙනෙකු සම්පූර්ණ සුවය ලබා රෝහලෙන් පිටත්ව ගොස් තිබෙනවා. ඒ අනුව මේ වන විට සුවය ලැබූ කොරෝනා රෝගීන්ගේ සංඛ්‍යාව 1885දක්වා ඉහළ ගියා."
    },
    {
        "content": "ශාසන ඉතිහාසයේ වැදගත් සිදුවීම් රැසක් සිදු වූ ඇසළ පුර පසළොස්වක පොහොය දිනය අදයි. ඒ වෙනුවෙන් දිවයිනේ සෑම වෙහෙර විහාරස්ථානයකම පාහේ විශේෂ ආගමික වැඩසටහන් පැවැත්වෙනවා. නව්‍ය කොරෝනා වෛරසයේ ව්‍යාප්තියත් සමග පසුගිය පොහොය කිහිපයකදීම බෞද්ධ ජනතාවට සිය නිවෙස්වලට වී ආගමික වතාවත්වල නිරතවීමට සිදුවුණා. එහෙත් මෙම ඇසළ පොහෝ දිනයේ දී විහාරස්ථාන කේන්ද්‍රකර ගනිමින් ආගමික වැඩසටහන් ක්‍රියාත්මක වනවා. ස්වාධීන රූපවාහිනී මාධ්‍ය ජාලය සෑම පොහෝ දිනකම විකාශය කරන සවණැක් රැස් සජීව වැඩසටහන මෙවර ගෙන ආවේ කතරගම කිරිවෙහෙර විහාරස්ථානයේ සිටයි. පෙරවරුවේ සිටම ධාන ශීල භාවනා ආදී පිංකම් පැවැත්වෙනවා. සෑම පොහෝ දිනකම ලක්හඩ ගුවන් විදුලියේ මූලිකත්වයෙන් ක්‍රියාත්මක ශාසනාලෝක වැඩසටහන පැවැත්වෙන්නේ ද කතරගම කිරිවෙහෙර කේන්ද්‍රකර ගනිමින්. සාමනේර භික්ෂූන් වහන්සේ විෂයෙහි ග්‍රන්ථ කට්ටල ඇතුළු පිරිකර පූජා කිරීම සහ උන්වහන්සේ සසුනට පුජා කළ දෙමව්පියන් ඇගයීම ද ශාසනාලෝක වැඩසටහනට ඇතුළත්. දිවයිනේ ප්‍රමුඛ පෙළේ බෞද්ධ ආගමික සිද්ධස්ථාන අද (04) පෙරවරුවේ සිටම සැදැහැවතුන්ගෙන් පිරී පවතින ආකාරයක් දක්නට ලැබෙනවා. ජය ශ්‍රී මහා බෝධීන් වහන්සේ මෙන්ම අටමස්ථානය ඇතුළු අනුරාධපුරයේ පූජනීය ස්ථානවල අද (04) අලුයම සිට සැදැහැවතුන් දහස් ගණනින් ආගමික වතාවත්වල නිරත වනවා. ආර්ථික අපහසුතා පවතින පවුල් 500 කට ආහාර ද්‍රව්‍ය පරිත්‍යාග කිරීම මිරිසවැටිය විහාරස්ථානයේ දී සිදුකෙරුණා. ඒ මිරිසවැටිය විහාරාධිකාරී පූජ්‍ය ඊතලවැටුණු වැවේ ඥානතිලක ස්වාමීන් වහන්සේගේ සංවිධායකත්වයෙනුයි මෙම පරිත්‍යාගයන් සිදුකෙරුණේ. මහනුවර ශ්‍රී දළදා මාළිගාවට ද අද (04) පෙරවරුවේ සිට විශාල වශයෙන් සැදැහැවතුන් පැමිණෙමින් සිටිනවා. කොරෝනා ව්‍යාප්තියෙන් පසු වැඩිම සැදැහැවතුන් පිරිසක් දළදා මාළිගාවට පැමිණි දිනය ලෙස අද (04) සැළකිය හැකි බව අප වාර්තාකරුවන් පවසනවා."
    },
    {
        "content": "පාස්කු ප්‍රහාරයට යහපාලන රජයේ මැතිඇමතිවරුන් අනුබල දී ඇති බව විමර්ශනවලින් තහවුරු වී ඇතැයි හිටපු පාර්ලිමේන්තු මන්ත්‍රී ෂෙහාන් සේමසිංහ මහතා පවසනවා. නෙළුම් මාවත ශ්‍රී ලංකා පොදුජන පෙරමුණු පක්‍ෂ කාර්යාලයේ පැවති මාධ්‍ය හමුවේදී ඒ මහතා මේ බව කියාසිටියා."
    },
    {
        "content": "වසර 8 ක් පුරා වසා දමා තිබූ පන්නේගමුව සහල් සැකසුම් මධ්‍යස්ථානය යළි විවෘත කෙරුණා. ඉන්දිය රජයේ සහයෝගයෙන් 1997 වසරේ ආරම්භ කළ පන්නේගමුව සහල් සැකසුම් මධ්‍යස්ථානය විවිධ අඩුපාඩු හේතුවෙන් වසා දැමුණා. සතොස 70 වන සංවත්සරයට සමගාමීව මෙම මධ්‍යස්ථානයේ සහල් නිෂ්පාදන කටයුතු යළි ආරම්භ කෙරුණේ අමාත්‍ය චමල් රාජපක්‍ෂ මහතාගේ ප්‍රධානත්වයෙන්. මධ්‍යස්ථානයේ නිෂ්පාදනය කළ පළමු සහල් තොගය තිස්සමහාරාම රජමහා විහාරස්ථානය වෙත පෙරහැරින් රැගෙන එනු ලැබුවා. සතොස නියෝජ්‍ය සභාපති නීතිඥ තුෂාර දිසානායක මහතා ඇතුලු පිරිසක් මෙම අවස්ථාවට එක්ව සිටියා."
    },
    {
        "content": "ධාන්‍ය ආනයනය රජය නතර කර ඇති බැවින් ගොවි ජනතාවට තම ධාන්‍ය වර්ග ඉහළ මිලකට දේශීය හා විදේශීය වෙළෙඳපොළට සැපයීමේ අවස්ථාව උදා වී ඇති බව ජනාධිපති ගෝඨාභය රාජපක්‍ෂ මැතිතුමා පවසනවා. රජරට ගොවි ජනතාව ‍හමුවේ ජනාධිපතිතුමා මේ බව සඳහන් කළා. මහ මැතිවරණයට තරගවදින ශ්‍රී ලංකා පොදුජන පෙරමුණේ අපේක්‍ෂකයන්ගේ ජය තහවුරු කිරීම සඳහා අනුරාධපුර දිස්ත්‍රික්කයේ කළ චාරිකාවකදී ජනාධිපතිතුමා මේ බව සඳහන් කළා. හිටපු පාර්ලිමේන්තු මන්ත්‍රී වීරකුමාර දිසානායක මහතා සංවිධාන කර තිබූ කහටගස්දිගිලිය ජන හමුවට එක්වූ ජනාධිපති ගෝඨාභය රාජපක්‍ෂ මැතිතුමා ප්‍රදේශවාසීන් සමග කතාබහක නිරත වුණා. නිසි කලට පොහොර හා ජලය ලැබෙන්නේ නම් බාධාවකින් තොරව වගා කටයුතුවල නිරත විය හැකි බව ගොවීන් මෙහිදී සඳහන් කළා. කාබනික පොහොර භාවිතයට වැඩි වශයෙන් යොමු වීමේ  වැදගත්කම ද ජනාධිපතිතුමා ගොවි ජනතාවට පෙන්වා දුන්නා. හිටපු පාර්ලිමේන්තු මන්ත්‍රී ෂෙහාන් සේමසිංහ මහතා ඇතුලු පිරිසක් මෙම අවස්ථාවට එක්ව සිටියා."
    },
    {
        "content": "අමාත්‍ය ඩලස් අලහප්පෙරුම මහතා ලෙස පෙනී සිටිමීන් දුරකතනයෙන් පුද්ගලික ආයතන ප්‍රධානීන් අමතා රැකියාවල් ලබා ගැනීමට තැත් කළ පුද්ගලයෙකු පොලිස් අත්අඩංගුවට ගෙන තිබෙනවා. අමාත්‍ය ඩලස් අලහප්පෙරුම මහතාගේ නම හා ඡායාරූප භාවිත කරමින් වට්ස්ඇප් ගිණුමක් සාදා ඒ මාර්ගයෙන් පුද්ගලික ආයතන කිහිපයක ප්‍රධානීන්ට දුරකතන ඇමතුම් ලබා දෙමින් හා කෙටි පණිවුඩ යවමින් පුරප්පාඩු තනතුරු සදහා බදවා ගැනීමට මෙම සැකකරු බලපෑම් කර තිබෙනවා. මේ පිළිබද අමාත්‍ය ඩලස් අලහප්පෙරුම මහතා සිදුකළ පැමිණිල්ලකට අනුව අදාළ සැකකරු මාතර වල්ගම ප්‍රදේශයේදී අත්අඩංගුවට ගැනීමට බස්නාහිර පළාත් විශේෂ විමර්ශන ඒකකයට හැකිවුණා. නුගේගොඩ මහේස්ත්‍රාත් අධිකරණයට සැකකරු අද ඉදිරිපත් කිරිමෙන්  පසුව මේ මස 17 වනදා දක්වා රක්ෂිත බන්ධනාගාර ගත කෙරුණා."
    },
    {
        "content": "ප්‍රවීණ කලාකරුවෙකු මෙන්ම ජාතික තරුණසේවා සභාවේ හිටපු නියෝජ්‍ය අධ්‍යක්ෂවරයෙකු වූ ඕවන් වීරක්කොඩි මහතා අභාවප්‍රාප්ත  වුණා. වීරක්කොඩි මහතා ජාතික තරුණසේවා සභාවේ නිස්කෝ වීඩියෝ අංශයේ ආරම්භක අංශ ප්‍රධානියායි. එමෙන්ම නිස්කෝ වීඩියෝ රූපවාහිනී වැඩසටහන් නිශ්පාදන පාඨමාලාවේ නිර්මාතෘ වරයා ද වනවා. 1976 වසරේ මෙරට පැවති නොබැදි ජාතීන්ගේ සමුළුවේ ලාංඡනය නිර්මාණය කර ඇත්තේ ද ඒ මහතායි. චිත්‍ර, මූර්ති මෙන්ම දක්ෂ කැටයම් ශිල්පියෙකු වන ඕවන් වීරක්කොඩි මහතා පේරාදෙණිය විශ්වවිද්‍යාලයේ උපාධි ධාරියෙක්. අභාවප්‍රාප්ත වීරක්කොඩි මහතාගේ දේහය මේ වන විට කොට්ටාව සිද්ධමුල්ල නිදහස් මාවතේ අංක 3 දරන නිවසේ තැන්පත් කර තිබෙනවා. අවසන් කටයුතු හෙට පස්වරු 6.00 ඇරැව්වල පොදු සුසාන භූමියේදී සිදුකිරිමට නියමිතයි."
    },
    {
        "content": "පසුගිය රජයේ මැති ඇමතිවරුන් පස් දෙනෙකුට සිතාසි නිකුත් කිරීමට දේශපාලන පළිගැනීම් පිළිබද විමර්ශන සිදුකරන ජනාධිපති කොමිසම තිරණය කර තිබෙනවා. මෙසේ සිතාසි නිකුත් කර ඇත්තේ වයඹ නාවික ආඥාපති රියර් අද්මිරාල් ඩී කේ පී දසනායක මහතා අදාළ කොමිසම වෙත ඉදිරිපත් කළ පැමිණිල්ල සම්බන්ධයෙන් සිදු කෙරෙන විමර්ශනවලට අදාළවයි. ඒ අනුව රංජිත් මද්දුම බණ්ඩාර, රාජිත සේනාරත්න, රංජන් රාමනායක, අජිත් පී පෙරේරා හා ඩී එම් ස්වාමිනාදන් යන මහත්වරුන්ට මෙලෙස සිතාසි නිකුත් කෙරෙන බව සදහන්. 2008 වසරේ දි තරුණයන් 11 දෙනෙකු පැහැරගෙන ගොස් අතුරුදන් කිරීමේ සිද්ධියට අදාළව අසත්‍ය සාක්ෂි ගොනුකරමින් තමාට එරෙහිව මහාධිකරණය හමුවේ නඩු පැවරූ බව පවසමින් ඩී කේ පී දසනායක  මහතා අදාළ පැමිණිල්ල ගොනුකර තිබුණා. ලබන 15 වනදා ජනාධිපති කොමිසම හමුවේ පෙනී සිටින ලෙස දන්වා සිතාසි නිකුත්කිරීමටයි තීරණය කර ඇත්තේ. එමෙන්ම පොලිස් මූල්‍ය අපරාධ විමර්ශන කොට්ඨාසයේ හිටපු ප්‍රධානී රවී වෛද්‍යාලංකාර මහතාට එදින කොමිසම හමුවේ පෙනී සිටින ලෙස සිතාසි නිකුත් කිරීමට නියමිතයි."
    },
    {
        "content": "පාසල් ආරම්භ කිරීම සඳහා විෂබීජහරණය ඇතුළු සියලු සෞඛ්‍ය ආරක්ෂක වැඩපිළිවෙළ ක්‍රියාත්මක කර ඇති බව බස්නාහිර පළාත භාර ජ්‍යෙෂ්ඨ නියෝජ්‍ය පොලිස්පති දේශබන්දු තෙන්නකෝන් මහතා පවසනවා."
    },
    {
        "content": "විදෙස්ගත ශ්‍රීලාංකිකයන් මෙරටට ගෙන්වා ගැනීමේ වැඩපිළිවෙළ යටතේ බහරේන් සිට තවත් කණ්ඩායමක් දිවයිනට පැමිණියා. අද අලුයම යූඑල් 202 දරණ ගුවන් යානයෙන් බහරේන් සිට ශ්‍රී ලාංකිකයින් 286 දෙනෙකු මෙරටට පැමිණ තිබෙනවා.ගුවන්තොටුපලේදී PCR පරීක්ෂණ සිදු කිරීමේන් පසු ඔවුන් නිරෝධායන මධ්‍යස්ථාන කරා ගෙන යාමටයි කටයුතු කෙරුණේ."
    },
    {
        "content": "කොරෝනා ව්‍යසනය හේතුවෙන් වසා දැමුණු පාසල් නැවත ආරම්භ කිරීමේ පළමු අදියර හෙට ක්‍රියාත්මක වනවා. මේ වන විටත් සියලු පාසල් සෞඛ්‍ය ආරක්ෂිත බවට තහවුරු කර ඇති බව අධ්‍යාපන අමාත්‍යාංශයේ පාසල් කටයුතු පිළිබඳ අතිරේක ලේකම් ආර්.එම්.එම් රත්නායක මහතා පවසනවා."
    },
    {
        "content": "මෙරටදී හමු වූ මුළු කොරෝනා ආසාදිතයන් සංඛ්‍යාව 2,074 ක් බවයි සෞඛ්‍ය ප්‍රවර්ධන කාර්යාංශය නිවේදනය කළේ. මේ වන විට පුද්ගලියින් 178 දෙනෙකු කොරෝනා ආසාදනය වීමෙන් රෝහල්ගතව ප්‍රතිකාර ලබනවා. සම්පූර්ණ සුවය ලැබූ කොරෝනා ආසාදිතයන් සංඛ්‍යාව  1,885ක්.වෛද්‍ය අධීක්ෂණය යටතේ කොරෝනා බවට සැක සහිතව තවත් 46 දෙනෙකු රෝහල්ගතව සිටිනවා."
    },
    {
        "content": "මාරක රියඅනතුරක් සිදු කිරීම සම්බන්ධයෙන් අත්අඩංගුවට ගත් ක්‍රිකට් ක්‍රීඩක කුසල් මෙන්ඩිස් පානදුර මහේස්ත්‍රාත් අධිකරණයට ඉදිරිපත් කිරීමට නියමිත බව පොලිස් මූලස්ථානය නිවේදනය කරනවා. පානදුර උතුරු පොලිස් වසහේ පරණ ගාලුපාර හොරේතුඩුව ප්‍රදේශයේදී මෙම අනතුරු සිදු වුණා. ඒ අද අලුයම 05ට පමණ.මොරටුව සිට පානදුර දෙසට ධාවනය වූ ක්‍රිකට් ක්‍රීඩක කුසල් මෙන්ඩිස් ධාවනය කළ මෝටර් රථයේ පාපැදිකරුවකු ගැටී අනතුරට ලක් වුණා. අනතුරෙන් තුවාල ලැබූ පාපැදිකරු පානදුර රෝහලට ඇතුළත් කිරීමේදී මියගොස් ඇති බවයි පානදුර උතුර පොලිසිය සඳහන් කළේ. මිය ගොස් ඇත්තේ ගොරකපොල පානදුර උතුර ප්‍රදේශයේ පදිංචි 64 හැවිරිදි පුද්ගලයෙක්. මෘත ශරීරය පශ්චාත් මරණ පරීක්ෂණය සඳහා පානදුර රෝහලේ මෘත ශරීරාගාරයේ තැන්පත් කර තිබෙනවා. පානදුර උතුරු පොලීසිය සිද්ධිය සම්බන්ධයෙන් වැඩිදුර විමර්ශන සිදු කරනවා."
    },
    {
        "content": "සංවිධානාත්මක අපරාධ කල්ලි සාමාජිකයෙකු වන කුරුප්පුගේ චතුරංග පුෂ්පකුමාර මෙන්ඩිස්  හෙවත් බත්තරමුල්ල බන්ටි නමැත්තා පොලීසිය අද අත්අඩංගුවට ගත්තා. ඔහු අපරාධකල්ලි සාමාජිකයකු වූ අංගොඩ ලොක්කා නමැත්තාගේ සමීපතම ගෝලයෙකු බවටද හඳුනාගෙන තිබෙනවා. තලංගම පොලීසිය සිදු කළ වැටලීමකදීයි හෙරොයින් ග්‍රෑම් 07 ක් සහ රුපියල් 54000ක මුදල් සමඟයි  බත්තරමුල්ලේ බන්ටි නමැත්තා අත්අඩංගුවට ගැනුණේ. ඔහු සමඟ තවත් සැකකරුවන් තිදෙනෙකු ද  පොලීසිය අත්අඩංගුවට ගත්තා. මොහු 2017 වර්ෂයේ කළුතරදී බන්ධනාගාර බස් රථයකට ප්‍රහාරයක් එල්ල කරමින් සංවිධානාත්මක අපරාධ කල්ලි නායකයකුව සිටි සමයං ඝාතනය කිරීමේ සිද්ධියේ ප්‍රධාන සැකකරුවකු ද වනවා. මෙම සිද්ධියට අදාළව මීට මාස 07කට පෙර ඔහුට ඇප ලැබී තිබුණා. මනුෂ්‍ය ඝාතන ,වෙඩිතැබීමේ ඇතුළු අපරාධ සිද්ධි රැසකට බත්තරමුල්ලේ බන්ටි නමැත්තා සම්බන්ධ බවට තොරතුරු හෙළි වී තිබෙනවා. කෙසේ වුවත් බත්තරමුල්ලේ බන්ටි නමැත්තාගේ මව මාධ්‍ය හමුවේ  මෙසේ අදහස්  පළ  කර සිටියා."
    },
    {
        "content": "වැල්වැටිතුරෙයි පොලීසිය අද අත්අඩංගුවට ගත් හිටපු පළාත් සභා මන්ත්‍රී එම් කේ ශිවාජිලිංගම් මහතා අධිකරණයට ඉදිරිපත් කිරීමෙන් අනතුරුව ඇප මත මුදාහැරණා. 2018 වසරේදී මහවිරු දින සැමරීමේ සිද්ධිය සම්බන්ධයෙන් පේදුරුතුඩුව මහේස්ත්‍රාත් අධිකරණයේ විභාග වන නඩුවට අදාළව හිටපු උතුරු පළාත් සභා මන්‍ත්‍රී එම් කේ ශිවාජිලිංගම් මහතා අත්අඩංගුවට ගැනීමට වරෙන්තුවක් නිකුත් කෙරුණා. ඒ ඔහු අධිකරණය මගහැරීම හේතුවෙන්. ඒ අනුව සිවාජිලිංගම් මහතා අත්අඩංගුවට ගැනීමට වැල්වැටිතුරෙයි පොලීසිය කටයුතු කළා. ඒ වැල්වටිතුරෙයි පොලිස් වසමේ අම්මාන් කෝවිල්අඩි ප්‍රදේශයේ පිහිටා ඇති ඔහුගේ නිවසේදීයී. පේදුරුතුඩුව මහේස්ත්‍රාත් අධිකරණය වෙත ඉදිරිපත් කෙරුණු ඔහු ඇප මත මුදාහැරීමට කටයුතු කෙරුණේ ඉදිරි නඩු දිනයේදී අධිකරණය හමුවේ පෙනි සිටින ලෙස අවවාද කිරිමෙන් පසුවයි. හිටපු පළාත් සභා මන්ත්‍රී එම් කේ සිවාජිලිංගම් මහතා වැල්වැටිතුරෙයි පොලීසිය අද උදෑසන අත්අඩංගුවට ගෙන තිබෙනවා. 2018 වසරේ මහවිරු සැමරුම් සිද්ධියක් සම්බන්ධයෙන් පේදුරුතුඩුව මහේස්ත්‍රාත් අධිකරණයේ විභාග වන නඩුවකට අදාළවයි ඔහු අත්අඩංගුවට ගෙන තිබෙන්නේ. ඒ පේදුරුතුඩුව මහේස්ත්‍රාත් අධිකරණය නිකුත් කළ වරෙන්තුවකට අනුවයි. අම්මාන් කෝවිල්අඩි ප්‍රදේශයේ පිහිටි ඔහුගේ නිවසේදී මෙලෙස සිවාජිලංගම් මහතා අත්අඩංගුවට ගෙන තිබෙනවා. ඔහු පේදුරුතුඩුව මහේස්ත්‍රාත් අධිකරණය වෙත ඉදිරිපත් කිරීමට නියමිතයි."
    },
    {
        "content": "අග්‍රාමාත්‍ය මහින්ද රාජපක්ෂ මහතාගේ දේශපාලන දිවියට වසර 50 ක් සම්පූර්ණ වීම නිමිත්තෙන් මුල්ගිරිගල රජමහාවිහාරයේ අභිනවයෙන් ස්ථාපනය කරන ලද සමාධි බුද්ධ ප්‍රතිමාව ඊයේ නිරාවරණය කළා. ඒ අග්‍රාමාත්‍යවරයාගේ ප්‍රධානත්වයෙන්. කිලෝග්‍රෑම් 3500 ක් බරැති මෙම ශෛලිමය බුද්ධ ප්‍රතිමාව අඩි 08 ක් පමණ උසින් යුක්තයි. ප්‍රතිමා වහන්සේ ගුවන් හමුදාවට අයත් එම්.අයි 17 හෙලිකොප්ටර් යානය මගිනුයි කදු මුදුනට වැඩම කරනවනු ලැබුවේ. බුද්ධ ප්‍රතිමාවහන්සේ නිරාවරණයෙන් පසු ආගමික වතාවත්වලටද අග්‍රාමාත්‍ය මහින්ද රාජපක්ෂ මහතා එක් වුණා. මුල්ගිරිගල රජමහාවිහාරය පූජා භූමියක් ලෙස ප්‍රකාශයට පත් කිරීමේ සන්නස අග්‍රාමාත්‍යවරයා මාතර වැල්ලබඩ පත්තුව ඇතුළු හම්බන්තොටය දිසාවේ ප්‍රධාන සංඝනායක පූජ්‍ය බෙලිගල්ලේ සරණපාල නායක ස්වාමීන්වහන්සේ වෙත පිලිගැන්වුවා. පසුව මුල්ගිරිගල රජමහාවිහාරයේ නිල වෙබ් අඩවිය විවෘත කෙරුණේ අමාත්‍ය චමල් රාජපක්ෂ මහතා සහ හිටපු පාර්ලිමේන්තු මන්ත්‍රී නාමල් රාජපක්ෂ මහතා අතින්. 30 වසරක කුරිරු යුද්ධය මෙන්ම කොවිඩ් 19 වසංගත තත්ත්වයෙන්ද රට ආරක්ෂා කිරීමට අග්‍රාමාත්‍යවරයා දුන් නායකත්වය විශේෂ අනුසාසනවක් කළ පූජ්‍ය උඩුවේ ධම්මාලෝක ස්වාමීන්වහන්සේ ඇගයුමට ලක් කළා."
    },
    {
        "content": "දියගම ක්‍රීඩා සංකීර්ණයේ ක්‍රියාත්මක නිරෝධායන මධ්‍යස්ථානයේ නිරෝධායනය වූ පුද්ගලයින් 28 දෙනෙකු සිය නිරෝධායන කටයුතු අවසන් කර නිවෙස් බලා පිටව ගියා. ඉන්දියාව එංගලන්තය ඩුබායිසහ කෙන්යා ආදී රටවලින් පැමිණි කණ්ඩායමකුයි මෙලෙස  නිරෝධායනයට ලක් වූයේ. දින 14 ක කාලයක් සිය නිරෝධායනය අවසන් කිරීමෙන් පසු ඔහු පිටව ගියා. ශ්‍රී ලංකා යුද හමුදා ඉංජිනේරු සේවා බලකාය ඔවුන්ට අවශය පහසුකම් සපයා තිබුණා."
    },
    {
        "content": "කොරෝනා අවදානම තවමත් සමාජයෙන් මුළුමනින් පහවගොස් නැති බව ජාතික බෝවන රෝග විද්‍යායතනයේ විශේෂඥ වෛද්‍ය ආනන්ද විජේවික්‍රම මහතා පවසනවා. \n \n මේ අතර නාවික හමුදාවේ කොරෝනා ආසාදනයන් සම්පූර්ණයෙන්ම තුරන් කිරීමට කෙටි කලක් තුළදී හැකි වන බව නාවික හමුදා මාධ්‍ය ප්‍රකාශක ලුතිනන් කමාන්ඩර් ඉසුරු සූරිය බණ්ඩාර මහතා පවසනවා."
    },
    {
        "content": "මගී බස්රථවල තොරතුරු ඇතුළත් ජංගම දුරකතන යෙදවුමක් හඳුන්වාදීමට මගී ප්‍රවාහන කළමනාකරණ අමාත්‍යාංශය කටයුතු කර තිබෙනවා. මයිබස් එල්කේ නමින් මෙම ජංගම දුරකතන යෙදවුම මේ වන විටත් සකස් කර අවසන්. ලබන අඟහරුවාදා එය ජනගත කිරීමට කටයුතු කරන බවයි මගී ප්‍රවාහන කළමනාකරණ අමාත්‍යාංශය පවසන්නේ. ජාතික ගමනාගමන කොමිසමේ කළමනාකාර සහකාරවයකු ලෙස කටයුතු කරන තරුණ උපාධිධාරයකු වන නුවන් සෙනෙවිරත්න මහතා මෙම යෙදවුම නිර්මාණය කර තිබීම විශේෂත්වයක්. කොමිසමේ කිසිදු මුදල් ලබා නොගනිමින් එය සිදු කර ඇති බවයි මගී ප්‍රවාහන කළමනාකරණ අමාත්‍යාංශය සඳහන් කළේ. කොවිඩ් 19 වසංගතය නිසා නිවසේ සිට සේවය කිරීමට ලැබුණ අවස්ථාව භාවිත කරමින්   නුවන් සෙනෙවිරත්න මහතා මෙම යෙදවුම සකස් කර තිබෙනවා. බස් රථයක ආරම්භය සහ ගමනාන්තය දැක්වෙන වේලාවන්, බස්ගාස්තු, තමන් ගමන් කිරීමට අපේක්ෂා කරන බසය අදාළ මොහොතේ පවතින ස්ථනය ආදිය මෙම යෙදවුමෙන් දැන ගැනීමට හැකි වනවා. ඊට අමතරව බස් රථ සම්බන්ධයෙන් පැමිණිලි ඉදිරිපත් කිරීමටද එය යොදා ගත හැකි අතර කාඩ්පත් මගින් ගෙවීමට පහසුකම් සැලසීමටද යෙදවුම භාවිත කළ හැකියි. නුවන් සේනාරත්න තරුණයා ගොවිතැන්ද සිදු කරන අතරතුරදී මෙම දුරකතන යෙදවුම නිර්මාණය කර තිබීම විශේෂත්වයක්."
    },
    {
        "content": "ලංකාවේ සෑම දිස්ත්‍රික්කයකම සංවර්ධන කාර්ය සාධක බලකායක් නිර්මාණය කොට ග්‍රාම රාජ්‍ය සහ නගර රාජ්‍ය සංකල්පය ක්‍රියාත්මක කරන බව සමගි ජනබලවේගයේ නායක සජිත් ප්‍රේමදාස මහතා පවසනවා. දෙහිඅත්ත කණ්ඩියේ පැවති ජන හමුවකට සහභාගී වෙමිනුයි ඒ මහතා මේ බව කියා සිටියේ. දිගාමඩුල්ල දිස්ත්‍රික්කයෙන් සමගිජනබලවේගය යටතේ මහමැතිවරණයට ඉදිරිපත්ව සිටින අපේක්ෂකයන් වෙනුවෙන් සහාය ලබාදීමට ජන රැළිය සංවිධාන කර තිබුණා."
    },
    {
        "content": "වැල්ලවත්ත ඩබ්ලිව් ඒ සිල්වා මාවතේ කඩ සාප්පු පෙළක ගින්නක් ඇති වුණා. ගින්න නිවා දැමීම සඳහා මේ වන විටත් ගිනිනිවන හමුදාව කටයුතු කරමින් සිටින බවයි අප වාර්තාකරුවන් සඳහන් කරන්නේ. ගිනි නිවන හමුදාවට අයත් ට්‍රක් රථ 10 ක් පමණ ඒ සඳහා යොදාගෙන තිබෙනවා. සිද්ධිය සමග ගාලුපාරේ හා වැල්ලවත්ත ප්‍රදේශයේ දැඩි රථ වාහන තදබදයක් ද ඇති වුණා. මේ හේතුවෙන් විකල්ප මාර්ග භාවිත කරන ලෙසයි පොලීසිය රථ වාහන රියදුරන්ට දැනුම් දෙන්නේ."
    },
    {
        "content": "ඊයේ පෙරවරු 06 සිට අද පෙරවරු 05.00 දක්වා කාලය තුළ පොලීසිය සිදු කළ විශේෂ වැටලීම්වලදී මත්ද්‍රව්‍ය සහ සැකකරුවන් රැසක් අත්අඩංගුවට ගැනීමට හැකි වුණා. බස්නාහිර පළාත භාර ජ්‍යෙෂ්ඨ නි‍යෝජ්‍ය පොලිස්පති දේශබන්දු තෙන්නකෝන් මහතාගේ උපදෙස් මතයි මෙම වැටලීම් සිදු කෙරුණේ. වැටලීම්වලදී හෙරොයින් ග්‍රෑම් 116 මිලිග්‍රෑම් 310 ක් සහ සැකකරුවන් 156 දෙනෙකු අත්අඩංගුවට ගැනීමට පොලීසියට හැකිවුණා. ගංජා කිලෝග්‍රෑම් 11 කට වැඩි ප්‍රමාණයක්ද පොලිස් භාරයට ගත් බවයි පොලිසිය සඳහන් කළේ. ඒ සමග සැකකරුවන් 105 දෙනෙකු අත්අඩංගුවට ගෙන තිබෙනවා. නීති විරෝධී මත්පැන් බෝතල් 777 ක්, ගෝඩා බැරල් 26 ක්,අයිස් ග්‍රෑම් 08 ක් ඇතුළු මත්ද්‍රව්‍ය අත්අඩංගුවට ගැනීමට පොලීසියට හැකිවුණා.මේ අතර කේරල ගංජා කිලෝග්‍රෑම් 10 කට වැඩි ප්‍රමාණයක් සහ පුද්ගලයකු අත්අඩංගුවට ගැනීමට හැකිවුණා. ඒ වැල්ලම්පිටිය රණපුර මාවත ප්‍රදේශයේදීයී. වයස අවුරුදු 41 ක වැල්ලම්පිටිය ප්‍රදේශයේ පදිංචිකරුවකුටයි මෙලෙස අත්අඩංගුවට ගෙන ඇත්තේ."
    },
    {
        "content": "මෙරට කොරෝනා ආසාදනයවී සුවය ලැබූ සංඛ්‍යාව 1,903ක් දක්වා ඉහළ ගොස් තිබෙනවා."
    },
    {
        "content": "හලාවත මාදම්පේ සෙම්බුකට්ටිය ප්‍රදේශයේ සිදු කළ මහා පරිමාණ වැලි ජාවාරමක් සම්බන්ධයෙන් සැකකරුවන් දෙදෙනෙකු මාදම්පේ පොලීසිය අත්අඩංගුවට ගත්තා. මාදම්පේ සෙම්බුකට්ටිය වතුයායේ අභ්‍යන්තර මාර්ගයක් සංවර්ධනය කිරීමේදී කොන්ත්‍රාත්කරුවන් මෙම නීති විරෝධී වැලි ජාවාරම සිදුකර ඇති බවටයි පොලීසිය හෙළිකරගෙන තිබෙන්නේ. කොන්ත්‍රාත් ගිවිසුමට පටහැනිව බලපත්‍ර කොන්දේසි උල්ලංඝනය කරමින් මෙම ජාවාරම සිදුකර ඇති බව ද පොලීසිය පවසනවා. වැලි කැපීමට යොදාගත් බැකෝ යන්ත්‍රයක්, ප්‍රවාහනය සඳහා යොදාගත් ටිපර් රථ 2 ක් ඇතුලු උපකරණ ද පොලිස් භාරයට ගෙන තිබෙනවා."
    },
    {
        "content": "පාසල් අධ්‍යයන කටයුතු සදහා හෙට දිනයේදී විවෘත විම හේතුවෙන් පාසල් වෑන් රථ විෂබීජහරණයට ලක් කිරීම සිදුකෙරුණා. ඒ අනුව පානදුර ප්‍රදේශයේ වෑන් රථ විෂබීජහරණයට ලක් කළේ පානදුර උතුර පොලීසියේ රථ වාහන අංශය මඟින්න්. කොරෝනා වසංගතය හේතුවෙන් පාසල් වසා දැමීමට රජය ගත් තීරණය අනුව පාසල් නිවාඩු කාලය දින 113ක් දක්වා දීර්ඝ වුණා. අදියර කිහිපයක් යටතේ පාසල් ආරම්භ කිරීමට තීරණය කිරිමත් සමඟ හෙට දිනයේදී 5 / 11 සහ 13 යන ශ්‍රේණිවල අධ්‍යයන කටයුතු ආරම්භ කෙරෙනවා. ඒ හේතුවෙන් පාසල් දරුවන් පැමිණෙන වෑන් රථ විජබීජහරණයට ලක් කරන ලෙස අධ්‍යාපන අමාත්‍යාංශය උපදෙස් ලබා දී තිබුණා. ඒ අනුවයි පානදුර උතුර පොලීසියේ රථ වාහන අංශයේ මැදිහත්වීමෙන් පානදුර ප්‍රදේශයේ වෑන් රථ විෂබීජහරණයට ලක් කෙරුණේ."
    },
    {
        "content": "හිටපු පාර්ලිමේන්තු මන්ත්‍රීවරයකු වන අශෝක වඩිගමන්ගාව මහතා රිය අනතුරකින් මිය ගොස් තිබෙනවා. කුරුනෑගල පුත්තලම ප්‍රධාන මාර්ගයේ පාදෙණිය ප්‍රදේශයේ සිදු වූ රිය අනතුරකින් ඔහු ජීවිතක්ෂයට පත්වුණා. අශෝක වඩිගමන්ගාව මහතා හිටපු රාජ්‍ය අමාත්‍යවරයකුද වනවා. ඔහු ශ්‍රී ලංකා නිදහස් පක්ෂයේ පුත්තලම දිස්ත්‍රික් සංවිධායකවරයා ලෙසද කලක් කටයුතු කළා. වඩිගමන්ගාව මහතා වයඹ පළාත් සභාවේද මන්ත්‍රීවරයකු ලෙස කටයුතු කළා."
    },
    {
        "content": "හෙට දිනයේ පාසල් විවෘත වීමත් සමඟ සෞඛ්‍යාරක්‍ෂිත ක්‍රමවේද අනුගමනය කළ යුතු ආකාරය සම්බන්ධයෙන් අමාත්‍යාංශයේ අතිරේක ලේකම් රංජිත් චන්ද්‍රසේකර මහතා පැහැදිලි කළා. ඒ ස්වාධීන රූපවාහිනියේ විකාශය වූ නැණවත් දේශයක් කරා වැඩසටහනට එක්වෙමින්."
    },
    {
        "content": "වැල්ලවත්ත ඩබ්ලිව් ඒ සිල්වා මාවතේ කඩ සාප්පු පෙළක ඇති වූ ගින්න පාලනය කිරීමට හැකි වුණා. ගින්නෙන් වෙළඳසැල් 04 ක් විනාශ වී ඇති බවයි වාර්තා වන්නේ. ගිනි නිවන හමුදාවට අයත් ට්‍රක් රථ 10 ක් පමණ ගිනි නිවීම  සඳහා කැදවනු ලැබුවා. සිද්ධිය සමග ගාලුපාරේ හා වැල්ලවත්ත ප්‍රදේශයේ දැඩි රථ වාහන තදබදයක් ද ඇති වුණා. ගින්නට හේතුව මෙතෙක් අනාවරණ වී නැති බවයි පොලීසිය පවසන්නේ. කඩ සාප්පුවලට බරපතල හානි සිදු වී ඇති බව අපවාර්තාකරුවන් සඳහන් කළා. සිද්ධිය සම්බන්ධයෙන් වැඩිදුර පරික්ෂණ ක්‍රියාත්මකයි."
    },
    {
        "content": "මත්උවදුරෙන් ළමා පරපුර බේරා ගැනීම සඳහා වත්මන් රජය ආරම්භ කර ඇති වැඩපිළිවෙළ කුමන බාධක පැමිණිය ද අවසානය දක්වාම ක්‍රියාත්මක කරන බව අග්‍රාමාත්‍ය මහින්ද රාජපක්‍ෂ මහතා අවධාරණය කරනවා. ශ්‍රී ලංකා පොදුජන පෙරමුණේ අපේක්‍ෂකයන්ගේ ජය තහවුරු කිරීම වෙනුවෙන් තිස්සමහාරාම සේනපුර ප්‍රදේශයේ පැවති ජනහමුවේදී අග්‍රාමාත්‍යවරයා මේ බව ප්‍රකාශ කළා. අමාත්‍ය චමල් රාජපක්‍ෂ , ශ්‍රී ලංකා පොදුජන පෙරමුණේ සභාපති මහාචාර්ය ජී එල් පීරිස් යන මහත්වරුන් මෙන්ම එම පෙරමුණ් හම්බන්තොට දිස්ත්‍රික් අපේක්‍ෂකයන් මෙම ජනහමුවට එක්ව සිටියා."
    },
    {
        "content": "රට ගොඩනැගීම සඳහා එක්සත් ජාතික පක්‍ෂයට බලය ලබා දෙන ලෙස එම පක්‍ෂයේ නායක රනිල් වික්‍රමසිංහ මහතා ඉල්ලා සිටිනවා. එක්සත් ජාතික පක්‍ෂයෙන් මෙවර මහ මැතිවරණයට ඉදිරිපත් වන අපේක්‍ෂකයන්ගේ ජය තහවුරු කිරීම සඳහා අතුරුගිරිය ප්‍රදේශයේ පැවති රැස්වීමකදීයි ඒ මහතා මේ බව ප්‍රකාශ කළේ."
    },
    {
        "content": "පාර්ලිමේන්තු මැතිවරණයේ තැපැල් ඡන්ද විමසීමට අදාළව මැතිවරණ කොමිෂන් සභාව අද විශේෂ නිවේදනයක් නිකුත් කළා. තැපැල් ඡන්ද සළකුණු කරනු ලබන සියලුම සේවා ස්ථානවල සෞඛ්‍ය මාර්ගෝපදේශ පිළිබඳ අධීක්ෂණ කටයුතු ජුලි 14 /15/16 හා 17 දිනවල සෞඛ්‍ය වෛද්‍ය නිලධාරී කාර්යාලවල කාර්ය මණ්ඩලයට පැවරෙන හෙයින් සෞඛ්‍ය වෛද්‍ය නිලධාරී කාර්යාලවල පමණක් තැපැල් ඡන්ද සළකුණු කිරීම ජුලි මස 13 වනදා පෙරවරු 09 සිට පස්වරු 04 දක්වා සිදු කෙරනවා. සියලුම පොලිස් ස්ථාන ආරක්ෂක හමුදා, සිවිල් ආරක්ෂක දෙපාර්තමේන්තුව , සෞඛ්‍ය අංශ  සියලුම දිස්ත්‍රික් ලේකම් කාර්යාල හා මැතිවරණ කාර්යාලවල ජුලි 16 වනදා පෙරවරු 09 සිට 04 දක්වා සහ 17 වනදා පෙරවරු 09 සිට පස්වරු 02 දක්වා ද ඡන්දය සළකුණු කිරීමට අවස්ථාව හිමිවනවා.ඒ හැර සෙසු රාජ්‍ය ආයතනවල තැපැල් ඡන්ද සළකුණු කිරීම ජුලි මස 14 සහ 15 යන දිනවල පෙරවරු 09.00 සිට පස්වරු 04 දක්වා සිදු කෙරනවා. නොවැළැක්විය හේතුවක් නිසා ඡන්දය සළකුණු කිරීමට නොහැකි වූ තැපැල් ඡන්ද දායකයකුවේ නම් ජූලි 20 සහ 21 යන දිනවල පෙරුවරු 09 සිට පස්වරු 04 දක්වා අදාළ සහතික කිරීමේ නිලධාරියාගේ කාර්යාලයේ පිහිටි දිස්ත්‍රික්කයේ දිස්ත්‍රික් මැතිවරණ කාර්යාලයේදී එම පහසුකම සළසැ ගත හැකි බවයි එම නිවේදනයේ දැක්වෙන්නේ. මැතිවරණ කොමිෂම් සභාවේ නිලධාරීන් සඳහා තැපැල් ඡන්ද සළකුණු කිරීම ජුලි 16 පෙරවරු 09 සිට පස්වරු 04 දක්වා සහ 17  වනදා පෙරවරු 09 සිට පස්වරු 02 දක්වා සිදු කිරීමට කටයුතු යොදා තිබෙනවා. කොවිඩ් 19 පාලිත තත්ත්වය යටතේ නිකුත් කර ඇති ‍සෞඛ්‍යාරක්ෂිත ක්‍රමවේදයන්ට අනුව පුද්ගල දුරස්ථභාවය  පවත්වා ගැනීම, මුඛආවරණ පැළදීම හා දෑත් විෂබීජහරණය කිරීමට කටයුතු කළ යුතුයි. ඡන්දය සළකුණු කිරීමට නිල් හෝ කළු පැහැති පෑනක් රැගෙන ඒම සුදුසු බව ද මැතිවරණ කොමිසම් සභාව නිකුත් කළ නිවේදනයේ වැඩිදුරටත් දැක්වෙනවා."
    },
    {
        "content": "සහල් හිඟයක් ඇති කිරීමට අතරමැදියන්ට ඉඩ නොදෙන ලෙස පොළොන්නරුව ගොවීන් ජනාධිපති ගෝඨාභය රාජපක්ෂ මැතිතුමාගෙන් ඉල්ලා සිටිනවා. ශ්‍රී ලංකා පොදුජන පෙරමුණෙන් මෙවර  මහමැතිවරණයට තරගවදින අපේක්ෂකයන්ගේ ජයග්‍රහණය තහවුරු කිරීම සඳහා පොළොන්නරුව සිරිපුර ප්‍රාදේශීය සභා ක්‍රීඩාංගනයේ පැවති ජන හමුවකට ජනාධිපතිතුමා එක් වූ අවස්ථාවේදී ගොවීන් මෙම ඉල්ලීම සිදු කළා. විනාශ වෙමින් පැවති සහල් ගබඩා රජයට ලබා ගැනීමෙන් පසු ඒවා ප්‍රතිසංස්කරණය කිරීමට හා වී මිලදී ගැනීම විධිමත් කිරීමට ක්‍රම වේදයක් සකස් කළ බවයි ජනාධිපතිතුමා ගොවීන් සමඟ කියා සිටියේ. වී ගොවියාද රැකගනිමින් ගැටලුවක් ඇති නොවන පරිදි ඉදිරියේදී කටයුතු කිරීමට රජය සැළසුම් කර ඇති බවද රාජපක්ෂ මැතිතුමා මෙහිදී කියා සිටියා. මහබැංකු බැදුම්කර වංචාවට වගකිවයුත්තන් නීතිය හමුවට පමුණුවන ලෙසද පොළොන්නරුව ප්‍රදේශවාසීන් ජනාධිපතිතුමාගෙන් ඉල්ලීමක් කළා. රැකියා ප්‍රශ්නය මෙන්ම වනඅලි තර්ජනයද පොළොන්නරුව ජනතාව මුහුණපා ඇති ගැටලුවක්. එම ගැටලුවලටද  විසදුම් ලබා දෙන ලෙස ජනතාව ජනාධිපතිතුමාගෙන් ඉල්ලා සිටියා. මේ අතර පොළොන්නරුව කළුකැලේ ප්‍රදේශයේ පැවති ජනහමුවකටද ගෝඨාභය රාජපක්ෂ මැතිතුමා එක්වුණා. මනම්පිටිය ප්‍රතිභා ශාලාවේ පැවති ජනහමුවට  සහභාගී වූ ජනාධිපතිතුමා වෙත මහාසංඝරත්නය යෝජනාවලියක් භාරදුන්නා. එතුමා වෙත ආශිර්වාද පල කරමින් සෙත් පිරිත් සජ්ඣායනාවක්ද සිදු කෙරුනු බවයි අප වාර්තාකරුවන් සඳහන් කළේ. ප්‍රතිභා ශාලාව ඉදිරිපිට රැස්ව සිටි ගුරුවරුන් පිරිසක් හමුවූ ජනාධිපතිතුමා ඔවුන්ගේද යෝජනාවලියක් භාර ගත්තා. මේ අවස්ථාවට ශ්‍රී ලංකා පොදුජන පෙරමුණේ අපේක්ෂක රොෂාන් රණසිංහ මහතාද එක් වුණා. කදුරුවෙල ප්‍රදේශයේ සංවිධාන කර තිබූ ජන හමුවකටද ජනාධිපතිතුමා අද දහවල් සහභාගී වුණා. ප්‍රදේශයේ වැව් පිලිසකර කර දෙන ලෙසයි රැස්ව සිටි ජනතාව ජනාධිපතිතුමාගෙන් ඉල්ලා සිටියේ. බිත්තර වී සහ පොහොර ගැටලුව  පිළිබඳවද ඔවුන් ජනාධිපතිතුමාගේ අවධානය යොමු කළා. ගල්වල හංදිය තඹාල ප්‍රදේශයේ සංවිධාන කර තිබූ ජන හමුවකටද ජනාධිපතිතුමා එක් වුණා. එහිදීද ජනතාව සමඟ සුහද කතාබහකට එක්වීමටද  එතුමා අමතක කළේ නැහැ. හිටපු ජනාධිපති මෛත්‍රීපාල සිරිසේන මහතා සංවිධාන කළ ජන හමුවක් පොළොන්නරුව දීප උයන ඉදිරිපිටදී පැවැත්වුණා. ජනාධිපතිතුමා එම ජන හමුවටද එක් වී ජනතාව සමඟ සුහද කතා බහක නිතර වුණා."
    },
    {
        "content": "බන්ධනාගාර තුළ සිදු වන අපරාධ මර්දනය කිරීම සඳහා දුරකතන නිහඬ කිරීමේ ව්‍යාපෘති‍යක් ක්‍රියාත්මක කිරීමට තීරණය කර තිබෙනවා. බන්ධනාගාරයේ පැවති විශේෂ  මාධ්‍ය හමුවකදී මේ සම්බන්ධයෙන් පැහැදිලි කෙරුණා."
    },
    {
        "content": "වැටලීම් කිහිපයකින් හෙරොයින් මත්ද්‍රව්‍ය සමඟ සැකකරුවන් අත්අඩංගුවට ගෙන තිබෙනවා. ඊයේ රාත්‍රී 08.30ට පමණ ග්‍රෑන්ඩ් පාස් පොලිස් වසමේ මුව‍දොර උයන මහල් නිවාසය අසලදී කොළඹ දිසා දූෂණ මර්දන අංශයේ නිලධාරීන් වැටලීමක් සිදු කළා. එහිදී සැකකාරියක අත්අඩංගුවට ගැනුණේ හෙරොයින් ග්‍රෑම් 322 යි මිලිග්‍රෑම් 910 ක් සමඟයි. සැකකාරිය අද දින මාලිගාකන්ද මහේස්ත්‍රාත් අධිකරණයට ඉදිරිපත් කිරීමට නියමිත බවයි පොලීසිය පවසන්නේ. නුගේගොඩ බස්නාහිර පළාත දකුණ දිසා අපරාධ කොට්ඨාසය ද වැටලීමක් සිදු කළා. ඒ ලැබුණ තොරතුරකට අනුවයි. එහිදී උඩුගම්පොල පාසල අසලදී මත්ද්‍රව්‍ය සමඟ සැකකරුවකු අත්අඩංගුවට ගැනුණා. ඔහු අද දින ගම්පහ මහේස්ත්‍රාත් අධිකරණයටයි ඉදිරිපත් කෙරෙන්නේ. මීගමුව දිසාගේ වත්ත  ප්‍රදේශයේදීද  හොරොයින් මත්ද්‍රව්‍ය සමඟ සැකකරුවකු අත්අඩංගුවට ගැනුණා. ඔහු මීගමුව මහේස්ත්‍රාත් අධිකරණයට ඉදිරිපත් කිරීමට නියමිත බව පොලීසිය පවසනවා."
    },
    {
        "content": "ශ්‍රී ලංකා දුම්රිය සේවයට නව මගී ප්‍රවාහන දුම්රිය මැදිරි 70 ක් සහ භාණ්ඩ ප්‍රවාහනය සඳහා යොදා ගන්නා බහාලුම් තැන්පත් කිරීමට අවශ්‍ය තට්ටු 20 ක් මිලදී ගැනීමේ මූල්‍ය සහයෝගීතාව පළවුණා. ඒ ඉන්දුනීසියානු රජය මඟින්. ශ්‍රී ලංකාවේ ඉන්දුනීසියා තානාපති අයි ගුස්ටින් ගුරා රායි මහතා අමාත්‍ය මහින්ද අමරවීර මහතා හමුවේ මෙම එකඟතාව පළකළා. ඒ ඛණිජතෙල්  අමාත්‍යාංශයේ පැවති සාකච්ඡාවකදීයි. මෙම දුම්රිය මැදිරි හා තට්ටු නිපදවීම සිදු කෙරෙන්නේ ඉන්දුනීසියා රජයට අයත් සමාගමක් මඟින්. එරට නිශ්පාදිත දුම්රිය මැදිරි හා තට්ටු මීට පෙර ශ්‍රී ලංකාවට ආනයනය කර ඇත්නම් එහි ගුණාත්මක භාවය පිළිබඳ වාර්තාවක් ලබා ගන්නා ලෙස අමාත්‍යවරයා දුම්රිය සාමාන්‍යාධිකාරීවරයාට දැනුම් දුන්නා. දුර බැහැර ප්‍රදේශවල සිට එළවලු , සහල් ,පළතුරු වැනි දේ දුම්රිය මඟින්  ප්‍රවාහනය කිරීමේදී ලොරි රථ විශාල සංඛ්‍යාවක් කොළඹට ඇතුළුවීම වළක්වා ගත හැකි බව අමාත්‍යවරයා පෙන්වා දුන්නා. එමෙන්ම බස්රථ 28 ක ගමන් ගන්නා මගින් එක් දුම්රියකින් ප්‍රවාහනය කළ හැකි බවද ඔහු පැවසුවා."
    },
    {
        "content": "විශ්වවිද්‍යාල ආචාර්ය මහාචාර්යවරුන් සඳහා කොළඹ නගරයේ මහල් නිවාස සංකීර්ණයක් ඉදි කරන බව අමාත්‍ය ආචාර්ය බන්දුල ගුණවර්ධන මහතා පවසනවා. රජයේ ප්‍රවෘත්ති දෙපාර්තමේන්තුවේ අද පැවති මාධ්‍ය හමුවකදී අමාත්‍යවරයා මේ බව කියා සිටියා."
    },
    {
        "content": "විශ්වවිද්‍යාලවල අවසන් වසරවල සිසුන් සඳහා අධ්‍යයන කටයුතු කොන්දේසි 11කට යටත්ව අද සිට  ආරම්භ කළ හැකි බව විශ්වවිද්‍යාල ප්‍රතිපාදන කොමිසන් සභාව පවසනවා. සෞඛ්‍ය නිර්දේශ ද ඊට ඇතුළත්. රජයේ ප්‍රවෘත්ති දෙපාර්තමේන්තුවේ අද පැවති මාධ්‍ය හමුවකදී විශ්වවිද්‍යාල ප්‍රතිපාදන කොමිසන් සභාවේ සභාපති මහාචාර්ය සම්පත් අමරතුංග මහතා මේ සම්බන්ධයෙන් තවදුරටත් කරුණු පැහැදිලි කළා."
    },
    {
        "content": "විදේශගත ශ්‍රී ලාංකිකයන් දිවයිනට රැගෙන ඒමේ වැඩපිළිවෙළ යටතේ ඉතියෝපියාවේ සිට 232නෙකු අද අලුයම දිවයිනට පැමිණියා. ඒ ශ්‍රී ලංකන් ගුවන්යානයකින්. PCR පරීක්ෂණයකින් අනතුරුව ඔවුන් නිරෝධායන මධ්‍යස්ථාන කරා යොමු කෙරුණා. මේ අතර කටාර් සිට මගීන් 7 දෙනෙකු පැමිණියේ කටාර් ගුවන් යානයකින්."
    },
    {
        "content": "මෙරටදී හඳුනාගත් කොරෝනා ආසාදිතයින් සංඛ්‍යාව මේ වන විට 2,076ක්. එහෙත් සුව වූ සංඛ්‍යාව ඉහළ යාම හේතුවෙන් මේ වන විට ප්‍රතිකාර ලබමින් සිටින රෝගීන් සංඛ්‍යාව 162 ක් පමණයි. කොරෝනා රෝගීන් 2,076 දෙනාගෙන් 1,903 දෙනකුම සුවය ලබා රෝහල්වලින් පිටව ගොස් අවසන්. ඉන් 885 දෙනෙකු නාවික හමුදා සාමාජිකයන්. රෝගීන් 38 දෙනෙකු රෝහල්ගතව ප්‍රතිකාර ලබනවා. සැක සහිත රෝගීන් සංඛ්‍යාව 38ක්. මේ අතර කොළඹ ජින්තුපිටියෙන් හඳුනාගත් කොරෝනා රෝගියාට නැවත කළ පරීක්ෂණවලදී ඔහුට රෝගය නොමැති බව තහවුරු වීමත් සමඟ නිරෝධායනයට යවා සිටි පිරිස් ද නැවත නිවෙස් වෙත යැවීම සිදුකළා. ජින්තුපිටිය ප්‍රදේශයේ 155 දෙනෙකු යොමු කර තිබුණේ වැලිකන්ද කන්දකාඩු නිරෝධායන මධ්‍යස්ථානය වෙතයි. මෙම පිරිස යුද හමුදා බස් රථ 5 ක් මඟින් යළි නිවෙස් වෙත රැගෙන ඒමට අද පෙරවරුවේ කටයුතු කෙරුණා."
    },
    {
        "content": "මාරක රිය අනතුරක් සිදු කිරීම සම්බන්ධයෙන් අත්අඩංගුවට ගත් ක්‍රිකට් ක්‍රීඩක කුසල් මෙන්ඩිස් රුපියල් ලක්ෂ 10 බැගින් වූ ශරීර ඇප දෙකක් මත මුදා හැරුණා. ඒ ඔහු පානදුර මහේස්ත්‍රාත් අධිකරණයට ඉදිරිපත් කිරීමෙන් අනතුරුවයි. පානදුර උතුර පොලිස් වසමේ පරණ ගාලුපාර හොරේතුඩුව ප්‍රදේශයේදී ඊයේ අලුයම මෙම අනතුරු සිදු වුණා. එහිදී ක්‍රිකට් ක්‍රීඩක කුසල් මෙන්ඩිස් ධාවනය කළ මෝටර් රථයේ ගැටුණු පාපැදිකරුවකු ජීවිතක්ෂයට පත් වුණා. ඒ අනුව අත්අඩංගුවට ගත් කුසල් මෙන්ඩිස් පානදුර මහේස්ත්‍රාත් අධිකරණයට අද ඉදිරිපත් කෙරුණා. ඔහුගේ රියදුරු බලපත්‍රය අත්හිටුවීමටද නියෝග කළ අතිරේක මහේස්ත්‍රාත් චන්දන කලංසූරිය මහතා මිය ගිය පුද්ගලයාට සැප්තැම්බර් 9 වනදාට පෙර රුපියල් ලක්ෂ 10 ක මුදලක් ලබාදෙන මෙන් නියෝග කළා. ඒ අනුව අවසන් කටයුතු සඳහා රුපියල් ලක්ෂ 02 ක මුදලක් අද ලබා දුන්නා. මෙම අනතුරෙන් මිය ගියේ ගොරකපොල පානදුර උතුර ප්‍රදේශයේ පදිංචි 64 හැවිරිදි පුද්ගලයෙක්."
    },
    {
        "content": "මේ වසරේ ණය ගෙවීමට ඇති ඩොලර් මිලියන 5000ක් ගෙවීමට මුදල් සොයා ගත හැකි බව එක්සත් ජාතික පක්ෂ නායක රනිල් වික්‍රමසිංහ මහතා පවසනවා. එක්සත් ජාතික පක්ෂයේ ජන හමුවක් පක්ෂ නායක රනිල් වික්‍රමසිංහ මහතාගේ ප්‍රධානත්වයෙන් කැස්බෑව ප්‍රදේශයේ දී පැවැත්වුණා. රවී කරුණානායක , දයා ගමගේ යන මහත්වරුන්ද මෙම ජන හමුවට එක්ව සිටියා. මෙහිදී තවදුරටත් අදහස් දැක්වූ රනිල් වික්‍රමසිංහ මහතා කියා සිටියේ ජනතාවට සහන දිය හැකි වන්නේ එක්සත් ජාතික පක්ෂයට පමණක් බවයි."
    },
    {
        "content": "සිරිකොත බේරාගැනීමේ සටන එක්සත් ජාතික පක්ෂයට භාර දී රට සංවර්ධනය කිරීම සඳහා තමන් සමඟ අත්වැල් බැදගන්නා ලෙස අග්‍රාමාත්‍ය මහින්ද රාජපක්ෂ මහතා ජනතාවගෙන් ඉල්ලා සිටිනවා. හම්බන්තොට සූරියවැව ප්‍රදේශයේ දී ජන හමුවක් පැවැත්වුණේ අග්‍රාමාත්‍ය මහින්ද රාජපක්ෂ මහතාගේ ප්‍රධානත්වයෙන්. අමාත්‍ය චමල් රාජපක්ෂ මහතා ඇතුළු ජනතා නියෝජිතයන් ප්‍රමුඛ  විශාල පිරිසක් මෙම ජන හමුවට එක්ව සිටියා.  එහිදී තවදුරටත් අදහස් දැක්වූ අග්‍රාමාත්‍ය මහින්ද රාජපක්ෂ මහතා කියා සිටියේ උස නම් සිකියුරිටි, කොට නම් කම්කරු යන ක්‍රමවේදය තමන්ගේ ක්‍රමය නොවන බවයි. සමස්ථ රට ජාතියේ සංවර්ධනය වෙනුවෙන් කැපවීම තම එකම අරමුණ බවයි අග්‍රාමාත්‍යවරයා තවදුරටත් අවධාරණය කළේ. \n \n මේ අතර ශ්‍රී ලංකා පොදුජන පෙරමුණේ තවත් ජනහමුවක් අග්‍රාමාත්‍ය මහින්ද රාජපක්ෂ මහතාගේ ප්‍රධානත්වයෙන් අම්බලන්තොට ප්‍රදේශයේදී පැවැත්වුණා.මැතිවරණයෙන් ජයගන්නා අපේක්ෂකයින්ට වරදාන වරප්‍රසාදවලට පක්ෂ මාරු කිරීම සඳහා කිසිසේත් ඉඩදෙන්නේ නැති බව අග්‍රාමාත්‍යවරයා මෙහිදී අවධාරණය කළා. රටට ජාතියට වැඩක් කළ හැකි පක්ෂයකට සිය ඡන්දය ලබා දෙන ලෙසයි අග්‍රාමාත්‍යවරයා මෙහිදී ජනතාවගෙන් ඉල්ලා සිටියේ."
    },
    {
        "content": "මෙරට කොරෝනා ආසාදනය වී සුවය ලැබූ සංඛ්‍යාව 1,917ක් දක්වා ඉහළ ගොස් තිබෙනවා."
    },
    {
        "content": "හිටපු මන්ත්‍රි රන්ජන් රාමනායකට එරෙහිව අධිකරණයට අපහාස කිරීමේ චෝදනා ඉදිරිපත් කිරීමට තීරණය කළේ ඔහු කර තිබූ ප්‍රකාශයකින් බැලූ බැල්මට අධිකරණයට අපහාසයක් සිදුවී ඇති බවට ශ්‍රේෂ්ඨාධිකරණ විනිසුරුවරුන් සියලු දෙනා තීරණය කිරීමෙන් අනතුරුව බව නීතිපතිවරයා ශ්‍රේෂ්ඨාධිකරණයට දැනුම් දුන්නා. රන්ජන් රාමනායක මහතාට එරෙහි පැමිණිල්ල අද කැඳවූ අවස්ථාවේ වාචික දේශන ඉදිරිපත් කරමින් අතිරේක සොලිසිටර් ජෙනරාල් සරත් ජයමාන්න මහතායි මේ බව ප්‍රකාශ කළේ. ඔහු තවදුරටත් කියා සිටියේ මෙම නඩුව අධිකරණයට අපහාස කිරීමේ චෝදනාව සම්බන්ධයෙන් මාර්ගෝපදේශ සපයන ඉතිහාසගත නඩුවක් වනු ඇති බවයි. විනිසුරුවරුන් දූෂිත යැයි ප්‍රකාශ කළේ වැරදීමකින් බව රන්ජන් රාමනායක මහතා මුලින් ප්‍රකාශ කර තිබුණා. පසුව ඔහු කියා තිබුණේ තමා ප්‍රකාශ කළ කරුණු සත්‍ය බවයි. මෙම නඩුව ආරම්භ කිරීමෙන් පසු අවස්ථා 4කදී වගඋත්තරකරු මෙම අධිකරණ සංකීර්ණය ඉදිරිපිටදී අධිකරණ පද්ධතිය විවේචනය කරමින් මාධ්‍ය වෙත අදහස් දක්වා ඇති බවද සරත් ජයමාන්න මහතා පැවසුවා. වැඩිදුර දේශන ලබන 16 වනදාට කල් තැබුණා. 2018 වසරේ අගෝස්තු මස 21 වනදා එවකට අගමැති රනිල් වික්‍රමසිංහ මහතා සමග පැවති සාකච්ඡාවකින් අනතුරුව මාධ්‍ය හමුවේ අදහස් දක්වමින් රන්ජන් රාමනායක මහතා ප්‍රකාශ කර තිබුණේ මෙරට විනිසුරුවරුන්ගෙන් හා නීතීවරුන්ගෙන් බහුතරය දූෂිතයන් බවයි."
    },
    {
        "content": "හිටපු මන්ත්‍රි රිෂාඩ් බදියුදීන්ගේ සොහොයුරු බදියුදීන් මොහොමඩ් රියාජ් නමැත්තා නිදහස් කරන ලෙස ඉල්ලා ගොනු කර ඇති මූලික අයිතිවාසිකම් පෙත්සම ප්‍රතික්ෂේප කරන ලෙස ඉල්ලා සීමිත විරෝධතා ගොනු කළ බව  නීතිපති වරයා ශ්‍රේෂ්ඨාධිකරණයට දැනුම් දුන්නා. පාස්කු ඉරිදා ත්‍රස්ත ප්‍රහාරය සම්බන්ධයෙන් අත්අඩංගුවට ගත් මෙම පුද්ගලයා අපරාධ පරික්ෂණ දෙපාර්තමේන්තුව මගින් රඳවාගෙන සිටිනවා. මෙම පෙත්සම අද කැඳවූ අවස්ථාවේ නීතිපතිවරයා වෙනුවෙන් රජයේ නියෝජ්‍ය සොලිසිටර් ජෙනරාල් නෙරින් පුල්ලේ මහතා කරුණු දැක්වුවා. නීතිපතිගේ විරෝධතා සඳහා ප්‍රති විරෝධතා ඉදිරිපත් කිරීමට තමන්ට කල් ලබා දෙන ලෙස පෙත්සම්කාර පාර්ශ්වය වෙනුවෙන් ජනාධිපති නීතීඥ අනුර මැද්දේගොඩ මහතා ඉල්ලා සිටියා. පෙත්සම සලකා බැලීම ජූලි මස 31 වනදා කැඳවීමට නියම කෙරුණා."
    },
    {
        "content": "පසුගිය සමයේ මෙරට රාජ්‍ය බුද්ධි සේවය කාර්යක්ෂමව ක්‍රියා නොකිරීම නිසා පාස්කු ඉරිදා ත්‍රස්ත ප්‍රහාර මාලාව වළක්වා ගැනීමට නොහැකි වූ බව රාජ්‍ය බුද්ධි සේවයේ හිටපු නියෝජ්‍ය අධ්‍යක්ෂ මොහොමඩ් හෆීස් මාසෝ මහතා ප්‍රකාශ කළා. පාස්කු ප්‍රහාරය පිළිබඳ විමර්ශනය කෙරෙන ජනාධිපති කොමිසම හමුවේ සාක්ෂි ලබාදෙමිනුයි ඒ මහතා මේ බව ප්‍රකාශ කළේ. අන්තවාදී මුස්ලිම් කාන්තාවක් සිදු කිරීමට ගිය ප්‍රහාරයක් වළක්වා ගැනීමට බ්‍රිතාන්‍ය බුද්ධි අංශවලට පසුගියදා හැකිවූයේ ඔවුන් කාර්යක්ෂමව ක්‍රියාත්මක වීම හේතුවෙන් බවයි ඔහු කොමිසම හමුවේ වැඩිදුරටත් ප්‍රකාශ කළේ. රාජ්‍ය බුද්ධි සේවයේ හිටපු නියෝජ්‍ය අධ්‍යක්ෂ විශ‍්‍රාමික නියෝජ්‍ය පොලිස්පති මොහොමඞ් හෆීස් මාසෝ මහතා ජනාධිපති කොමිසම හමුවේ දෙවන දිනටත් සාක්ෂි ලබා දුන්නා. රාජ්‍ය බුද්ධි සේවයේ එවකට අධ්‍යක්ෂ නිලන්ත ජයවර්ධන මහතාට පසුගිය වසරේ අපේ‍්‍රල් 4 වනදා ඉන්දීය ඔත්තු සේවයක් ප‍්‍රහාරය පිළිබඳ මුල් තොරතුර ලැබුණු අවස්ථාවේදීම ඒ පිළිබඳ ආරක්ෂක ලේකම්වරයා සහ ජනාධිපතිවරයා දැනුවත් කළ යුතුව තිබූ බවය ඔහු කොමිසම හමුවේ ප‍්‍රකාශ කළේ. ඔහු එසේ නොකර දින කිහිපයකට පසු අපේ‍්‍රල් 9 වනදා පොලිස්පතිවරයා දැනුවත් කිරීම වගකීම් නිසි ලෙස ඉටු නොකිරීමක් බව රාජ්‍ය බුද්ධි සේවයේ හිටපු නියෝජ්‍ය අධ්‍යක්ෂවරයා මෙහිදී සඳහන් කළා. ජනාධිපති කොමිසම විමසා සිටියේ එතෙක් රාජ්‍ය බුද්ධි සේවය සතුව සහරාන් හෂීම් ඇතුළු පිරිස සම්බන්ධයෙන් පැවති තොරතුරු නිලන්ත ජයවර්ධන විසින් පොලිස්පති වෙත යොමු කළ ලිපියෙහි ඇතුළත් කළ යුතුව තිබුණේ ද යන්නයි. එය අනිවාර්යයෙන් ඇතුළත් කළ යුතු බවත් උසස් නිලධාරීන් මෙම තොරතුරුවලින් සන්නද්ධ විය යුතු බවත් සාක්ෂිකරු මෙහිදී සඳහන් කළා. එමෙන්ම මෙම තොරතුරු ලැබී තිබූ ඉන්දීය ඔත්තු සේවය විශ්වාස කළ හැකි ඉහළම වර්ගීකරණයකට යටත්ව තිබූ බව ද ඔහු වැඩිදුරටත් සඳහන් කළා. කොමිසම මෙහිදී විමසා සිටියේ මීට දින කිහිපයකට පෙර ශාෆියා සහීඞ් නම් මුස්ලිම් අන්තවාදී කාන්තාවක් බි‍්‍රතාන්‍ය රහස් ඔත්තු සේවය මගින් අත්අඩංගුවට ගෙන සිදුවීමට ගිය විනාශයක් වළක්වා ගැනීමට හැකි වූ සේම මෙරට බුද්ධි අංශ ඒ ආකාරයෙන් කාර්යක්ෂමව තිබුණේ ද යන්නයි. කාලයකට පෙර එලෙස කාර්යක්ෂමව තිබුණා. නමුත් පසුගිය කාලයේ අපේ බුද්ධි අංශ සේවා පසුබෑමකට ලක් වුණා. සංවර්ධිත රටවල බුද්ධි අංශ දියුණු මට්ටමක තිබෙන්නේ අධි තාක්ෂණය නිසා. අපට තියෙන ප‍්‍රශ්නයත් ඒකමයි. ලංකාවේ බුද්ධි සේවා තාක්ෂණය අතින් මීට වඩා ඉදිරියට එන්න ඕනෑයි සාක්ෂිකරු පිළිතුරු ලබාදෙමින් කියා සිටියා. බි‍්‍රතාන්‍යයට මෙන්ම මෙරටටත් තොරතුරු ලැබී තිබූ පසුබිමක ඊට කි‍්‍රයාත්මක විය යුතුව තිබුණේ කවුරුන්දැයි කොමිසම විමසූ අවස්ථාවේ සාක්ෂිකරු ප‍්‍රකාශ කළේ රාජ්‍ය බුද්ධි සේවයේ අධ්‍යක්ෂවරයා කාර්යක්ෂමව කටයුතු කළ යුතුව තිබූ බවයි. බි‍්‍රතාන්‍ය තුළ කි‍්‍රයාත්මක වූ ආකාරයට මෙරට තුළද බුද්ධි අංශ කි‍්‍රයාත්මක වූයේ නම් මෙම ප‍්‍රහාර මාලාව වළක්වා ගැනීමට හැකියාව පැවති බව සාක්ෂිකරු ප‍්‍රකාශ කළා. මෙරට බුද්ධි අංශ ජාලය ප‍්‍රතිසංවිධානයට ලක් කළ යුතු බවද ඔහු කියා සිටියා. මෙරට තුළ කි‍්‍රයාත්මක වූ අන්තවාදී කණ්ඩායම්වලට දේශපාලන මැදිහත්වීම් තිබුණේදැයි කොමිසම විමසා සිටියා. අන්තවාදී කණ්ඩායම්වලට දේශපාලන මැදිහත්වීම් තිබුණු බවට තමන්ට තොරතුරු පැවති බව විශ‍්‍රාමික නියෝජ්‍ය පොලිස්පතිවරයා වැඩිදුරටත් සඳහන් කළා."
    },
    {
        "content": "කොරෝනා තත්ත්වය හමුවේ නතර කර තිබූ උප්පැන්න ලියාපදිංචි කිරීමේ කටයුතු යළි ආරම්භ කර තිබෙනවා. ඉකුත් මාස 3 තුළ මෙරට දරු උපත් සංඛ්‍යාව අසූදහස ඉක්මවා ඇති බව උප්පැන්න ලියාපදිංචි කිරීමේ දෙපාර්තමේන්තුව පවසනවා. එම දරු උපත් පහසු ආකාරයෙන් ලියාපදිංචි කිරීම සඳහා ජංගම සේවා හා පහසුකම් රැසක් ආරම්භ කර ඇති බවයි දෙපාර්තමේන්තුව පවසන්නේ. උපතක් ලියාපදිංචි කිරීම දින 42 ක් තුළ සිදුකළ යුතුවනවා. කොරෝනා තත්ත්වය හේතුවෙන් ලියාපදිංචි කිරීමට නොහැකි වූ දරු උපත් ලියාපදිංචි කිරීම ඒ අනුව මේ දිනවල සිදුවනවා. පවත්නා තත්ත්වය මත උප්පැන්න මරණ ලියාපදිංචි කිරීමේ පනතේ 24 වන වගන්තිය අනුව අවශ්‍ය ක්‍රමවේද ලිහිල් කර ඇති බවයි උප්පැන්න ලියාපදිංචි කිරීමේ දෙපාර්තමේන්තුව තවදුරටත් පවසන්නේ."
    },
    {
        "content": "අන්තවාදී ත්‍රස්තවාදීන් සමඟ කටයුතු කළ අය කිසිඳු භේදයකින් තොරව සොයා බලා හෙළිදරව් කරගත යුතු බව හිටපු පාර්ලිමේන්තු මන්ත්‍රී පාඨලි චම්පික රණවක මහතා පවසනවා. \n \n පාස්කු ප්‍රහාරය පිළිබඳ සොයා බලන ජනාධිපති කොමිසමේ පොලිස් ඒකකයට ප්‍රකාශයක් ලබා දීම සඳහා අද පැමිණි අවස්ථාවේදීයි පාඨලී චම්පික රණවක මහතා මේ බව කියාසිටියේ. මෙම ඒකකය පැය 2 කට ආසන්න කාලයක් ඒ මහතාගෙන් ප්‍රකාශ සටහන් කර ගත්තා."
    },
    {
        "content": "මහමැතිවරණය සඳහා  ශ්‍රී ලංකා පොදුජන පෙරමුණෙන් ඉදිරිපත් වන අපේක්ෂකයන්ගේ ජය තහවුරු කිරීම වෙනුවෙන් ජනාධිපති ගෝඨාභය රාජපක්ෂ මැතිතුමා පුත්තලම දිස්ත්‍රික්කයේ සංචාරයක නිරත වුණා. ආනමඩුව දාමු දසනායක ක්‍රීඩාංගනයේ පැවති ජනහමුවට ජනාධිපතිතුමා සහභාගී වුණා. හිටපු පාර්ලිමේන්තු මන්ත්‍රී සනත් නිශාන්ත මහතායි මෙම ජනහමුව සංවිධාන කර තිබුණේ. පුත්තලම ආනමඩුව සතිපොල භූමියේ පැවති ජනහමුවකටද එක් වූ ජනාධිපතිතුමා එම ජනතාව සමග සුහද කතාබහක නිරත  වුණා. පුත්තලම නිලබැම්ම ප්‍රදේශය සෑම වර්ෂා කාලයේදීම ගංවතුරට තර්ජනයට ලක් වන බව ප්‍රදේශවාසීන් මෙහිදී පෙන්වා දුන්නා. මේ පිළිබඳ අදාළ පාර්ශ්වයන්ගේ අවධානය යොමු කර විධිමත් වැඩපිළිවෙලක් සකසන බව ජනාධිපතිතුමා ජනතාවට දැනුම් දුන්නා. ජනතාව නිරන්තරයෙන් මුහුණ දෙන වන අලි තර්ජනයට ස්ථිර විසඳුමක් ලබා දීම කෙරෙහිද ජනාධිපතිතුමාගේද අවධානය යොමු වුණා. පොහොර හිගය ඇතුළු කෘෂිකර්මාන්තය ආශ්‍රිත වෙනත් ගැටලුද ජනතාව ජනාධිපතිතුමා වෙත ඉදිරිපත් කළා. පුත්තලම නගරය ආසන්නයේ පැවති ජනහමුවටද  ජනාධිපති ගෝඨාභය රාජපක්ෂ මැතිතුමා සහභාගී වුණා. අපේක්ෂක චින්තක මායාදුන්නේ මහතායි එය සංවිධාන කර තිබුණේ. විල්පත්තුව වනෝද්‍යානයේ එළුවන්කුලම පිවිසුමේ පාලම ප්‍රතිසංස්කරණය කර සංචාරකයින්ට පැමිණීමට අවස්ථාව සළසා දෙන ලෙස සංචාරක කර්මාන්තයේ නිරත වූවන් යෝජනා කළා. සේනකුඩිරුප්පුව ගම්මානයේ පොලොවෙන් ජලය ඉනීම හේතුවෙන් ප්‍රදේශය ගිලා බැසීමේ අවදානමකට ලක්ව තිබෙනවා. මේ පිලිබඳ අදාළ පාර්ශ්ව දැනුවත් කර සුදුසු ක්‍රියාමාර්ග ගන්නා ලෙස ජනාධිපතිතුමා නිලධාරීන්ට උපදෙස් ලබා දුන්නා. භෝගවගාව සඳහා කළාඔයෙන් ජලය සපයා ගැනීමේ යෝජනාවක්ද ජනාධිපතිතුමා වෙත ඉදිරිපත් කෙරුණා. අනවසරයෙන් ඉඩම් අත්පත් කර ගැනීම සහ නොරච්චෝලේ තාප බලාගාරයේ ගිවිසුම්ප්‍රකාරව ප්‍රදේශයේ ජනතාවට රැකියා අවස්ථා නොලැබීම සම්බන්ධයෙන් විසදුම් දෙන බවද ජනාධිපතිතුමා සදහන් කළා. ප්‍රියංකර ජයරත්න, අරුන්දික ප්‍රනාන්දු, අශෝක ප්‍රියන්ත යන හිටපු පාර්ලිමේන්තු මන්ත්‍රීවරුන්ද මෙම අවස්ථාවට එක්ව සිටියා."
    },
    {
        "content": "ශ්‍රී ලංකා ස්වයං රැකියා නියුක්තිකයන්ගේ සහ ශ්‍රී ලංකා ත්‍රීරෝද රථ සංගමයේ සභාපති සුනිල් ජයවර්ධන මහතාට පහර දී මරා දැමූ බව කියන සිද්ධියේ ඝාතනයට සම්බන්ධ 8 දෙනා ලබන 17 වනදා තෙක් තවදුරටත් රක්ෂිත බන්ධනාගාරගත කෙරුණා. ඒ නුගේගොඩ වැඩබලන මහේස්ත්‍රාත්වරයා හමුවට අද ඉදිරිපත් කෙරුණු අවස්ථාවේදී. මෙලෙස රක්ෂිත බන්ධනාගාරගත කෙරුණේ ප්‍රශ්නගත චෙන්මිල් ඉන්වෙස්මන්ට් ෆිනෑන්ස් ආයතනයේ සේවකයන් වන හිඹුටානේ පදිංචි ප්‍රදීප් කුමාර, ගොඩිගමුව පදිංචි චමිල මුණසිංහ, සුබෝධ කාලිංග මධුසංක, රාජගිරියේ පදිංචි කමල් සජාන් ගයාෂන,නිහාල් ලක්මාල්, සුරේෂ් කුමාර,කැලුම් ප්‍රභාත්,අමිල උදයංග යන පුද්ගලයිනුයි. සැකකරුවන් අධිකරණය හමුවේ අද පෙනී නොසිටි අතර ස්කයිප් තාක්ෂණය ඔස්සේ ඔවුන් නිරීක්ෂණය කෙරුණා. අද පැවති හඳුනා ගැනීමේ පෙරෙට්ටුවේදී සැකකරුවන් හත්දෙනෙකු හඳුනා ගැනුණු අතර සාක්ෂිකරුවන් තුන්දෙනෙකු සාක්ෂි ලබාදීම සිදු කළා."
    },
    {
        "content": "මහ මැතිවරණයෙන් පසු සෞඛ්‍යාරක්‍ෂිතව පාර්ලිමේන්තු සැසිවාර පැවැත්විය යුතු බව සෞඛ්‍ය අංශ පවසනවා. සෞඛ්‍ය නිලධාරීන් පිරිසක් පාර්ලිමේන්තුවේ සභාගර්භය ඇතුලු ස්ථාන නිරීක්‍ෂණයෙන් පසු ඒ සඳහා අවශ්‍ය සෞඛ්‍යාරක්‍ෂිත උපදෙස් ලබා දෙන බවයි සෞඛ්‍ය සේවා අධ්‍යක්‍ෂ ජනරාල් විශේෂඥ වෛද්‍ය අනිල් ජාසිංහ මහතා පවසන්නේ. අනිල් ජාසිංහ මහතා මේ බව කියා සිටියේ පාර්ලිමේන්තුවේ මහ ලේකම් ධම්මික දසනායක, නියෝජ්‍ය මහලේකම් හා කාර්ය මණ්ඩල ප්‍රධානී නීල් ඉද්දවෙල යන මහත්වරුන් ඇතුලු නිලධාරීන් පිරිසක් හමුවූ අවස්ථාවේදීයි. සෞඛ්‍ය අමාත්‍යාංශයේදී මෙම හමුව පැවැත්වුණා. මහ මැතිවරණයෙන් පසු කඩිනමින් පර්ලිමේන්තුව රැස්විය යුතු බැවින් එහි කටයුතු සෞඛ්‍යාරක්‍ෂිතව පවත්වාගෙන යාමට ගත යුතු ක්‍රියාමාර්ග පිළිබඳ මෙහිදී සාකච්ඡා කෙරුණා. පාර්ලිමේන්තුව රැස්වන පළමු දිනයේදී නව කතානායකවරයා තෝරාපත්කර ගැනීම හා නව මන්ත්‍රීවරුන් දිවුරුම් දීම සඳහා සියලු මන්ත්‍රීවරුන් සභාගැබ තුළ සිටීම අත්‍යවශ්‍ය බව පාර්ලිමේන්තු මහලේකම්වරයා මෙහිදී පැවසුවා. අනතුරුව ඉදිරි රැස්වීම් පැවැත්විය යුතු ආකාරය මන්ත්‍රීවරුන්ට තීරණය කළ හැකි බවයි ඒ මහතා කියා සිටියේ. කෙරෝනා පාලනයට අදාළ මාර්ගෝපදේශ සහිත පොත් කට්ටල පාර්ලිමේන්තුවට ප්‍රදානය කිරීම ද මෙහිදී සිදුකෙරුණා."
    },
    {
        "content": "මෙරටදී හඳුනාගත් කොරෝනා ආසාදිතයින් සංඛ්‍යාව 2,077ක්. ඉන් 1,917 දෙනෙකු පූර්ණ සුවය ලබා ඇති බවයි සෞඛ්‍ය අංශ සඳහන් කරන්නේ. මෙරටින් වාර්තා වූ කොරෝනා රෝගීන් අතරින් මේ වන විට රෝහල්වල ප්‍රතිකාර ලබන්නේ 149 දෙනෙකු පමණයි. කොරෝනා බවට සැක සහිතව 43 දෙනෙකු වෛද්‍ය අධීක්ෂණය යටතේ ප්‍රතිකාර ලබනවා. කොරෝනා ආසාදනය වී සිටි නාවික හමුදාවේ 885 දෙනෙකු ද පූර්ණ සුවය ලබා තිබෙනවා. නාවික හමුදා සාමාජිකයින් 19 දෙනෙකු පමණක් රෝහල්වල ප්‍රතිකාර ලබන බවයි නාවික හමුදාව ප්‍රකාශ කළේ."
    },
    {
        "content": "ඉදිරි මහ මැතිවරණයේ ඡන්ද විමසීමේ කාලය පැයකින් දීර්ඝ කිරීමට මැතිවරණ කොමිසන් සභාව තීරණය කර තිබෙනවා. මහ මැතිවරණයේ ඡන්ද විමසීමේ කාලය පෙරවරු 7 සිට පස්වරු 5 දක්වා ක්‍රියාත්මක කිරීමට මැතිවරණ කොමිසන් සභාව තීරණය කර තිබෙනවා. මීට පෙර සැලසුම් කර තිබුණේ ඡන්ද විමසීම පෙරවරු 7. සිට පස්වරු 4 දක්වා පැවැත්වීමටයි."
    },
    {
        "content": "පල්ලෙවෙල ප්‍රදේශයේ නිවසක සූක්ෂම ලෙස සඟවා තිබූ ගිනි අවි තොගයක් සොයා ගැනීමට පොලීසිය සමත් වුණා. බ්‍රසීලයේ නිෂ්පාදිත බෝර 12 වර්ගයේ තුවක්කුවක්, ඊට යොදන පතරොම් 3, කඩු 2 ක්, මාරාන්තික ප්‍රහාර සඳහා යොදා ගත හැකි යකඩ මුගුරක් මෙම අවි අතර තිබුණා. බස්නාහිර පළාත් බුද්ධි අංශයට ලැබුණු තොරතුරක් මත පල්ලෙවෙල පොලීසිය මෙම වැටලීම සිදු කළා. එහිදී සැකකරුවෙකු අත්අඩංගුවට ගෙන ඇති අතර ඔහු අත්තනගල්ල මහේස්ත්‍රාත් අධිකරණයට ඉදිරිපත් කිරීමට නියමිතයි. සිද්ධිය සම්බන්ධයෙන් පල්ලෙවෙල පොලිසිය වැඩිදුර විමර්ශන සිදු කරනවා."
    },
    {
        "content": "ITN මනුෂ්‍යත්වයේ සත්කාරය වසරේ විශිෂ්ඨතම මානුෂීය ව්‍යාපෘතිය ලෙස ජාත්‍යන්තර සිංහ සමාජයේ සිංහ සම්මාන රාත්‍රියේදී සම්මානයට පාත්‍ර වුණා. කොරෝනා ව්‍යසනය හමුවේ පීඩාවට පත් වූ කලාකරුවන් අරමුණු කරගනිමින් මනුෂ්‍යත්වයේ සත්කාරය මෙහෙවර මඟින් සිදු වූ සේවාව මෙහිදී ඇගයීමට ලක් වුණා. ස්වාධීන රූපවාහිනී මාධ්‍ය ජාලයේ සභාපති සුදත් රෝහණ මහතා වසරේ විශිෂ්ඨතම මෙහෙවරක් කළ කලාකරුවා ලෙස සිංහ සම්මාන රාත්‍රියේදී ගෞරව සම්මානයට පාත්‍ර වුණා. ITN මනුෂ්‍යත්වයේ සත්කාරය රටේ ඇතිවන සෑම අභියෝගයක් හමුවේම ජනතාව වෙනුවෙන් එදා මෙදාතුර සුවිශාල සේවාවක් ඉටු කළා. මෙවරත් එම මනුෂ්‍යත්වයේ දෑත දිගු කරමින් කොරෝනා ව්‍යවසනය හමුවේ පීඩාවට පත් කලාකරුවන් හයදහසකට පමණ සෙත සැලසීමට මනුෂත්වයේ සත්කාරයට හැකි වුණා. ඊට අමතරව ළමා නිවාස, වැඩිහිටි නිවාස මෙන්ම විශේෂ අවශ්‍යතා ඇති පුද්ගලයන් සොයා යමින් ඔවුන් වෙනුවෙන් සහනයක් ගෙන ඒමට කොරෝනා උවදුර හමුවේ මනුෂ්‍යත්වයේ සත්කාරය වැඩසටහනින් ඉටු වූ සේවාව අති මහත්. ජාත්‍යන්තර සිංහ සමාජයේ 306 සී දිස්ත්‍රික්කය වෘත්තිකයන්ගේ ජාතික ව්‍යාපාරය, රජයේ වෛද්‍ය වෘත්තිකයන්ගේ සංගමය මෙන්ම ,නිදහස් කලා සන්ධානය මෙන්ම ඩයලොග් සමාගමද මනුෂ්‍යත්වයේ සත්කාරය යථාර්ථයක් කර ගැනීම උදෙසා උර දුන්නා. අග්‍රාමාත්‍ය මහින්ද රාජපක්ෂ මහතාගේ නායකත්වය යටතේ බුද්ධශාසන සංස්කෘතික  හා ආගමික කටයුතු අමාත්‍යාංශය ITN සමඟ අත්වැල් බැදගනිමින් මනුෂ්‍යත්වයේ සත්කාරය පෙරට ගෙනයාමට මූලික වුණා. ස්වාධීන රූපවාහිනි මාධ්‍ය ජාලය සදාචාරාත්මක සහ මානවවාදී මාධ්‍ය ආයතනයක් ලෙස සමාජය වෙනුවෙන් ක්‍රියාත්මක කළ මෙම වැඩසටහන දෙස් විදෙස් බොහෝ දෙනෙකුගේ ඇගයුමට ලක්ව තිබෙනවා."
    },
    {
        "content": "පොලිස් මත්ද්‍රව්‍ය නාශක කාර්යාංශය සිදු කරන විමර්ශනවලට අදාළ පොලිස් පරීක්ෂකවරයා අත්අඩංගුවට ගැනීමට අපරාධ පරීක්ෂණ දෙපාර්තමේන්තුව මහජන සහාය අපේක්ෂා කරනවා. මත්ද්‍රව්‍ය ජාවාරම්කරුවන් සමග සබඳතා පැවැත් වූ හා ඊට සහාය දැක් වූ බව කියන පොලිස් මත්ද්‍රව්‍ය නාශක කාර්යාංශයේ පොලිස් පරීක්ෂකවරයෙකු අත්අඩංගුවට ගැනීම සඳහා මේ වන විට විමර්ශන ක්‍රියාත්මකයි. වෙහෙරවත්ත කංකානමලාගේ සමන් වසන්ත කුමාර නමැති 49 හැවිරිදි මෙම සැකකරු වැලිවේරිය කිරිකත්ත අංක 189 ලිපිනයෙහි පදිංචිකරුවෙකු බවයි පොලිස් මූලස්ථානය පවසන්නේ. ඡායාරූපයේ දැක්වෙන සැකකරු සම්බන්ධයෙන් යම් තොරතුරක් වෙතොත් අපරාධ පරීක්ෂණ දෙපාර්තමේන්තුවේ 0718591767 හෝ 0112422176 යන දුරකතන අංකවලට දැනුම් දෙන ලෙස එම දෙපාර්තමේන්තුව ජනතාවගෙන් ඉල්ලා සිටිනවා. මේ සම්බන්ධයෙන් ලබාදෙන තොරතුරු හා පුද්ගලයින්ගේ රහස්‍යභාවය ආරක්ෂා කරන බවයි පොලිස් මූලස්ථානය අවධාරණය කරන්නේ."
    },
    {
        "content": "ආයතනිකව හා පෞද්ගලිකව ලැබෙන පරිත්‍යාග හා සෘජු තැන්පතු සමඟ ඉටුකම COVID – 19 සෞඛ්‍ය හා සමාජ ආරක්ෂණ අරමුදලේ ශේෂය රුපියල් මිලියන 1448 ඉක්මවා තිබේ."
    },
    {
        "content": "වැලිකඩ රිමාන්ඩ් බන්ධනාගාරයේ රැඳවියකු කොවිඩ් 19 ආසාදිතයකු වශයෙන් තහවුරු කරගෙන ඇති බව සෞඛ්‍ය සේවා අධ්‍යක්ෂ ජෙනරාල් විශේෂඥ වෛද්‍ය අනිල් ජාසිංහ මහතා පවසනවා. මෙම රැඳවියා කන්දකාඩු පිහිටි මත්ද්‍රව්‍යයන්ට ඇබ්බැහි වූවන් පුනරුත්තාපනය වූ මධ්‍යස්ථානයේ සිට ජුනි 27 වනදා වැලිකඩ රිමාන්ඩ් බන්ධනාගාරය වෙත මාරු කර එවන ලද රැදවියකු බවයි රජයේ ප්‍රවෘත්ති දෙපාර්තමේන්තුව නිවේදනයක් නිකුත් කරමින් සඳහන් කරන්නේ. මෙම හඳුනාගත් රෝගියා සම්බන්ධයෙන් සහ අනෙකුත් ආශ්‍රිතයන් සම්බන්ධයෙන් පීසිආර් පරික්ෂණ හා නිරෝධායන කටයුතු සිදු කරමින් පවතින අතර මෙම පරික්ෂණ සඳහා රිමාන්ඩ් බන්ධනාගාර රැඳවියන් සහ බන්ධනාගාර රැඳවියන්ද යොමු කරන බවයි එම නිවේදනයේ සඳහන් වන්නේ."
    },
    {
        "content": "ප්‍රබල පාතාල කල්ලි සාමාජිකයින් දෙදෙනෙකු පොලිස් අත්අඩංගුවට ගෙන තිබෙනවා. දැනට බන්ධනාගාරගතව සිටින සංවිධානාත්මක අපරාධ කල්ලි ප්‍රබලයෙකු වන ගගන නමැත්තාගේ ප්‍රධාන සහායකයා ලෙස සැළකෙන මහරගම බුබුලා නැමැත්තා හෝමාගම නියදගල ප්‍රදේශයේදී අත්අඩංගුවට ගෙන තිබෙනවා. 44 හැවිරිදි සරත් ඒකනායක නමැති මෙම සැකකරු සමඟ ගිනි අවියක් ද අත්අඩංගුවට ගත් බවයි පොලීසිය පවසන්නේ. මේ අතර අතුරුගිරිය ශාන්තාලෝකගම ප්‍රදේශයේදී  ද තවත් අපරාධ කල්ලි සාමාජිකයෙකු අත්අඩංගුවට ගෙන තිබෙනවා. පොලිස් විශේෂ කාර්ය බළකාය සිදුකළ වැටලීමකදී හෙරොයින් ග්‍රෑම් 3 මිලිග්‍රෑම් 120 ක් සමඟ අත්අඩංගුවට ගත් මෙම සැකකරු මනුෂ්‍ය ඝාතන කිහිපයකට සම්බන්ධ ප්‍රධාන සැකකරු බවයි අනාවරණය වී ඇත්තේ. විදේශයක සිටින සංවිධානාත්මක අපරාධ කල්ලියක ප්‍රබලයෙකුගේ සමීපතමයෙකු ලෙස සැකකරු කටයුතු කර ඇති බවද විමර්ශනවලදී හෙළිව තිබෙනවා."
    },
    {
        "content": "කොරෝනා ව්‍යසනය හේතුවෙන් මෙරට  පැමිණීමට නොහැකි වී සිටි තවත් ශ්‍රී ලාංකිකයන් පිරිසක් දිවයිනට පැමිණියා. සෞදි අරාබියේ රියාද් නගරයේ සිටි ශ්‍රී ලාංකිකයින් 281 දෙනෙකු දිවයිනට පැමිණියා. කටුනායක ගුවන්තොටුපළේදී ඔවුන් සියලු දෙනා PCR පරීක්ෂණයට ලක් කිරීමෙන් පසු නිරෝධායන මධ්‍යස්ථාන වෙත යොමු කෙරුණා. මැනිලා නගරයේ සිටි තවත් ශ්‍රී ලාංකිකයින් 48 දෙනෙකු කටුනායක ගුවන්තොටුපලෙන් දිවයිනට පැමිණියා. දෝහා කටාර් සිටි 14 දෙනෙකුද ශ්‍රී ලංකාවට පැමිණි අතර ඔවුන් සියලු දෙනාද PCR පරීක්ෂණවලට ලක් කිරීමේ පසු නිරෝධායනය සඳහා යොමු කෙරුණා."
    },
    {
        "content": "සුවය ලැබූ නාවික හමුදා සාමාජිකයින් සංඛ්‍යාව 888 දක්වා ඉහළ ගොස් තිබෙනවා. ඒ තවත් නාවික සෙබලුන් තුන්දෙනෙකු සුවය ලැබීමත් සමගයි. කොරෝනා වෛරසයට ගොදුරු වූ නාවික හමුදා සාමාජිකයින් 904 දෙනාගෙන් තවදුරටත් රෝහල්ගතව ප්‍රතිකාර ලබන්නේ නාවික සාමාජිකයින් දහසය දෙනෙකු පමණයි."
    },
    {
        "content": "බස්නාහිර සබරගමුව මධ්‍යම දකුණ සහ වයඹ පළාත්වල වැසි වාර කිහිපයක් ඇති වන බව කාලගුණ විද්‍යා දෙපාර්තමේන්තුව පවසනවා. ඌව සහ නැගෙනහිර පළාත්වල තැනින් තැන සවස් කාලයේ හෝ රාත්‍රී කාලයේ වැසි හෝ ගිගුරුම් සහිත වැසි ඇතිවන බවයි එම දෙපාර්තමේන්තුව සඳහන් කරන්නේ."
    },
    {
        "content": "මෙරට කොරෝනා ආසාදිතයින් සංඛ්‍යාව 2,078ක් දක්වා ඉහළ ගොස් තිබෙනවා."
    },
    {
        "content": "කොරෝනා වසංගතය හේතුවෙන් දුම්රිය ධාවනය නොවූ කාලයට අදාළව ලබා ගත් වෙන්කළ ආසන ප්‍රවේශ පත්‍ර සම්බන්ධයෙන් විශේෂ ක්‍රමවේදයක් ඔස්සේ ක්‍රියා කිරීමට දුම්රිය දෙපාර්තමේන්තුව තීරණය කර තිබෙනවා. ඒ අනුව දුම්රිය බලපත්‍ර මත නිකුත් කර ඇති වෙන්කළ ආසන ප්‍රවේශපත්‍ර ගාස්තු අයකිරීමකින් තොරව ආසන වෙන් කිරීමක් සහිත ප්‍රවේශපත්‍රයක් නිකුත් කෙරෙනවා. මුදල් සඳහා නිකුත් කර ඇති වෙනකළ ආසන ප්‍රවේශපත්‍ර වෙනුවෙන් එම ප්‍රවේශපත්‍රයේ  වටිනාකමට සමාන හෝ ඊට වැඩි දුම්රිය ගමනක් සඳහා මගීන්ගේ ඉල්ලීම පරිදි වෙන්කළ ආසන ප්‍රවේශපත්‍රයක් ලබා දෙනු ඇති. මෙහිදී ගාස්තුවේ වෙනසක් ඇත්නම් හිඟ මුදල් ගෙවිය යුතුයි. මෙම පහසුකම් ලබාගැනීමට මුල් ප්‍රවේශ පත්‍රයේ සඳහන් මගීන්ම නව ගමන සඳහාද සහභාගී විය යුතුයි. නව ප්‍ර වේශපත්‍ර නිකුත් කිරීම ආරම්භ වීමෙන් පසුව පමණක් ගමනට දින 30 කට පෙර නව ප්‍රවේශපත්‍ර නිකුත් කෙරෙනවා. අදාළ ගමන් දෙසැම්බර් 31 වන දිනට පෙර සිදු කළ යුතු බවයි දුම්රිය දෙපාර්තමේන්තුව සඳහන් කරන්නේ. මෙම අවස්ථාව ප්‍රයෝජනයට ගත නොහැකි නම් මිලදී ගත් ප්‍රවේශපත්‍ර සදහා ගාස්තු ආපසු ලබා ගැනීමට අදාළ දුම්රිය ස්ථානය වෙත නියමිත ආකෘතයට අනුව ඉල්ලීම් කළ යුතු වනවා."
    },
    {
        "content": "පොලිස් අණ නොතකා පළා යාමට තැත් කළ ත්‍රීරෝද රථයකට පොලීසිය රාජාංගණය ප්‍රදේශයේදී වෙඩි තැබීමක් සිදුකර තිබෙනවා. ඊයේ (06) රාත්‍රී 7.30 ට පමණ රාජාංගණය පොලිස් වසමේ අනුරාධපුරය පුත්තලම මාර්ගයේ රාජකාරියේ යෙදී සිටි කොට්ඨාස යතුරුපැදි ඒකකයේ නිලධාරීන් දෙදෙනෙකු ත්‍රීරෝද රථයක් නතර කර පරීක්ෂා කිරීමට උත්සාහ දරා තිබෙනවා. එම අවස්ථාවේ ත්‍රීරෝද රථය පොලිස් අණ නොතකා ධාවනය කළ බවයි පොලීසිය පවසන්නේ. ත්‍රීරෝද රථය නතර කිරීම සදහා එහි පසුපස රෝදයට එම ස්ථානයේ සිටි පොලිස් නිලධාරියෙකු වෙඩි තබා තිබෙනවා. ත්‍රීරෝද රථය අතුරු මාර්ගයක තිබී පොලීසිය සොයා ගත්තා. එහි සිටි සැකකරුවන් පළා ගොස් තිබෙනවා. මෙම පුද්ගලයන් කිසියම් අපරාධයක් කිරීමට හෝ අපරාධයක් සිදුකර පළා යන පුද්ගලයන්ද යන්න සම්බන්ධයෙන් විමර්ශන ආරම්භ කර තිබෙනවා. සැකකරුවන් අත්අඩංගුවට ගැනීම සදහා රාජාංගණය පොලීසිය වැඩිදුර විමර්ශන සිදුකරනවා."
    },
    {
        "content": "ශ්‍රී ලංකා නාවික හමුදාවේ දකුණු නාවික විධානයට අයත් හම්බන්තොට ආයතන ශ්‍රී ලංකා නාවික නෞකා කාවන්තිස්ස නමින් අධිකාරියට පත් කෙරුණා. ඒ නාවික හමුදාපති වයිස් අද්මිරාල් පියල් ද  සිල්වා මහතාගේ ප්‍රධානත්වයෙන්. 2010 වසරේ දෙසැම්බර් 10 වනදා දකුණු නාවික විදානයට අනුයුක්ත උප අනුඛණ්ඩයක් වශයෙන් ආරම්භ කළ මෙම ආයතනය 2018 වසරේ අප්‍රේල් 4 වනදා සිට නාවික ස්ථානගත කිරීම හම්බන්තොට ලෙස හඳුන්වනු ලැබුවා. නිලධාරින් තිස්දෙදෙනෙකු හා නාවිකයින් අටසිය දෙදෙනෙකුගෙන් සමන්විත එය නාවික නෞකා කාවන්තිස්ස ලෙස අධිකාරියට පත් කෙරුණේ නාවික හමුදාපති වයිස් අද්මිරාල් ප්‍රියල් ද සිල්වා මහතාගේ ප්‍රධානත්වයෙන්. මෙහි මුහුදු බල ප්‍රදේශය කලමැටියේ සිට කුඹුක්කන් ඔය දක්වා කිලෝමීටර් 101 ක වෙරළ තීරයක විහිදී තිබෙනවා."
    },
    {
        "content": "යහපාලන රජයට මැතිවරණ පැවැත්වීමේ ඕනෑකමක් නොතිබූ බව අග්‍රාමාත්‍ය මහින්ද රාජපක්ෂ මහතා පවසනවා. ශ්‍රී ලංකා පොදුජන පෙරමුණේ ක්‍රියාකාරී හමුවක් මැදමුලනේදී පැවත්වුණා. අග්‍රාමාත්‍ය මහින්ද රාජපක්ෂ මහතාගේ ප්‍රධානත්වයෙන් පැවති එම ක්‍රියාකාරී හමුවට මහජන නියෝජිතයන් ඇතුළු පිරිසක් එක්ව සිටියා."
    },
    {
        "content": "ජ්‍යෙෂ්ඨ පුරවැසි තැන්පතු වෙනුවෙන් ගෙවනු ලබන පොළී අනුපාතයේ කිසිඳු වෙනසක් සිදුකර නැති බව මුදල් අමාත්‍යාංශය අවධාරණය කරනවා. මෙතෙක් පැවති පොළී අනුපාතය එලෙසම අඛණ්ඩව ක්‍රියාත්මක බවයි අමාත්‍යාංශය පවසන්නේ. තරුණ ජවය රටේ සංවර්ධනය වෙනුවෙන් කැප කළ ජ්‍යෙෂ්ඨ පුරවැසියන්ගේ අනාගතය සුරක්ෂිත කිරීමේ අරමුණින් ඔවුන්ගේ තැන්පතු සඳහා වූ විශේෂ පොළී අනුපාත වැඩසටහන ආරම්භ කෙරුණේ 2014 වසරේදීයි. මෙම විශේෂ පොළී අනුපාත ප්‍රතිලාභයේ කිසිඳු සංශෝධනයක් සිදුකර නැති බවත් ඒ ආකාරයෙන්ම එය අඛණ්ඩව ක්‍රියාත්මක කෙරෙන බවත් මුදල් අමාත්‍යාංශය අවධාරණය කරනවා. මෙය සංශෝධනය කර ඇති බවට සහ පොළී ආදායම මත ලබා දී තිබූ ආදායම් බදු සහනය ඉවත් කර ඇති බවට ඇතැම් මාධ්‍ය ගෙන යන ප්‍රකාශ අසත්‍ය සහ පදනම් විරහිත බවයි අමාත්‍යාංශය අවධාරණය කරන්නේ. රජය එවැනි කිසිඳු තීරණයක් ගෙන නැති අතර නව රජය පත්වීමත් සමඟ පසුගිය ජනවාරි පළමුවනදා සිට බැංකු පොළිය මත අය කළ රඳවා ගැනිමේ බද්දද අහෝසි කෙරුණා. එසේම මාසික පොළී ආදායම රුපියල් දෙලක්ෂ පනස් දහසක් නම් වසරකට රුපියල් තිස්ලක්ෂයක් දක්වා බද්දෙන් නිදහස් කිරීමට ද වත්මන් රජය කටයුතු කළා. එසේ තිබියදී මෙවැනි අසත්‍ය හා පදනම් විරහිත ප්‍රකාශ මඟින් නොසන්සුන්තාවට පත් නොවන ලෙසයි ස්ථාවර තැන්පතු පවත්වාගෙන යන ජ්‍යෙෂ්ඨ පුරවැසියන්ගෙන් මුදල් අමාත්‍යාංශය ඉල්ලා සිටින්නේ. අද පැවති මාධ්‍ය හමුවකදී මේ සම්බන්ධයෙන් අමාත්‍ය ආචාර්ය බන්දුල ගුණවර්ධන මහතා මෙසේ අදහස් පළකළා."
    },
    {
        "content": "රජයේ වගා සංග්‍රාමයට ශක්තියක් වෙමින් අම්පාර දිස්ත්‍රික්කයේ උඳු වගාව ප්‍රචලිත කිරීමට පියවර ගෙන තිබෙනවා. අම්පාර දිස්ත්‍රික්කයේ ගොවීන් උඳු වගාව කෙරෙහි නැඹුරු කරලීමේ අරමුණින් එම වගාව දිස්ත්‍රික්කය පුරා ව්‍යාප්ත කිරීමටයි පියවර ගෙන ඇත්තේ. ඒ යටතේ අක්කර 50 ක උඳු වගා කටයුතු ආරම්භ කෙරුණා. සෞභාග්‍යයේ දැක්ම වැඩසටහන යටතේ රට කෘෂි ආර්ථිකයෙන් ඉහළ නැංවීමට ගෙන ඇති වැඩපිළිවෙළට සහාය ලබාදෙමින් මෙම වගා වැඩසටහන ආරම්භ කර ඇත්තේ ගොවීන් විසිදෙනෙකුගේ සහභාගීත්වය ඇතිවයි. ඉදිරියේදී මෙය තවදුරටත් ඉහළ නැංවීමට අපේක්ෂා කරන බව අම්පාර කෘෂිකර්ම අධ්‍යක්ෂ එස් එම් සනීර් මහතා සඳහන් කළා. මෙම ගොවීන්ට මහජන බැංකුව රුපියල් ලක්ෂ 50 ක ණය මුදලක් ලබා දී ඇති බව අම්පාර ප්‍රාදේශීය කළමනාකරු කපිල දිසානායක මහතා සඳහන් කළා.   *************රංජිත්/ ප්‍රියන්ති/ වසන්ත චන්ද්‍රපාල 11.15"
    },
    {
        "content": "සමගි කලා බලවේගය ආරම්භ කිරීමේ උත්සවය සමගි ජනබලවේගයේ නායක සජිත් ප්‍රේමදාස මහතාගේ ප්‍රධානත්වයෙන් පැවැත්වුණා. සමගි කලා බලවේගයේ කැදවුම්කරු ඩයනා ගමගේ මහත්මිය ඇතුළු කලාකරුවන් එම අවස්ථාවට එක්වුණා. මෙම කලාබලවේගයේ නිල වෙබ් අඩවියද මෙහිදී විවෘත කෙරුණා. මෙහිදී අදහස් දැක්වූ සජිත් ප්‍රේමදාස මහතා කියා සිටියේ කලාකරුවන් අනාගතය යහපත් කිරීමේ වැඩපිළිවෙල තමන් ආරම්භ කරන බවයි."
    },
    {
        "content": "බැදුම්කර සිද්ධිය සම්බන්ධයෙන් හිටපු මුදල් අමාත්‍ය රවී කරුණානායක මහතා ඇතුළු 07 දෙනෙකු අත්අඩංගුවට ගැනීමට නිකුත් කර ඇති වරෙන්තු ක්‍රියාත්මක කිරීම වළක්වාලමින් අභියාචානාධිකරණය තහනම් නියෝගයක් නිකුත් කළා. රවී කරුණානායක මහතා ඇතුළු සැකකරුවන් ඉදිරිපත් කළ පෙත්සම් තුළ බැලූ බැල්මට නඩු නිමිත්තක් උද්ගතව තිබෙන බව තීන්දු කළ අභියාචානාධිකරණ සභාපති විනිසුරු ඒ.එච්.එම්.ඩී නවාස් මහතා ප්‍රමුඛ ත්‍රිපුද්ගල විනිසුරු මඩුල්ල මෙම අතුරු තහනම් නියෝගය නිකුත් කළා. 2016 වසරේ මහැබැංකු බැදුම්කර වෙන්දේසියේදී රුපියල් බිලින 52 කට අධික රජයේ මුදල් සාවද්‍ය පරිහරණය කළ බවටයි රවී කරුණානායක මහතා ඇතුළු 07 දෙනාට චෝදනා එල්ල වී ඇත්තේ. මෙම සිද්ධියේ පෙත්සම් විභාගය අවසන්   වන තුරු අදාළ අතුරු තහනම් නියෝගය බලපැවැත්වෙන බවද විනිසුරු මඩුල්ල අවධාරණය කළා. එම කාල සීමාව තුළ රවී කරුණානයක මහතා ඇතුළු සැකකරුවන් බන්ධනාගාර ගත කිරීමේ නියෝග නිකුත් කිරීමෙන් වළකින ලෙස අභියාචනාධිකරණය කොටුව මහේස්ත්‍රාත්වරයා වෙත තවත් නියෝගයක්ද නිකුත් කළා. කෙසේ වෙතත් මෙම නියෝග තුළින් මහබැංකු බැදුම්කර වාංචාව සම්බන්ධයෙන් සිදු කෙරන විමර්ශනවලට කිසිදු බාධාවක් නොවිය යුතු බවද ත්‍රිපුද්ගල විනිසුරු මඩුල්ලේ සභාපති විනිසුරුවරයා අවධාරණය කර සීටියා."
    },
    {
        "content": "තවත් කොරෝනා ආසාදිතයන් 38 දෙනෙකු සම්පූර්ණ සුවය ලබා රෝහලෙන් පිටත්ව ගොස් තිබෙනවා. ඒ අනුව මේ වන විට සුවය ලැබූ කොරෝනා රෝගීන්ගේ සංඛ්‍යාව 1955දක්වා ඉහළ ගියා."
    },
    {
        "content": "කොවිඩ් 19 ඇඳිරිනීතිය පැවති අපේ‍්‍රල් සහ මැයි මාසවල විදුලිබිල වැඩිවී ඇතැයි මහජනතාවගෙන් ලැබුණු පැමිණිලි මත ඒ සම්බන්ධව සොයා බැලීම සඳහා විදුලිබල හා බලශක්ති අමාත්‍ය මහින්ද අමරවිර මහතා විසින් පසුගිය සතියේ පංච පුද්ගල කමිටුවක් පත් කරනු ලැබීය. එම කමිටු වාර්තාව අද (07) දින පෙරවරුවේ කමිටු සභාපති අතිරේක ලේකම් හේමන්ත සමරකෝන් මහතා විසින් අමාත්‍යවරයා වෙත භාරදෙනු ලැබීය."
    },
    {
        "content": "මගී ප්‍රවාහන සේවා පහසු කිරීමේ අරමුණෙන් සකස් කරන ලද  ජංගම දුරකථන යෙදවුම අද (07) දින පෙරවරුවේ නාරාහේන්පිට ජාතික ගමනා ගමන කොමිසන් සභාවේ දී දියත් කරනු ලැබිය. විදුලිබල බලශක්ති හා ප්‍රවාහන සේවා කළමණාකරණ අමාත්‍ය මහින්ද අමරවීර මහතාගේ සහභාගීත්වයෙන් මෙම ජංගම දුරකථන යෙදවුම හදුන්වාදුන් අතර, මෙම අවස්ථාවට ප්‍රවාහන සේවා කළමණාකරණ අමාත්‍යාංශයේ ලේකම් ගාමිණි සෙනවිරත්න, ජාතික ගමනා ගමන කොමිසමේ සභාපති ශෂි වෙල්ගම යන මහත්වරු සහභාගී වූහ. මෙම ජංගම දුරකථන යෙදවුම තුළින් මගී ජනතාව සදහා පහසුකම් රැසක් ලබා දී ඇත. ඒ අනුව බස් රථ කාල සටහන, බස් රථයක් ගමන් ගන්නේ නම් එය දැනට පවතින ස්ථානය, ගමන ආරම්භයේ සිට ගමනාන්තය දක්වා බස් ගාස්තුව, කාඩ්පතකින් ගෙවීම සදහා ඇති පහසුව මෙන්ම ගමන් ගන්නා බස් රථය පිළිබදව පැමිණිලි ද මෙම යෙදවුම මගින් ඉදිරිපත් කළ හැකිය. පළමු අදියර යටතේ අන්තර් පළාත් බස් රථ සම්බන්ධව තොරතුරු මෙහි අන්තර්ගත අතර, ඉදිරියේ දී ලංගම බස්රථ ඇතුලු අනෙකුත් බස් රථ විස්තර ද ඇතුලත් කිරිමට යෝජිතය. ජාතික ගමනාගමන කොමිසමේ තොරතුරු තාක්ෂණ අංශයේ කාර්ය මණ්ඩලය විසින් මෙම ජංගම දුරකථන යෙදවුම රජයේ මුදල් සත පහක්වත් වියදම් නොකර සකස් කිරීම සම්බන්ධයෙන් අමාත්‍යවරයා සිය කෘතඥතාවය පළ කළේය. මෙම අවස්ථාවට සහභාගි වෙමින් අදහස් පළ කළ අමාත්‍ය මහින්ද අමරවීර මහතා කියා සිටියේ මෙවැනි ජංගම දුරකථන යෙදවුමක් ශ්‍රී ලංකාවේ හදුන්වා දෙන පළමු අවස්ථාව මෙය බවයි. එමෙන්ම විවිධ අවස්ථාවන් හිදී බස් ර‍ථ සම්බන්ධව මහජනතාවගේ පැමිණිලි පුද්ගලිකව තමන්ට දැනුම් දෙන බවත් මෙම යෙදවුම ශ්‍රි ලංකාවේ ප්‍රවාහන කේෂ්ත්‍රයේ විප්ලවයක් වනු ඇති බවත් අමාත්‍යවරයා සදහන් කළේය."
    },
    {
        "content": "කොරෝනා වෛරසයේ බලපෑම මෙරට කුඩා හා මධ්‍ය පරිමාන ව්‍යාපාරවලට  බලපා ඇති ආකාරය පිලිබඳව සිදු කළ විමර්ශනයේ වාර්තාව අමාත්‍ය විමල් වීරවංශ මහතා වෙත භාරදීම සිදු වුණා. කොල්ලුපිටියේ පිහිටි සංචාරක හෝටල් පාසලේදී මෙම වාර්තාව අමාත්‍ය විමල් වීරවංශ මහතා වෙත භාරදෙනු ලැබුවා. අමාත්‍යාංශ නිලධාරීන් ඇතුළු පිරිසක් මෙම අවස්ථාවට එක්ව සිටියා."
    },
    {
        "content": "වැලිකඩ බන්ධනාගාරයේ රැදවියකු කොවිඩ් 19 ආසාදිතයකු ලෙස තහවුරු වීමත් සමග එම බන්ධනාගාරය අමුත්තන් සඳහා තාවකාලිකව වසා දැමුණා. රැදවියන් ඇතුළු පිරිසක් පීසීආර් පරික්ෂණ සඳහා යොමු කිරීමටයි පියවර ගැනුණේ. වැලිකඩ බන්ධනාගාරයෙන් හදුනා ගත් කෝවිඩ් ආසාදිතයා කන්දකාඩු පිහිටි මත්ද්‍රව්‍යයන්ට ඇබ්බැහි වූවන් පුනරුත්තාපනය කිරීමේ මධ්‍යස්ථානයේ සිට ජුනි 27 වනදා වැලිකඩ බන්ධනාගාරය වෙත මාරු කර එවන ලද අයෙක්. මොහු කොවිඩ් ආසාදිතයකු ලෙස හදුනාගැනීමත් සමග බන්ධානාගාර නිලධාරීන් හා රැඳවියන් ඇතුළු 177 දෙනෙකු පීසීආර් පරික්ෂණ සදහා යොමු කර ඇති බව සදහන්. වැලිකඩ බන්ධනාගාරයට අමුත්තන් පැමිණීම යළි දැනුම් දෙන තුරු අත්හිටුවීමටයි පියවර ගෙන ඇත්තේ. මේ අතර මෙම රැදවියා හා ඔහුගේ ආශ්‍රිතයින් මෙන්ම බන්ධනාගාර නිලධාරින් කෙරෙහි පුළුල් වශයෙන් සෞඛ්‍ය අංශවල අවධානය යොමු කර තිබෙනවා."
    },
    {
        "content": "මත්ද්‍රව්‍ය ජාවාරමට සම්බන්ධ කඩවත පොලීසිය මගින් අත්අඩංගුවට ගත් පොලිස් මත්ද්‍රව්‍ය නාශක කාර්යාංශයේ පොලිස් පරීක්ෂකවරයා වැඩිදුර විමර්ශන සදහා අපරාධ පරීක්ෂණ දෙපාර්තමේන්තුව වෙත භාරදී තිබෙනවා. මත්ද්‍රව්‍ය ජාවාරම්කරුවන් සමග සබදතා පැවැත් වූ හා ඊට සහාය දැක් වූ බව කියන පොලිස් මත්ද්‍රව්‍ය නාශක කාර්යාංශයේ පොලිස් පරීක්ෂකවරයා අත්අඩංගුවට ගැනීම සදහා විමර්ශන ආරම්භ කෙරුණා. ඒ සදහා මහජන සහාය ද පොලීසිය අපේක්‍ෂා කළා. ඊට අදාළ නිවේදනය නිකුත් කර පැය කිහිපයකට පසු සමන් වසන්ත කුමාර නමැති 49 හැවිරිදි මෙම සැකකරු පොලීසියට භාර වුණා. අනතුරුව අත්අඩංගුවට ගත් සැකකරු ත්‍රස්තවාදය වැළැක්වීමේ තාවකාලික විධිවිධාන පනත අනුව වැඩිදුර විමර්ශන සදහා අපරාධ පරීක්ෂණ දෙපාර්තමේන්තුවට භාරදී ඇති බවයි පොලිස් මූලස්ථානය සදහන් කළේ."
    },
    {
        "content": "අධ්‍යයන පොදු සහතික පත්‍ර උසස් පෙළ විභාගය වෘත්තීය විෂය ධාරාව යටතේ හැදෑරීමට සිසුන් ඇතුළත් කර ගැනීමේ අයැදුම්පත් භාර ගැනීම ලබන 20 වනදා දක්වා දීර්ඝ කර තිබෙනවා. මීට අදාළ අයැදුම්පත් හා වෘත්තීය විෂය ධාරාව ක්‍රියාත්මක වන පාසල් ලේඛනය අධ්‍යාපන අමාත්‍යාංශ වෙබ් අඩවිය වන www.moe.gov.lk වෙත පිවිසීමෙන් ලබා ගත හැකියි. එමෙන්ම අධ්‍යාපන අමාත්‍යාංශයේ සැමට අධ්‍යාපනය ශාඛාවේ දුරකථන අංක 0112 787 136 ඇමතීමෙන් ද වැඩිදුර තොරතුරු ලබාගත හැකි බව අධ්‍යාපන අමාත්‍යාංශය නිවේදනය කරනවා. ඊට අමතරව පළාත් සම්බන්ධීකරණ නිලධාරීන් වෙතින් ද තොරතුරු ලබාගත හැකියි. උසස් පෙළ විභාගයට පෙනී සිටින ඕනෑම සිසුවෙකුට මේ සදහා අයැදුම් කිරීමට අවස්ථාව හිමිවනවා. වෘත්තීය විෂය ධාරාව යටතේ ඇති විෂයන් 26 ක් අතුරින් වෘත්තීය විෂය ක්ෂේත්‍රයක් තෝරා ගැනීමට ද මේ යටතේ හැකියාව ලැබෙනවා. දිවයින පුරා පාසල් 311 ක මේ වන විටත් උසස් පෙළ වෘත්තීය විෂය ධාරාව ක්‍රියාත්මකයි. තවත් පාසල් 112 ක මෙම විෂය ධාරාව ආරම්භ කිරීමට කටයුතු යොදා තිබෙනවා. තමන් තෝරාගන්නා වෘත්තීය විෂය ක්ෂේත්‍රය සම්බන්ධව පාසල තුළ න්‍යායාත්මක පුහුණුවක් ද වෘත්තීය ආයතනයක් හා සම්බන්ධ වෙමින් රැකියාගත පුහුණුවක් ද අධ්‍යයන කාල සීමාව තුළ ලබා දෙනවා. එන් වී කිව් ලෙවල් ෆෝ සහතිකය ද උසස් පෙළ සමත් බවට ශ්‍රී ලංකා විභාග දෙපාර්තමේන්තුව ලබා දෙන ප්‍රවීණතා සහතිකය ද වෘත්තීය විෂය ධාරාවෙන් උසස් පෙළ හදාරන සෑම ශිෂ්‍යයෙකුටම හිමිවනවා. එමෙන්ම වෘත්තීය පුහුණුවට යොමුවන කාල සීමාව තුළ ඔවුන්ගේ දෛනික පැමිණීම අනුව දිනකට රුපියල් 500 ක දීමනාවක් ද ලබා දෙනවා."
    },
    {
        "content": "කොළඹ වරාය නගරයේ පාලම් 10 ක ඉදිකිරීම් කඩිනම් කරන ලෙස අග්‍රාමාත්‍ය මහින්ද රාජපක්ෂ මහතා උපදෙස්  දී තිබෙනවා. ඒ අනුව එහි සියලු ඉදිකිරීම් ලබන වසර ඇතුළත අවසන් කිරීමට නියමිත බවයි නාගරික සංවර්ධන ජල සම්පාදන සහ නිවාස පහසුකම් අමාත්‍යාංශය පවසන්නේ. පසුගිය වසර කිහිපය තුළ කොළඹ වරාය නගරයේ ඉදිකිරීම් කටයුතු අඩාල වී තිබුණා. ඒ හේතුවෙනුයි එහි ඉදිකිරීම් කඩිනම් කරන ලෙස අග්‍රාමාත්‍ය මහින්ද රාජපක්ෂ මහතා උපදෙස් ලබා දී ඇත්තේ හෙක්ටාර 269 ක  බිම ගොඩ කිරීමෙන් පසු එහි අයිතිය නාගරික සංවර්ධන අධිකාරියට පවරා ඉදිකිරීම් කඩිනම් කිරීමට මැදිහත් වූයේද අග්‍රාමාත්‍යවරයායි. මෙහි පාලම් 10 ඉදිවන්නේ කොළඹ  වරාය මැදින් ගමන් කරන මුහුදු ඇල මාර්ගය හරහායි. ඉන් පාලම් 05 ක් පදිංකයින් සඳහායි. ඉතිරි පාලම් 05 රථවාහන සඳහා වෙන් කෙරෙනු ඇති. මීටර් 80 සිට මීටර් 30 දක්වා විවිධ දිගවලින් සමන්විත මෙම පාලම්වල පලල මීටර් 04 සිට මීටර් 42 දක්වා සමන්විත වනවා. මුහුදු ඇල මාර්ගයේ මගී ප්‍රවාහන යාත්‍රා යෙදවීම ද සැළසුමයි.  ජනතාවට නොමිලේ වරාය නගරයට පිවිසිය හැකියි. ගාලු මුවදොර සිට පාගමනින් ඊට පැමිණිය හැකි පරිදි පිවිසුම් මාර්ගයක්ද ඉදිකෙරෙමින් පවතිනවා. මෙරට විශාලතම සංවර්ධන ව්‍යාපෘතිය වන කොළඹ වරාය නගරය තුළින් රටට ප්‍රතිලාභ රැසක් අත්වනු ඇති. ලෝකයේම ආයෝජකයන්ගේ අවධානය දැනටමත් ඊට යොමු වී තිබෙනවා."
    },
    {
        "content": "සහරාන් ඇතුලු පිරිස පාස්කු ප්‍රහාරයට පෙර පුහුණුවීම් සදහා යතුරු පැදියක අටවා බෝම්බයක් පුපුරුවා හැරීම සිදු කළ ඉඩම කලකට පෙර නැගෙනහිර පළාත් හිටපු ආණ්ඩුකාර එම් එල් ඒ එම් හිස්බුල්ලා මහතාට අයත්ව තිබූ බව අනාවරණය වුණා. ඒ පාස්කු ප්‍රහාරය පිළිබද විමර්ශනය කෙරෙන කොමිසම හමුවේ උප පොලිස් පරික්‍ෂකවරයෙකු සාක්‍ෂි දුන් අවස්ථාවේදීයි. සහරාන් හෂීම් ප්‍රමුඛ අන්තවාදී පිරිසක් පසුගිය වසරේ අප්‍රේල් 16 වනදා කාත්තන්කුඩි පාලමුණේ ප්‍රදේශයේ ඉඩමක යතුරු පැදියක් තුළ බෝම්බයක් අටවා පුපුරුවා හැරීමක් සිදු කළා. ඒ පිළිබඳ පරික්‍ෂණ සිදු කළේ එවකට කාත්තන්කුඩි පොලීසියේ අපරාධ අංශයේ ස්ථානාධිපතිවරයාව සිටි උප පොලිස් පරික්‍ෂක එම් පී එම් මොහොමඞ් ජෙසුලි මහතායි. ඔහු පාස්කු ප්‍රහාරය පිළිබඳ සොයා බලන ජනාධිපති කොමිසම හමුවේ අද සාක්‍ෂි ලබා දුන්නා. තමන්ට අයත් ඉඩමක් තුළ යම් පිපිරීමක් සිදුව ඇති බවට මොහොමඞ් මුස්තාෆා බස්රි නමැත්තෙකු පසුගිය වසරේ අප්‍රේල් 17 වනදා කාත්තන්කුඩි පොලීසියට පැමිණිල්ලක් සිදු කළ බව සාක්‍ෂිකරු මෙහිදී ප්‍රකාශ කළා. ඒ අනුව එදින රාත්‍රී 10.40 ට පමණ තමන් සිදුවීම වූ ස්ථානයට පිටත්ව ගිය බවත් අදාළ පිපිරීම සිදුව තිබුණේ කාත්තන්කුඩිය පානමුනේ ප්‍රදේශයේ ප්‍රධාන මාර්ගයේ සිට කිලෝමීටර 4 ක් පමණ දුරින් පිහිටි අක්කර 43 කින් යුත් ඉඩමක බවත් ඔහු කියාසිටියා. එහිදී කළ ස්ථානීය පරික්‍ෂණයට අනුව අප්‍රේල් 16 වනදා පිපිරීම සිදුව ඇති බවත් මෙම යතුරුපැදිය කෝට්ටේගොඩ පාර කැලණිය යන ප්‍රදේශයේ පදිංචි කාන්තාවකගේ නමට ලියාපදිංචි කර ඇති බවත් සොයා ගැනුණා. අදාළ කාන්තාව කලකට ඉහත දී මෙම යතුරුපැදිය විකිණීම සඳහා ව්‍යාපාරිකයෙකුට ලබා දී තිබෙනවා. එම ව්‍යාපාරිකයාගෙන් ජෙරාඞ් යසිස් සිල්වා නමැත්තෙකුගේ ජාතික හැඳුනුම්පතක් පෙන්වා පුද්ගලයෙකු මෙම යතුරු පැදිය මිල දී ගෙන ඇති බව සාක්‍ෂිකරු පැවසුවා. ජෙරාඞ් යසිස් සිල්වා නමැත්තාගෙන් පසුව කළ පරික්‍ෂණවල දී හෙළි වුණේ ඔහුගේ ජාතික හැඳුනුම්පත සහිත මුදල් පසුම්බිය කලකට ඉහත දී අස්ථානගත වූ බවයි. එම ජාතික හැඳුනුම්පත අවභාවිත කරමින් සහරාන් ඇතුලු කණ්ඩායම මෙම යතුරු පැදිය මිල දී ගෙන ඇති බව අනාවරණය වූ බව ද සාක්‍ෂිකරු කොමිසමට පැවසුවා. මේ සම්බන්ධයෙන් තමන් මඩකලපුව මහේස්ත්‍රාත් අධිකරණයට කරුණු වාර්තා කළ බව ද සාක්‍ෂිකරු කියාසිටියා. කොමිසම එහිදී ප්‍රශ්න කර සිටියේ පිපිරීම සිදු වූ ඉඩම මීට පෙර ප්‍රදේශයේ ප්‍රසිද්ධ දේශපාලනඥයෙකුට අයත්ව තිබූ එකක් ද යනුවෙනුයි. ඊට පිළිතුරු දුන් උප පොලිස් පරික්‍ෂකවරයා කියාසිටියේ නැගෙනහිර පළාත් හිටපු ආණ්ඩුකාර එම් එල් ඒ එම් හිස්බුල්ලා මහතාට කලකට ඉහත දී මෙම ඉඩම අයත්ව තිබූ බවයි. ඔහු විදේශිකයෙකුට ඉඩම විකිණීමට සූදානම් වූ අවස්ථාවේ දී එහි වත්මන් අයිතිකරු ඉඩම මිල දී ගෙන ඇති බව ද සාක්‍ෂිකරු ප්‍රකාශ කළා. කොමිසම යළි විමසා සිටියේ අදාළ ඉඩම හිස්බුල්ලා මහතා අත්පත්කර ගන්නා ලද්දක් ද නැතහොත් රජයට හෝ සුනාමියෙන් අවතැන් වූ ජනතාව රැඳී සිටි ඉඩමක් ද යන්නයි. තමන් මේ සම්බන්ධයෙන් වැඩිදුර විමර්ශනයක් සිදු කළේ නැති බව සාක්‍ෂිකරු වැඩිදුරටත් කියාසිටියා."
    },
    {
        "content": "කටාර්හි සේවය කරමින් සිටියදී තියුණු ආයුධවලින් පහරදීමට ලක්ව ඝාතනය වූ එකම පවුලේ මව, පියා සහ දියණියගේ සිරුරු දිවයිනට අද රැගෙන ආවා. කැලණිය ප්‍රදේශයේ පවුලක සාමාජිකයිනුයි මෙලෙස කෘෘර ලෙස ඝාතනයට ලක්ව ඇත්තේ. පියා 59 හැවිරිදි වියේ පසුවන අතර මව 55 වන වියේ පසුවුණා. දියණියගේ වයස අවුරුදු 34 ක්. ඇය කටාර්හි සේවයේ නියුතු ශ්‍රී ලාංකිකයෙකු සමග පෙම් සබදතාවක් පවත්වාගෙන ගොස් ඇති බවයි පරීක්ෂණවලදී අනාවරණය වී ඇත්තේ. අදාළ පුද්ගලයා මහනුවර ප්‍රදේශයේ පදිංචිකරුවෙක්. ඔහු මෙම ඝාතනය සිදුකර ඇති බව හෙළිවී තිබෙනවා. විවාහකයෙකු වන එම පුද්ගලයා අදාළ තරුණිය සහ එම පවුලේ සාමාජිකයින් සමග ඇතිවූ ආරවුලකින් පසු තියුණු ආයුධවලින් පහරදී මෙම ඝාතන සිදුකර ඇති බවයි වාර්තා වන්නේ. ඝාතනය පසුගිය පළමුවනදා සිදුකර තිබෙනවා. සැකකරු ඊට පසුදිනම ශ්‍රී ලංකාව වෙත පලා ඇවිත් ඇති බවයි පරීක්ෂණවලදී හෙළිවුණේ. දේහයන් මරණ පරීක්ෂණ සදහා මේ වනවිට යොමුකර තිබෙනවා."
    },
    {
        "content": "පාස්කු ප්‍රහාරයට අදාළව අත්අඩංගුවට ගත් සැකකරුවන් සම්බන්ධයෙන් යවා තිබූ තවත් අසම්පූර්ණ ලිපිගොනු 38 ක් නීතිපතිවරයා නැවත වැඩබලන පොලිස්පතිවරයා වෙත හරවා යවා ඇති බව නීතිපති සම්බන්ධිකරණ නිලධාරී රජයේ අධි නීතීඥ නිශාර ජයරත්න මෙනවිය පවසනවා."
    },
    {
        "content": "මෙරට කොරෝනා ආසාදිතයින් සංඛ්‍යාව 2080ක් දක්වා ඉහළ ගොස් තිබෙනවා."
    },
    {
        "content": "තාවකාලිකව නතර කළ දුම්රිය ගමන්වාර කිහිපයක් යළිත් ආරම්භ කරන බව දෙපාර්තමේන්තුව ප‍්‍රකාශ කළා. කොවිඩ් නයින්ටීන් හේ්තුවෙන් ඒවා අත්හිටුවීමටයි පියවර ගෙන තිබුණේ. ලබන 18 වනදා සිට එය යළි ක‍්‍රියාත්මක බවයි දුම්රිය නියෝජ්‍ය සාමාන්‍යාධීකාරි ගාමිණි සෙනවිරත්න මහතා සදහන් කළේ."
    },
    {
        "content": "මත්ද්‍රව්‍ය ජාවාරම්කරුවන් සමඟ සබදතා පැවැත්වූ පොලිස් මත්ද්‍රව්‍ය නාශක කාර්යාංශයේ තවත් කොස්තාපල්වරයෙකු අත්අඩංගුවට ගෙන තිබෙනවා. මත්ද්‍රව්‍ය ජාවාරම්කරුවන් සමඟ සබදතා පවත්වමින් එම ජාවාරම්වලට විවිධ අයුරින් උපකාර කරමින් කෝටි ගණනින් වත්කම් ඉපැයූ බවට පොලිස් මත්ද්‍රව්‍ය නාශක කාර්යාංශයේ නිලධාරීන් කිහිප දෙනෙකුට චෝදනා එල්ලවී තිබුණා. ඒ අනුව පරීක්ෂණ ආරම්භ කළ අපරාධ පරීක්ෂණ දෙපාර්තමේන්තුව නිලධාරීන් කිහිප දෙනෙකු අත්අඩංගුවට ගනු ලැබුවා. එම ජාවාරමට සම්බන්ධ ප්‍රධාන සැකකරුවෙකු වන පොලිස් පරීක්ෂකවරයෙකු ඊයේ (07) කඩවත පොලීසිය මගින් අත්අඩංගුවට ගත් බවයි පොලිස් මූලස්ථානය සදහන් කළේ. සිදුකරන ලද පරීක්ෂණවලට අනුව පොලිස් මත්ද්‍රව්‍ය නාශක කාර්යාංශයේ පොලිස් කොස්තාපල්වරයෙකු රාගම ප්‍රදේශයේදී අත්අඩංගුවට ගනු ලැබුවා. සැකකරුවන් සම්බන්ධයෙන් අංශ කිහිපයක් ඔස්සේ පුළුල් පොලිස් පරීක්ෂණ ක්‍රියාත්මකයි."
    },
    {
        "content": "තැපැල් ජන්ද රක්ෂිත පැකැට්ටු ලක්ෂ හයක් බෙදා අවසන් බව තැපැල් දෙපාර්තමේන්තුව ප‍්‍රකාශ කළා. සියලු බෙදාහැරිම් ලබන සිකුරාදා  වන විට අවසන් කිරිම අරමුණ බවයි නියෝජ්‍ය තැපැල්පති රාජිත රණසිංහ මහතා සදහන් කලේ. \nසලකුණු කළ ජන්ද පති‍්‍රකා තැපෑලට භාරගැනීම සදහාද අවශ්‍ය විධිවිධාන සලසා ඇති බවයි නියෝජ්‍ය තැපැල්පතිවරයා පවසන්නේ."
    },
    {
        "content": "රටේ සංවර්ධනයට විරුද්ධවන අයගෙන් ප්‍රවේශම් වියයුතු බව අග්‍රාමාත්‍ය මහින්ද රාජපක්ෂ මහතා පවසනවා. කුරුණෑගල හිරියාල ප්‍රදේශයේ පැවති ජන හමුවකට එක්වෙමින් ඒ මහතා මේ බව කියාසිටියා. හිටපු අමාත්‍ය අභාවප්‍රාප්ත සාලින්ද දිසානායක මහතාගේ නිවසේ දීයි ජන හමුව පැවැත්වුණේ. මංජුලා දිසානායක මහත්මිය ජන හමුව සංවිධාන කළා. අග්‍රාමාත්‍ය මහින්ද රාජපක්ෂ මහතාගේ ප්‍රධානත්වයෙන් කුරුණෑගල දිස්ත්‍රික් අපේක්ෂකයින් හා පළාත් පාලන නියෝජිතයින්ගේ හමුවක් ද පැවැත්වුණා. වයඹ පළාත් හිටපු මහ ඇමතිවරුන් වන අතුල විජේසිංහ,  ධර්මසිරි දසනායක,  හිටපු පළාත් අමාත්‍ය පියසිරි රාමනායක,  හිටපු පළාත් සභා මන්ත්‍රී නිලන්ත සුපුන් රාජපක්ෂ යන මහත්වරුන් මෙන්ම ශ්‍රී ලංකා නිදහස් පක්ෂයේ ආසන සංවිධායකවරුන් කිහිප දෙනෙකු ද මෙහිදී ශ්‍රී ලංකා පොදුජන පෙරමුණේ සාමාජිකත්වය ලබාගත්තා. එක්සත් ජාතික පක්ෂයේ ක්‍රියාකාරීන් පිරිසක් ද මෙහිදී පොදුජන පෙරමුණ සමග එක්වුණා."
    },
    {
        "content": "බස්නාහිර පළාත තුළ සිදුකළ වැටලීම් වලින් පුද්ගලයන් 405 දෙනෙක් අත්අඩංගුවට ගෙන තිබෙනවා. මත්ද්‍රව්‍ය ලග තබාගැනීම සහ අලෙවි කිරිම ඇතුළු චෝදනා ඔවුන්ට එල්ල වී ඇති බවයි පොලිසිය පවසන්නේ. හෙරොයින්, ගංජා ඇතුළු මත්ද්‍රව්‍ය තොගයක්ද සොයා ගැනීමට හැකිවුණා. වැටලීම් අඛණ්ඩව සිදුකරන බවයි බස්නාහිර පළාත භාර ජේ්‍යෂ්ඨ නියෝජ්‍ය පොලිස්පති දේශබන්දු තෙන්නකෝන් මහතා සදහන් කළේ."
    },
    {
        "content": "කොරෝනා වෛරසය ආසාදිත වූ නාවික හමුදා සාමාජිකයින් 892 දෙදෙනෙකු මේ වන විට පූර්ණ සුවය ලබා තිබෙනවා. කොරෝනා වෛරසය ආසාදනය වූ සමස්ත නාවික හමුදා සාමාජිකයින් සංඛ්‍යාව 905 ක්. ඔවුන්ගෙන් මේ වන විට නාවික හමුදා සාමාජිකයින් 892 දෙදෙනෙකු පූර්ණ සුවය ලබා ඇති බව නාවික හමුදා මාධ්‍ය ප්‍රකාශක ලුතිනන් කමාන්ඩර් ඉසුරු සූරියබණ්ඩාර මහතා ප්‍රකාශ කළා. සුවය ලබා පිටව යන සියලු නාවික සාමාජිකයින් දින 14 ක නිරෝධායන ක්‍රියාවලියකට යොමු කිරීමටයි නාවික හමුදාව පියවර ගෙන ඇත්තේ. තවදුරටත් නාවික හමුදා සාමාජිකයින් 13 දෙනෙකු රෝහල් කිහිපයක ප්‍රතිකාර ලබමින් සිටිනවා. මේ අතර වැලිකඩ බන්ධනාගාරයේ රැදවියන් 310 දෙනෙකු ඊයේ දිනයේදී PCR පරීක්ෂණ සඳහා යොමු කෙරුණා. ඉන් 210 දෙනෙකුගේ පරීක්ෂණ ප්‍රතිඵල ලැබී ඇති අතර ඔවුන් කිසිවෙකුටත් කෝවිඩ් නයින්ටීන් වෛරසය ආසාදනය වී නැති බවයි සෞඛ්‍ය අංශ පවසන්නේ."
    },
    {
        "content": "වව්නියාව සිට කොළඹ බලා ධාවනය වූ ශීඝ්‍රගාමී දුම්රියක් පීලි පැනීමකට ලක්ව තිබෙනවා. වව්නියාව ඖෂධපිටිය ප්‍රදේශයේ දී මෙම පීලි පැනීම සිදුව ඇති බවයි දුම්රිය දෙපාර්තමේන්තුව පවසන්නේ. දුම්රිය පීලිගත කිරීමේ කටයුතු මේ වනවිට ආරම්භකර ඇති අතර උතුරු දුම්රිය මාර්ගයේ දුම්රිය ධාවන කටයුතුවල ප්‍රමාදයක් සිදුවිය හැකි බවයි දුම්රිය නිලධාරීන් පවසන්නේ."
    },
    {
        "content": "පොලීසිය කළ වැටලීම් කිහිපයකදී හෙරොයින් සමඟ සැකකරුවන් තුන්දෙනෙකු වැලිමඩ සහ මීගමුව ප්‍රදේශවලදී අත්අඩංගුවට ගෙන තිබෙනවා. වැලිමඩ බදුල්ල ප්‍රධාන මාර්ගයේ හාගිලිඇල්ල පාලම අසලදී හෙරොයින් ග්‍රෑම් 10 ක් සමඟ සැකකරුවන් දෙදෙනෙකු අත්අඩංගුවට ගත්තා. මේ අතර මීගමුව වැල්ලවීථිය ප්‍රදේශයේ කළ මෙහෙයුමකදී ද හෙරොයින් ග්‍රෑම් 5 යි මිලිග්‍රෑම් 170 ක් සමඟ සැකකරුවෙකු අත්අඩංගුවට ගෙන තිබෙනවා."
    },
    {
        "content": "රාජ්‍ය ආයතන තුළ මැතිවරණ අපේක්ෂකයින්ගේ අත්පත්‍රිකා බෙදීම සපුරා තහනම් බව මැතිවරණ කොමිසම අවධාරණය කරනවා. රජයේ හෝ පළාත් සභා කාර්යාලයක, පාසල්, පළාත් පාලන ආයතන හා වෙනත් රාජ්‍ය හා ව්‍යවස්ථාපිත මණ්ඩල සතු ආයතන තුලදී අපේක්ෂකයින් වෙනුවෙන් ඡන්දය ආයාචනා කිරීම, අත්පත්‍රිකා බෙදීම, රැස්වීම් පැවැත්වීම ආදිය සපුරා තහනම් වනවා. මෙවැනි ක්‍රියාවලින් වැළකී සිටින ලෙස සියලු දේශපාලනඥයින්ට මෙන්ම දේශපාලන ක්‍රියාකාරීන්ට හා වෘත්තීය සමිති ක්‍රියාකාරීන්ට දැනුම් දෙන බවයි මැතිවරණ කොමිසන් සභාව නිවේදනය කරන්නේ. එමෙන්ම මෙවැනි නීතිවිරෝධී ක්‍රියාවන් සිදු කිරීමට ඉඩ ලබා නොදීම එම කාර්යාල හා ආයතන ප්‍රධානීන්ගේ වගකීම බවද මැතිවරණ කොමිසන් සභාවේ සභාපති මහින්ද දේශප්‍රිය මහතා අවධාරණය කරනවා. මේ අතර ඊයේ (07) පස්වරු 4 න් අවසන් වූ කාලය තුළ මැතිවරණ පැමිණිලි 2084 ක් ලැබී ඇති බවද මැතිවරණ කොමිසම පෙන්වා දෙනවා. එක් ප්‍රචණ්ඩ ක්‍රියාවක් හා මැතිවරණ නීති උල්ලංඝනය කිරීම් 2083 ක් ඊට ඇතුළත්."
    },
    {
        "content": "පළාත් කිහිපයකට මිලි මිටර පනහ ඉක්මවූ තද වර්ෂාවක් හට ගත හැකි බව කාලගුණ විද්‍යා දෙපාර්තමේන්තුව ප‍්‍රකාශ කළා. බස්නාහිර, වයඹ, සබරගමුව සහ මධ්‍යම පළාත් ද ඊට අයත්. වැසි සමග තාවකාලික තද සුලං ඇති විය හැකි බවයි කාලගුණ විද්‍යා දෙපාර්තමේන්්තුව පවසන්නේ. මුහුද ප‍්‍රදේශවල සුළං හමායන්නේ නිරිත දෙසින්. සුළගේ වේගය පැයට කිලෝ මිටර 55 දක්වා වැඩි වීමේ හැකියාවක් ද පවතිනවා."
    },
    {
        "content": "සමූපාකාර ක්ෂේත්‍රයේ උන්නතිය වෙනුවෙන් රජය සියලු ක්‍රියාමාර්ග ගන්නා බව අමාත්‍ය දිනේෂ් ගුණවර්ධන මහතා පවසනවා. \n \n ජාත්‍යන්තර සමූපාකාර දිනය වෙනුවෙන් බත්තරමුල්ලේ පැවති සාමරුම් උත්සවයට එක්වෙමින් අමාත්‍ය දිනේෂ් ගුණවර්ධන මහතා මේ බව කියාසිටියා. කොළඹ දිස්ත්‍රික් සමූපාකාර සමිති එකමුතුවයි එය සංවිධාන කර තිබුණේ."
    }
]
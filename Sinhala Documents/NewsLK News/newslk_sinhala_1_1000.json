[
    {
        "content": "බාධක ඉවත්කර දේශීය කර්මාන්ත සහ ආයෝජකයන් දිරි ගැන්වීමට පියවර ගන්නැයි ජනාධිපති ගෝඨාභය රාජපක්ෂ මැතිතුමා නිලධාරීන්ට උපදෙස් දෙයි. කර්මාන්ත ඇරඹීමට සහ පවත්වාගෙන යාමට බලපාන ගැටලු හඳුනාගත යුතුය. එමෙන්ම විවිධ ප්‍රදේශවල ඇති සුවිශේෂ ශක්‍යතා අධ්‍යයනය කර පූර්ව සූදානමක් ඇතිව සිටීමේ වැදගත්කම ද කර්මාන්ත හා ව්‍යවසාය සංවර්ධනය සඳහා වූ අන්තර් අමාත්‍යාංශ කාර්ය සාධක බලකාය සමග (17) පස්වරුවේ පැවති හමුවේ දී ජනාධිපතිතුමා පෙන්වා දුන්නේය. මෝටර් රථ එකලස් කිරීම, ලෝහ, පාවහන් හා සම්භාණ්ඩ, ඇගළුම්, ඖෂධ, කුළු බඩු, විදුලි උපකරණ, දැව සහ රූපලාවන්‍ය නිෂ්පාදකයෝ සහ කර්මාන්තකරුවෝ සාකච්ඡාවට එක්ව සිටියහ. නිෂ්පාදනකරුවෝ සහ ආයෝජකයෝ බදු ගෙවීමේ දී හා රේගුවේ දී මුහුණපාන ගැටලු සහ පරිසර ප්‍රශ්න ජනාධිපතිතුමාගේ අවධානයට යොමු කළහ. විධිමත් ආකාරයෙන් කර්මාන්ත ඇරඹීමේ දී විවිධ පාර්ශ්ව වෙතින් මතු කෙරෙන සෙසු ගැටලු රටේ අභිවෘද්ධියට විශාල බාධාවකි. අවිධිමත් සහ අනවසර ක්‍රියාකාරකම් හමුවේ පරිසර සංවිධාන මෙන්ම සමාජ මාධ්‍යයන් ද නිහඩව සිටීම කණගාටුවට කරුණකි. රටේ උන්නතිය වෙනුවෙන් නිසි අවබෝධයකින් ආයෝජන අවස්ථාවන්ට සහයවීම සියලු පාර්ශ්වයන්ගේ වගකීමක් බව ජනාධිපතිතුමා සඳහන් කළේය. අමාත්‍ය විමල් වීරවංශ, රාජ්‍ය අමාත්‍ය දයාසිරි ජයසේකර සහ ජනාධිපති ලේකම් ආචාර්ය පී.බී. ජයසුන්දර මහතා ප%මුඛ අමාත්‍යාංශ ලේකම්වරු සහ නිලධාරිහු සාකච්ඡාවට එක්ව සිටියහ."
    },
    {
        "content": "රට තුළ කොරෝනා වෛරසය (COVID- 19) පැතිර යාම වැළැක්වීමට ජනතාව වෙත අත්‍යාවශ්‍ය ආහාර ද්‍රව්‍ය බෙදාහැරීමේ යාන්ත්‍රණයක් ස්ථාපනය කෙරේ. සමූපකාර සහ සුපිරි වෙළෙඳසැල් ඒකාබද්ධව ප්‍රාදේශීය යාන්ත්‍රණය මගින් වැඩපිළිවෙළ ක්‍රියාත්මක කරන බව කොරෝනා වෛරසය ශ්‍රී ලංකාවෙන් තුරන් කිරීමේ දී ජන ජීවිතය යථා තත්ත්වයෙන් පවත්වාගෙන යාම සඳහා අවශ්‍ය වන්නා වූ සේවාවන් අඛණ්ඩව සැපයීම, මෙහෙයවීම සම්බන්ධීකරණය සහ පසුවිපරම පිණිස වූ ජනාධිපති කාර්ය සාධක බලකායේ ප්‍රධානී බැසිල් රාජපක්ෂ මහතා පවසයි. සමස්ථ ක්‍රියාදාමය කොරෝනා මර්දනයට සෞඛ්‍ය ක්ෂේත්‍රය ගෙනයන වැඩපිළිවෙළට යටත්ව විය යුතුය. ජන ජීවිතය බිඳ නොවැටෙන ආකාරයෙන් අත්‍යාවශ්‍ය සේවාවන් පවත්වාගෙන යාම ද අවශ්‍යතාවකි. ගොවියා සහ දේශීය ආර්ථිකය සුරැකෙන පරිදි රට තුළ නිෂ්පාදනය කෙරෙන ආහාර ද්‍රව්‍ය ජනතාව වෙත බෙදා හැරීමට සැලසුම් කෙරේ. අද (25) පස්වරුවේ ජනාධිපති කාර්යාලයේ දී සියලු දිස්ත්‍රික් ලේකම්වරුන්, බැංකු ප්‍රධානීන්, අත්‍යාවශ්‍ය ආහාර ද්‍රව්‍ය සම්පාදනයට සම්බන්ධ රාජ්‍ය හා පෞද්ගලික ආයතන ප්‍රධානීන් සහ නිලධාරීන් සමග පැවති විශේෂ සාකච්ඡාවේ දී තීරණ රැසකට එළැඹෙමින් බැසිල් රාජපක්ෂ මහතා මේ බව සඳහන් කළේය.   සහල්, පොල්, එළවළු, බිත්තර, කුකුළු මස් හිඟයකින් තොරව සැපයීමේ හැකියාව පවතී. මේවා ගොවීන්ගෙන් සහ නිෂ්පාදකයන්ගෙන් නිසි පරිදි මිලදී ගෙන සමූපකාර සහ සුපිරිද වෙළෙඳසැල් ඒකාබද්ධව අත්‍යාවශ්‍ය ආහාර මල්ලක් සකස් කර ප්‍රාදේශීය යාන්ත්‍රණය මගින් විධිමත්ව බෙදාහැරිය හැකි බව බැසිල් රාජපක්ෂ මහතා පෙන්වා දුන්නේය. ඒවා ඒ ඒ ජන කොටස් අපේක්ෂා කරන පරිදි විවිධ මිල ගණන් යටතේ සකස් කර ලබා දිය හැකිය. ක්‍රියාදාමය මෙහෙයවීමට ආපදා කළමනාකරණ මධ්‍යස්ථානයේ ද සහය ලබා ගැනේ. රජයේ රෝහල්වල ලියාපදිංචිව අඛණ්ඩව ඖෂධ මිලදීගන්නා රෝගීන්ට අදාළ බෙහෙත් වට්ටේරුවලට අනුව නිවසටම ඖෂධ බෙදාහැරීමට තීරණය කෙරිණ. ප්‍රාදේශීය ලේකම්, මහජන සෞඛ්‍ය පරීක්ෂක සහ ආරක්ෂක අංශ ද මීට දායක කර ගැනේ.   පෞද්ගලික ෆාමසිවලින් ඖෂධ මිලට ගන්නා රෝගීන්ට ප්‍රාදේශීයව තෝරාගත් ෆාමසි කිහිපයක් නම් කර නිවසටම බෙදාහැරීමේ ක්‍රමවේදයක් අනුගමනය කිරීමට ද සාකච්ඡා කෙරිණ. වෙළෙඳ සහ අත්‍යාවශ්‍ය කටයුතුවලට දායක වන අයුරින් වාණිජ බැංකු විවෘතව තැබීමට පියවර ගන්නා ලෙස ද, ඒවායේ ප්‍රධානීන්ට දැනුම් දෙනු ලැබීය. දුරකථන ඇණවුම් මගින් නිවෙස් වෙතම ගෑස් බෙදාහැරීමේ වැඩපිළිවෙළක් කඩිනමින් ක්‍රියාවට නංවන ලෙස ද බැසිල් රාජපක්ෂ මහතා එම ආයතනවලින් ඉල්ලා සිටියේය. සමස්ත ව්‍යාපෘතියේ අරමුණ ජනතාව ඒකරාශිවීම වළක්වා කොරෝනා වෛරසය මර්දනයට සෞඛ්‍ය අංශ ගෙන යන වැඩපිළිවෙළ සාර්ථක කර ගැනීමයි. බෙදාහැරීමේ කාර්යයට ප්‍රාදේශීය ලේකම්, ග්‍රාමසේවා නිලධාරීන්, කෘෂි පර්යේෂණ නිලධාරී, සමෘද්ධි සංවර්ධන නිලධාරීන් සහභාගී කර ගැනේ. මේ වන විට රටවල් රැසක් පූර්ණ වශයෙන් ආනයන, අපනයන ක්‍රියාවලිය නවතා ඇත. උද්ගත තත්ත්වය කෙරෙහි වැඩි අවදානයක් යොමු කර ස්ථාවර නිෂ්පාදන ආර්ථිකයක් රට තුළ ගොඩනැඟීම පිළිබඳව දීර්ඝ වශයෙන් සාකච්ඡා විය. වගා සහ ධීවර කටයුතු බාධාවකින් තොරව පවත්වාගන යාමට අවශ්‍ය පහසුකම් සැලසීමට තීරණය කෙරිණ. එළවළු මෙන්ම වී, බඩ ඉරිඟු, උඳු, මුං, කවුපී, කුරක්කන් වගා සඳහා ගොවීන් දිරිමත් කරන ලෙස ද උපදෙස් දෙනු ලැබිණ. චමල් රාජපක්ෂ, බන්දුල ගුණවර්ධන, ඩග්ලස් දේවානන්ද යන අමාත්‍යවරු, ජනාධිපති ලේකම් ආචාර්ය පී.බී. ජයසුන්දර, මුදල් ලේකම් එස්. ආටිගල යන මහත්වරු මේ සාකච්ඡාවට එක්ව සිටියහ."
    },
    {
        "content": "පුත්තලම, හලාවත සහ මීගමුව යන පොලිස් කොට්ඨාශ සඳහා අද (18) ප.ව.4.30 සිට පොලිස් ඇදිරි නීතිය ක්‍රියාත්මක බව පොලීසිය නිවේදනය කරයි"
    },
    {
        "content": "ශ්‍රී ලංකා නාවික හමුදාව තම ගැඹුරු මුහුදු ආවේක්‍ෂණ නෞකාවක් යොදවා ශ්‍රි ලංකාවේ සිට නාවික සැතපුම් 463 (දළ වශයෙන් 835km පමණ) පමණ දුරක සිදුකල සාර්ථක මෙහෙයුමකින් අනතුරුව අත් අඩංගුවට ගන්නා ලද මත්ද්‍රව්‍ය තොගය, සැකකරුවන් සහ යාත්‍රාව අද (2020 අප්‍රේල් 01) උදෑසන දික්ඕවිට ධීවර වරාය වෙත රැගෙන එන ලදි.   ශ්‍රී ලංකා නාවික හමුදාවේ ගැඹුරු මුහුදු ආවේක්‍ෂණ නෞකාවක් වන ශ්‍රීලංනානෞ සයුර මගින් 2020 මාර්තු 28 (සෙනසුරාදා) දින උදෑසන 0930 පැයට පමණ ශ්‍රී ලංකාවේ දකුණු වෙර‍ළේ සිට නාවික සැතපුම් 463ක පමණ දුරකදී (දළ වශයෙන් 835km පමණ) මත්ද්‍රව්‍ය ප්‍රවාහනය කරමින් සිටි යාත්‍රාවක් අත් අඩංගුවට ගන්නා ලදි. මෙම විදේශීය යාත්‍රාව රාජ්‍යක ධජයක් රහිතව (Flag state) ජාත්‍යන්තර මුහුදේ දී නිරීක්‍ෂණය කර, එය පරීක්‍ෂාවට ලක් කල අතර, එහි තිබී අයිස් නම් මත්ද්‍රව්‍ය (Methamphetamine) කිලෝග්‍රෑම් 605 ක ප්‍රමාණයක් ද, මීට පෙර ශ්‍රී ලංකාව තුළ සොයාගෙන නොතිබූ කෙටමින් නම් මත්ද්‍රව්‍ය (ketamine) කිලෝග්‍රෑම් 579 ක් ද සොයාගන්නා ලදී. තවද එහි බාබුල් නම් මත්ද්‍රව්‍ය පැකට් 200ක් සහ තවත් හඳුනා නොගත් මත් පෙති 100g ක් පමණ වන ප්‍රමාණයක් ද ඇති බව වාර්තා වේ. අයිස් මත්ද්‍රව්‍ය (Methamphetamine) තොගයේ පමණක් වටිනාකම රුපියල් කෝටි 605 ක් බවට ගණන් බලා ඇත. මෙහිදී එම යාත්‍රාවේ සිටි පකිස්ථානු ජාතික සැකකරුවන් 09 ක් ද අත්අඩංගුවට ගැනීමට කටයුතු කරන ලද අතර, මෙය මෙතෙක් මුහුදේදී සිදුකරන ලද මෙහෙයුමකදී අත්අඩංගුවට ගත් ඉහළම මත්ද්‍රව්‍ය ප්‍රමාණය වේ.   මෙම වර්ෂයේ ගතවූ මාස 03 තුල ජාත්‍යන්තර මුහුදේදී අත් අඩංගුවට ගත් 03 වන විදේශීය යාත්‍රාව මෙය වන අතර, මීට පෙර පෙබරවාරි මස 22 සහ 25 දිනයන්හීදී මත්ද්‍රව්‍ය රැගෙන එමින් සිටි විදේශීය යාත්‍රා දෙකක් හා එයින් ශ්‍රී ලංකාවට මත්ද්‍රව්‍ය ප්‍රවාහනය කල ශ්‍රී ලාංකීය ධිවර යාත්‍රාවක් අත් අඩංගුවට ගන්නා ලදි. එහිදී විදේශිකයින් 16 හා ශ්‍රී ලාංකිකයින් 05 කුත්, මුහුදේදී ප්‍රවාහනයට සම්බන්ධ ශ්‍රී ලාංකිකයින් 06 ක් ශ්‍රී ලංකාවේ දකුණු ප්‍රදේශයේදී අත් අඩංගුවට ගන්නා ලදී. තවද 2019 වර්ශයේදී කේරළ ගංජා කිලෝග්‍රෑම් 3653 ක්, හෙරෝයින් කිලෝග්‍රෑම් 762 ක්, අයිස් (Methamphetamine) කිලෝග්‍රෑම් 03 ක් අත්අඩංගුවට ගත් අතර, මෙම වර්ශයේදී මේ දක්වා මාස 03 ක කාලය තුළදී පමණක් කේරළ ගංජා කිලෝග්‍රෑම් 2339 ක්, අයිස් කිගෝග්‍රෑම් 739 ක්, හෙරෝයින් කිලෝග්‍රෑම් 438 ක් සහ කෙටමින් (ketamine) කිලෝග්‍රෑම් 579 ක් අත්අඩංගුවට ගැනීමට සමත් විය.   ඒ අනුව අද (2020 අප්‍රෙල් 01) දින දික්ඕවිට වරාය පරිශ්‍රය වෙත මෙම මත්ද්‍රව්‍ය තොගය ගෙන එන අවස්ථාව සඳහා, නාවික හමුදාධිපති වයිස් අද්මිරාල් පියල්ද සිල්වා මහතා ඇතුළු පොලිස් මත්ද්‍රව්‍ය නාශක කාර්යාංශයේ සහ නාවික හමුදා ජ්‍යෙෂ්ඨ නිලධාරීන් රැසක් පැමිණ සිටි අතර, මෙම අවස්ථාව නිරීක්‍ෂණය කිරීම සඳහා ආරක්‍ෂක ලේකම් මේජර් ජෙනරල් (විශ්‍රාමික) කමල් ගුණරත්න මහතා ද සහභාගී විය. මෙම මෙහෙයුම මගින් අත්අඩංගුවට ගත් යාත්‍රාව, පකිස්ථානු ජාතික සැකකරුවන් 09 දෙනා සහ මත්ද්‍රව්‍ය තොගය සම්බන්ධයෙන් වැඩිදුර විමර්ෂණය සහ ඉදිරි නීතිමය කටයුතු පොලිස් මත්ද්‍රව්‍යය නාශක කාර්යාංශය මගින් සිදු කිරීමට නියමිතව ඇත. මෙලෙස ජාත්‍යන්තර මුහුදේ මත්ද්‍රව්‍ය රැගෙන එන යාත්‍රාවන් පිළිබඳව ශ්‍රී ලංකා නාවික හමුදාව චන්ද්‍රිකා තාක්‍ෂණය උපයෝගී කරගෙන නිරතුරුවම සෝදිසි මෙහෙයුම් සිදු කරනු ලබන අතර, මෙම මත්ද්‍රව්‍ය සැපයුම් ජාලයේ විදේශ මෙන්ම දේශීය කොටස්කරුවන් සම්බන්ධයෙන් විමර්ශණය කිරීම සඳහා පොලිස් මත්ද්‍රව්‍ය නාශක කාර්යාලය හා ඒකාබද්ධව ක්‍රියා කිරීමට ශ්‍රී ලංකා නාවික හමුදාව කටයුතු යොදා ඇත. ව්ශේෂයෙන් දේශීය ධීවර ප්‍රජාව මෙවැනි මත්ද්‍රව්‍ය ජාවාරම් වලට හසු නොවී තම කර්මාන්තය සිදු කළ යුතු බව නාවික හමුදාධිපති විසින් වැඩිදුරටත් අවධාරණය කරන ලදි."
    },
    {
        "content": "නිල සංචාරයක් සඳහා ඉන්දියාව බලා පිටත්ව ගිය අග්‍රාමාත්‍ය මහින්ද රාජපක්ෂ මහතා ඊයේ (07) පස්වරුවේ ඉන්දියාවේ නවදිල්ලි නුවරට ළඟා විය. ඉන්දීය අග්‍රාමාත්‍ය නරේන්ද්‍ර මෝදි මහතාගේ ආරාධනයකට අනුව අග්‍රමාත්‍යවරයා මෙම සංචාරය සිදු කර තිබේ. එරටට ළඟා වූ අගාමාත්‍ය මහින්ද රාජපක්ෂ මහතා එරට මානව හිමිකම් සංවර්ධන, සන්නිවේදන, විද්‍යුත් හා තොරතුරු තාක්ෂණ රාජ්‍ය අමාත්‍ය දෝර් සංජය ෂර්මා සහ නවදිල්ලියේ ශ්‍රී ලංකා මහකොමසාරිස් කාර්යාලයීය කාර්ය මණ්ඩලය විසින් උණුසුම් අයුරින් පිළිගනු ලැබීය.  ඉන්දීය අග්‍රාමාත්‍ය නරේන්ද්‍ර මෝදි මහතා සමඟ ද පස්වරුවේ එරට ජනාධිපති රාම්නාත් කෝවින්ද් මහතා සමඟ ද ද්වීපාර්ශ්වික සාකච්ඡා අද (8) පැවැත්වීමට නියමිතයි. එමෙන්ම ඉන්දීය විදේශ කටයුතු අමාත්‍ය ආචාර්ය සුබ්‍රමනියම් ජයිශංකර් මහතා සමඟද සාකච්ඡා පවත්වනු ඇත. ලබන 11 වනදා දක්වා අග්‍රාමාත්‍යවරයා ඉන්දීය සංචාරයේ නිරත සිටියි. මහින්ද රාජපක්ෂ මහතා නව රජයේ අග්‍රාමාත්‍යධූරයට පත් වූ පසු ඉන්දියාවේ නිල සංචරයකට සහභාගී වන්නේ ප්‍රථවරටයි."
    },
    {
        "content": "ගෝඨාභය රාජපක්ෂ ජනාධිපතිවරයා කිසිදු අවස්ථාවක රටේ සම්පත් විකිණීමට හෝ පිටස්තරයින්ට ලබා දීමට සූදානම් නැතැයි වාරියපොළ ,සුමංගල පිරිවෙනේ පැවති වාරියපොළ ශ්‍රී සුමංගල හිමියන්ගේ ගුණසමරු වැඩසටහන අමතමින් අග්‍රාමාත්‍ය මහින්ද රාජපක්ෂ මහතා සඳහන් කළේ ය. මෙහිදී වැඩිදුරටත් අදහස් දැක්වූ අග්‍රාමාත්‍යවරයා සඳහන් කළේ, \"අද අපි අනුස්මරණය කරන්නේ අපේ රටේ හිටපු වාරියපොල සුමංගල හිමියන්. උන්වහන්සේ තමයි බ්‍රිතාන්‍ය අධිරාජ්‍යයට එරෙහිව මුලින්ම සටන ආරම්භ කළේ. උඩරට ගිවිසුම අත්සන් කරපු  වෙලාවේ මහනුවර මගුල් මඩුවෙදී බ්‍රිතාන්‍ය පාලකයෝ ජාතික කොඩිය බිම දැමූ අවස්ථාවේ දී නැවතත් ධජය ඉහලට එසෙව්වේ වාරියපොල සුමංගල හාමුදුරුවෝ. උන්වහන්සේ අපේ  වීරවරයෙක් ලෙස මුළු ජාතියම සලකනවා. ඒ පාවාදුන් ඓතිහාසික දිනය අදට වසර 205 වෙනවා. 18 කැරැල්ල වෙලාවෙදි උන්වහන්සේ දන්ත ධාතුන් වහන්සේ ආරක්ෂා කිරීමට දළදා මාලිගාවෙන් අරගෙන නිදහස් අරගලයේ නායකයා වූ  කැප්පෙටිපොළට භාරදෙන්න යනවා. මාතලේ මුරපොළේදී අත්අඩංගුවට පත්වන උන්වහන්සේ රාජද්‍රෝහි වීමේ වරදට සිරගත කෙරෙනවා. නිදහස් විමුක්ති සටනේ ආරම්භකයා වශයෙන් සැලකෙන්නේ වාරියපොල සුමංගල හිමියන්. ඉංග්‍රීසි හමුදාව උන්වහන්සේ යුද අධිකරණයට ඉදිරිපත් කරලා යාපනය සිර ගත කළ බව සඳහන්  වෙනවා. එදා උන්වහන්සේ ආරම්භ කර විජාතිකයන්ගේ සටන තමයි අදත් අපේ හදවත් තුළ, ජාතියේ හදවත් තුළ රැඳී තිබෙන්නේ. පසුගිය කාලයේ යුගයක් තිබුණා මේ රටේ සම්පත් ක්‍රමානුකූලව විදේශිකයන්ට විකිණීමේ වැඩපිළිවෙළක් ක්‍රියාත්මක වුණා. අපි හම්බන්තොට හදපු වරාය වෙනත් රටකට වික්කා. පසුව එම්. සී. සී  ගිවිසුම අත්සන් කරන්න සූදානම් වෙලා හිටියා. තිරිකුනාමලයේ සිට කොළඹ දක්වා රේඛාවක් ඇන්දම ඒ දෙපැත්තේ අක්කර දෙකහමාරක් ආර්ථික පටියක් විදේශිකයන්ට ලබා දෙන  වැඩපිළිවෙලක් ක්‍රියාත්මක වුණා. අපේ රජයට එය නවත්වන්න හැකියාව ලැබුණා. මේ විදිහට අපිට රට ගැන ජාතිය ගැන හැඟීමක් ජනිත කළේ වාරියපොල සුමංගල හිමියන්ගේ ක්‍රියාකලාපයයි.  ඒක සමහරුන් අතර තවමත් නැහැ. සමහර අය එදා බ්‍රිතාන්‍ය අධිරාජ්‍යවාදීන්ට ගැතිකම් කළා වගේ අදත්ඔවුන් හදන්නේ අධිරාජ්‍යවාදීන්ට රටේ සම්පත් විකුණ ලබා දෙන්න. මේ රටේ ඔබ ජනාධිපතිවරයා වශයෙන් පත් කරපු ගෝඨාභය රාජපක්ෂ ජනාධිපතිවරයා කිසිම වෙලාවක රටේ සම්පත් පිට විකුනන්න හෝ පිටස්තරයන්ට ලබා දෙන්න සූදානම් නැති බව අපි  පැහැදිලිව කියන්න ඕනි. අපේ රට තුළ ජාතියක් වශයෙන් නැගී සිටීමට මේ රටේ සම්පත් ආරක්ෂා කරගෙන තිබෙන සම්පත් දියුණු කරගෙන අනාගත පරපුර වෙත බාරදෙන එක තමයි අපේ  අරමුණ. හම්බන්තොට වරාය, ගුවන්තොටුපළ, අධිවේගී මාර්ගය කුරුණෑගල අධිවේගී මාර්ගය ආරම්භ කළා. නුවරට යන්න අධිවේගී මාර්ගයක් ආරම්භ කළා. නමුත් පසුගිය කාලේ ඒ මාර්ගයෙන්  බාගයක් හැදිලා බාගයක් හැදිලා නැහැ. සමහර ව්‍යාපෘති වල වෙනස්කම් සිදු කරන්න ගිහිල්ලා ඒවායේ ගණන් වැඩි වෙලා. ඒ ව්‍යාපෘති අද නතර වෙලා තියෙනවා. ඒ ව්‍යාපෘති නැවත ගොඩනැගීම  අත්‍යවශ්‍යයි කියලා අපි හිතනවා. අද රෑට පාර්ලිමේන්තුව විසුරවන්න ඉඩ තිබෙනවා. අප්‍රේල් මාසේ වෙනකොට මැතිවරණය තියාවි. අද තිබෙන්නේ සුළුතර ආණ්ඩුවක්. පාර්ලිමේන්තුවේ විරුද්ධ පක්ෂයේ පිරිස වැඩියි. අපිට  අඩුයි. අපි ගේන්න හදපු අතුරු සම්මත ගිණුම ගේන්න ඉඩ දුන්නේ නැහැ. ඒ අතුරු සම්මත ගිණුම අයින්කරගෙන අපි පරාජයෙන් බේරුනා. ඒක ගෙනාව නම් ඒ සල්ලි ටික දුන්නනං ඒකෙන්  ලොකු වැඩ කොටසක් කරන්න පුළුවන් කම ලැබෙනවා. පසුගිය කාලේ කරපු වැඩ වලට සල්ලි ගෙවන්න හැකියාව තිබුනා. දැන් පාර්ලිමේන්තුව විසුරුවලා මැතිවරණයකට යන්න  ජනාධිපතිවරයාට අවස්ථාව තිබෙනවා. ඒ අවස්ථාවෙන් උපරිම ප්‍රයෝජනය ගනියි කියලා මම විශ්වාස කරනවා'' යන්නයි."
    },
    {
        "content": "මන්නාරම, වව්නියාව, මුලතිව්, කිලිනොච්චි සහ යාපනය යන උතුරු පළාතේ දිස්ත්‍රික්ක 05 තුළ දැන් ක්‍රියාත්මක ඇඳිරි නීතිය මාර්තු 24, අඟහරුවාදා උදේ 6.00 දක්වා දීර්ඝ කර තිබේ. මේ දිස්ත්‍රික්කවල උදේ 6.00 ට ඉවත් කෙරෙන ඇඳිරි නීතිය දහවල් 2.00ට යළි පනවනු ලැබේ. උතුරේ දිස්ත්‍රික්ක 05 වෙසෙන ජනතාවට තමන් අයත් දිස්ත්‍රික්කයෙන් පිටතට ගමන් කිරීම තහනම් කර ඇත. පසුගිය දිනවල උතුරේ චාරිකා කළ ස්විට්සර්ලන්තයෙන් පැමිණි කොරෝනා වෛරසය ආසාධිත දේවගැතිවරයා හමු වූ සහ ඇසුරු කළ සියලුදෙනා හඳුනාගන්නා තෙක් මේ ගමන් තහනම ක්‍රියාත්මකව පවතී. දිස්ත්‍රික්ක 05 වෙසෙන ජනයා කොරෝනා වෛරසයට ගොදුරුවීමෙන් ආරක්ෂා කරගනු පිණිස මේ තීරණය ගෙන ඇත. උතුරේ ජන ජීවිතය සුරක්ෂිත කරනු පිණිස ගෙන ඇති ක්‍රියාමාර්ගය සාර්ථක කර ගැනීමට පූර්ණ සහයෝගය දෙන්නැයි රජය එහි වෙසෙන ජනතාවගෙන් ඉල්ලා සිටී."
    },
    {
        "content": "අටවැනි සභාවාරයේ සිව්වැනි සභාවාරය උත්සවාකාරයෙන් විවෘත කිරීම සහ උත්සවය පිළිබඳ විස්තර සටහන 8 වැනි පාර්ලිමේන්තුවේ 4 වැනි සභාවාරය උත්සවාකාරයෙන් විවෘත කිරීම අතිගරු ජනාධිපති ගෝඨාභය රාජපක්ෂ මැතිතුමා විසින් 2020 ජනවාරි මස 03 වැනි සිකුරාදා පෙ.ව. 10.00 ට අටවැනි පාර්ලිමේන්තුවේ සිව්වැනි සභාවාරය උත්සවාකාරයෙන් විවෘත කිරීමට නියමිතය."
    },
    {
        "content": "ආරක්ෂක, වෙළෙඳ, පුද්ගල සබඳතා, අන්තවාදයට එරෙහිව සටන් කිරීම හා ආගමික සහජිවනය ප්‍රවර්ධනය යන ක්ෂේත්‍ර ඇතුළු වෙනත් ඕනෑම ක්ෂේත්‍රයක දී ශ්‍රී ලංකාවට අවශ්‍ය උපරිම සහාය දීමට පාකිස්ථානය සූදානමින් සිටී. ශ්‍රී ලංකාවේ පාකිස්ථාන මහ කොමසාරිස් මේජර් ජනරාල් (විශ්‍රාමික) මුහම්මද් සාද් කත්තක් මහතා  Muhammad Saad Khattak  (24) ජනාධිපති කාර්යාලයේ දී ජනාධිපති ගෝඨාභය රාජපක්ෂ මැතිතුමා හමු වූ අවස්ථාවේදී මේ බව සහතික කෙරිණි. දෙරට අතර දැනටමත් යහපත් ආරක්ෂක සහයෝගීතාවක් පවතින හෙයින් ශ්‍රී ලංකාව සහ පාකිස්ථානය අතර වෙළෙදාම ප්‍රවර්ධනය කෙරෙහි තම අවධානය යොමුව තිබෙන බව මහ කොමසාරිස්වරයා පැවසීය. දෙරටේ ව්‍යාපාරික ප්‍රජාව හමුවීමට අවස්ථාව සලසා දෙන සම්මන්ත්‍රණයක් එළැඹෙන අප්‍රේල් මාසයේ දී සංවිධාන කිරීමෙහි පාකිස්ථාන මහකොමසාරිස් කාර්යාලය මේ දිනවල නිරත සිටී. වෛද්‍ය, ඉංජිනේරු සහ තොරතුරු තාක්ෂණ ක්ෂේත්‍රවල උසස් අධ්‍යාපන අවස්ථා සඳහා ශ්‍රී ලාංකික සිසුන් දාහකට පාකිස්ථානය පූර්ණ ශිෂ්‍යත්ව ප්‍රදානය කරයි. සුදුසුකම් සහිත ශිෂ්‍යයන්ට අයැදුම් කරන ලෙස ඉල්ලා ශ්‍රී ලංකාවේ ප්‍රධාන පෙළේ මාධ්‍ය මේ වැඩසටහනට පුළුල් ප්‍රචාරයක් ලබා දෙයි. අයදුම්කරුවන් සම්මුඛ සාකච්ඡාවන්ට ලක් කිරීම සදහා පකිස්ථාන බලධාරීන් ඉතා ඉක්මණින් ශ්‍රී ලංකාවට පැමිණෙනු ඇත. මේ ශිෂ්‍යත්ව වැඩසටහනට අමතරව උසස් අධ්‍යාපනය ලබන ශ්‍රී ලාංකීය සිසුන්ට ශිෂ්‍යත්ව ලබාදීමද පාකිස්ථානය උනන්දුවක් දක්වන බව මහ කොමසාරිස්වරයා සඳහන් කළේය. ජනාධිපති චන්ද්‍රිකා කුමාරතුංග මැතිණියගේ කාලයේ සිට පාකිස්ථානය මේ ශිෂ්‍යත්ව වැඩසටහන ක්‍රියාවට නැංවූ බව ජනාධිපති රාජපක්ෂ මැතිතුමා සිහිපත් කළේය. ආරක්ෂක අංශ සාමාජිකයන්ගේ දරුවන්ට විශේෂයෙන් රට වෙනුවෙන් දිවි පිදු රණවිරුවන්ගේ දරුවන්ට ඉන් ප්‍රතිලාභ අත්විය. ආගමන කටයුතුවල වඩා යහපත් සබඳතාවක අවශ්‍යතාව පිළිබදව ද ජනාධිපතිතුමා සහ මහකොමසාරිස්වරයා සාකච්ඡා කළහ. ප්‍රශ්නකාරී පසුබිමක් සහිත පුද්ගලයන්ගේ ගමනාගමනය පාලනය කිරීමේ දෙරටේ ව්‍යායාමයන්ට මෙය උපකාරී වනු ඇත. පෞරාණික අධ්‍යාපනික ඉගෙනුම් මධ්‍යස්ථානයක් වන තක්ෂිලාව ප්‍රවර්ධනය කිරීමේ දී පකිස්ථානය ඉටුකරන විශිෂ්ට කාර්ය භාරය ප්‍රශංසාවට ලක් කළ ජනාධිපතිතුමා ඒ සඳහා ශ්‍රී ලංකාවේ සහයෝගය දෙන බව ද පැවසීය. ජනාධිපති ලේකම් ආචාර්ය පී.බී. ජයසුන්දර, පකිස්ථාන නියෝජ්‍ය මහ කොමසාරිස් Tanvir Ahmad දෙවන ලේකම් (දේශපාලන) Ayesha Abu Bakr Fahad, යන මහත්ම මහත්මීහු සාකච්ඡාවට සහභාගී වූහ."
    },
    {
        "content": "පාස්කු ඉරිදා ත්‍රස්ත ප්‍රහාරය සම්බන්ධයෙන් විමර්ශනය කරන ජනාධිපති කොමිසන් සභාවේ දෙවන අතුරු වාර්තාව ජනාධිපති ගෝඨාභය රාජපක්ෂ මැතිතුමා වෙත (02) ජනාධිපති කාර්යාලයේ දී භාර දෙනු ලැබීය. පළමු අතුරු වාර්තාව දෙසැම්බර් 20වනදා ජනාධිපතිතුමා වෙත පිළිගැන්විණ. පාස්කු ඉරිදා ත්‍රස්ත ප්‍රහාර මාලාව විමර්ශනය කර වාර්තා කිරීම සහ අවශ්‍ය ක්‍රියාමාර්ග නිර්දේශ කිරීම පිණිස හිටපු ජනාධිපති මෛත්‍රීපාල සිරිසේන මැතිතුමා විසින් 2019 සැප්තැම්බර් 22 වනදා කමිටුව පත් කරනු ලැබීය. කමිටුවේ අවසන් වාර්තාව ඉදිරි පරීක්ෂණවලින් අනතුරුව සම්පාදනය කෙරේ. කොමිසමේ සභාපති අභියාචනාධිකරණ විනිසුරු ජනක් ද සිල්වා, සෙසු සාමාජිකයන් වන අභියාචනාධිකරණ විනිසුරු නිශ්ශංක බන්දුල කරුණාරත්න, විශ්‍රාමික මහාධිකරණ විනිසුරුවරුන් වන නිහාල් සුනිල් රාජපක්ෂ සහ ඒ.එල්. බන්දුල කුමාර අතපත්තු, අධිකරණ අමාත්‍යාංශයේ හිටපු ලේකම් ඩබ්.එම්.එම්.ආර්. අධිකාරි, කොමිෂන් සභාවේ ලේකම් එච්.එම්.පී.බී. හේරත් යන මහත්ම මහත්මීහු මේ අවස්ථාවට එක්ව සිටියහ."
    },
    {
        "content": "ශ්‍රී ලාංකේය දේශපාලන ඉතිහාසයට නව පරිච්ඡේදයක් එක්කරමින් 2019 ජනාධිපතිවරණයෙන් විශිෂ්ට ජයග්‍රහණයක් ලබාගත් ගෝඨාභය රාජපක්ෂ මහතාට ඉන්දීය අගමැති නරේන්ද්‍ර මෝදි මහතා සිය සුබ පැතුම් එක්කර තිබේ. සිය ට්විටර් ගිණුම වෙත පණිවුඩයක් යොමු කරමින් මෙලෙස ඉන්දීය අග්‍රාමත්‍යවරයා සුබ පැතුම් එක්කර ඇත. ඉන්දීය අගමැතිවරයා කලාපයේ ආරක්ෂාව වෙනුවෙන් මෙන්ම දෙරට අතර සබඳතා තරකර ගැනීමට ගෝඨාභය රාජපක්ෂ මහතා සමඟ සමීපව කටයුතු කරන බවද ප්‍රකාශ කර තිබේ. ජනාධිපතිවරණයේ දී රාජපක්ෂ මහතාගේ ජයග්‍රහණය සම්බන්ධයෙන් සතුටට පත්වන බවද අපගේ රටවල් දෙක සහ පුරවැසියන් අතර සමීප හා සහෝදර සබඳතා ගැඹුරු කිරීම සහ සාමය, සමෘද්ධිය මෙන්ම අපගේ කලාපයේ ආරක්ෂාව සඳහා සමීපව කටයුතු කිරීමට තමා බලාපොරොත්තු වන බවද පෙන්වා දී ඇත. මැතිවරණය සාර්ථකව පැවැත්වීම සම්බන්ධයෙන් ශ්‍රී ලංකා ජනතාවට සුබ පතන බවද හෙතෙම ප්‍රකාශකර තිබේ."
    },
    {
        "content": "චීන විදේශ ඇමැති වැන්ග් යී, රුසියානු විදේශ ඇමැති සර්ජි ලැව්රොව් යන මහත්වරු සහ එක්සත් ජනපද රාජ්‍ය දෙපාර්තමේන්තුවේ දකුණු හා මධ්‍යම ආසියානු අංශයේ නියෝජ්‍ය සහකාර ලේකම් ඇලිස් ජී වෙල්ස් මහත්මිය විදේශ සබඳතා අමාත්‍යාංශයේදී විදේශ සබඳතා ඇමැති දිනේෂ් ගුණවර්ධන මහතා සමග ද්විපාර්ශවික සාකච්ඡා පැවැත්වූහ. (13) දිවයිනට පැමිණි ඇමරිකානු නියෝජ්‍ය සහකාර ලේකම්වරිය (14) පෙරවරු 8 ට විදේශ සබඳතා අමාත්‍යාංශයේදී විදේශ සබඳතා ඇමැති දිනේෂ් ගුණවර්ධන මහතා සමග ද්විපාර්ශවික සාකච්ඡා පැවැත්වූවාය. අනතුරුව (14) අලුයම “එයරොෆලොට්” ශ්‍රී ලංකාවට පැමිණි චීන විදේශ කටයුතු ඇමැති වැන්ග් යී මහතා පෙරවරු ට දිනේෂ් ගුණවර්ධන ඇමැතිවරයා හමු වී සාකච්ඡා පැවැත්වීය.  (14) අලුයම ගුවන් යානයකින් මෙරටට පැමිණි රුසියානු විදේශ ඇමැති සර්ජි ලැව්රොව් මහතා පෙරවරු 11ට විදේශ සබඳතා අමාත්‍යාංශයට පැමිණ ඇමැති දිනේෂ් ගුණවර්ධන මහතා සමග ද්විපාර්ශවික සාකච්ඡා පැවැත්වීය. එම සාකච්ඡාවලින් පසු රුසියානු හා ශ්‍රී ලංකා විදේශ ඇමතිවරුන් විසින් ඒකාබද්ධ මාධ්‍ය හමුවක්ද පවත්වනු ලැබීය. මෙහිදී අදහස් දැක්වූ, විදේශ සබඳතා ඇමැති දිනේෂ් ගුණවර්ධන මහතා ශ්‍රී ලංකාව සහ රුසියාව අතර ද්වි පාර්ශවික වෙළෙද ගණුදෙනු ඇමරිකානු ඩොලර් මිලියන 700 දක්වා ඉහළ දැමීම සඳහා ගත යුතු ක්‍රියාමාර්ග පිළිබඳව තමා රුසියානු විදේශ ඇමැතිවරයා සමග සාකච්ඡා කළ බව කීය. එහෙත් 2018 වසරේදී දෙරට අතර වෙළෙදාමේ ඇමෙරිකානු ඩොලර් බිලියන 388.98 ක් බවද ගුණවර්ධන මහතා පැවසීය. මේ හැර ශ්‍රී ලංකාවේ කෘෂිකර්මය, ධීවර කර්මාන්තය, ජල කළමනාකරණය, අධ්‍යාපනය, වෙළද හා සංචාරක ව්‍යාපාරය, ආරක්ෂක කටයුතු වර්ධනය කිරීමට රුසියාව ආධාර කරන බවටද සර්ජි ලැව්රොව් මහතා මෙම ද්වි පාර්ශවික සාකච්ඡා වලදී පැවසූ බවද ඇමැතිවරයා සදහන් කළේය. ජාත්‍යන්තර සහයෝගීතා රාජ්‍ය අමාත්‍ය සුසිල් ප්‍රේමජයන්ත, ආරක්ෂක ලේකම් කමල් ගුණරත්න, විදේශ සබදතා අමාත්‍යාංශ ලේකම් රවිනාථ ආරියසිංහ යන මහත්වරු මෙම මාධ්‍ය හමුවට එක්ව සිටියහ."
    },
    {
        "content": "කොරෝනා වෛරසය (Covid – 19) පැතිරයාම වැළැක්වීමට මහජන ගැවසීම් සහ ඒකරාශීවීම් අඩු කිරීමට තවදුරටත් රජයේ අවධානය යොමු වේ. හෙට (17) සිට ක්‍රියාත්මක වන පරිදි අධිකරණ හා බන්ධනාගාර කටයුතු සම්බන්ධයෙන් තීරණ කිහිපයක් ගෙන තිබේ. අද (16) රැස් වූ අධිකරණ සේවා කොමිසන් සභාව මාර්තු 17 සිට 20 දක්වා දිනවල සිදුකිරීමට නියමිත අධිකරණ කටයුතු පිළිබඳව චක්‍රලේඛයක් විනිසුරුවරුන් වෙත යොමු කර ඇත. වාණිජ මහාධිකරණ, සිවිල් අභියාචනාධිකරණ සහ දිස්ත්‍රික් අධිකරණවල කැඳවීමට නියමිතව තිබූ නඩු සියල්ල විවෘත අධිකරණයේ කැඳවීමක් සිදු නොකෙරේ. එම නඩු කැඳවීම් අප්‍රේල් මස මුල් සතියේ දී අධිකරණ පරිශ්‍රයට පැමිණ දැන ගැනීමේ හැකියාව මහජනතාවට ඇත. අත්‍යාවශ්‍ය සහ හදිසි ප්‍රමුඛතාවයකින් ගත යුතු නඩු පමණක් ඒ ඒ විනිසුරුවරුන්ගේ අභිමතය පරිදි කැඳවන ලෙස චක්‍රලේඛය මගින් වැඩිදුරටත් උපදෙස් දී ඇත. මහාධිකරණ සහ මහේස්ත්‍රාත් අධිකරණවල ද මෙය ක්‍රියාත්මක බව අධිකරණ සේවා කොමිසන් සභාව දැනුම් දෙයි. බන්ධනාගාර ආශ්‍රිතව මහජන ගැවසීම් ද මේ යටතේ සීමා කෙරේ. බැංකු ගනුදෙණු, වෙළෙඳ සහ වාණිජ කටයුතු සාමාන්‍ය පරිදි පවත්වාගෙන යාමට සියලු පහසුකම් සපයා තිබේ. ජනාධිපතිතුමාගේ උපදෙස් පරිදි කොරෝනා මර්දන කාර්ය සාධක බලකායේ මෙහෙයුම් රාජගිරිය, ශ්‍රී ජයවර්ධනපුර මාවතේ, අංක 1090 දරණ ස්ථානයේ සිට සිදු කෙරේ. දෛනික ජන ජිවිතය අඩාල නොවන පරිදි සියලු කටයුතු පවත්වාගෙන යාමට රජය හැකි උපරිම උත්සාහයක නිරත වේ. උද්ගතව ඇති තත්ත්වය නිවැරදි ආකාරයෙන් තේරුම්ගෙන කොරෝනා වෛරසයේ ව්‍යාප්තිය පාලනයට ජනතා සහාය රජය අපේක්ෂා කරයි."
    },
    {
        "content": "අධික එළවළු මිල පාලනය කොට ගොවියා රැකෙන සහ පාරිභෝගිකයාට සහන සලසන වැඩපිළිවෙළක් වහාම සකසන්නැයි ජනාධිපති ගෝඨාභය රාජපක්ෂ මැතිතුමා නිලධාරීන්ට උපදෙස් දෙයි. අධික එළවළු මිල ජීවන වියදම ඉහළ යාමට දැඩිව බලපා තිබේ. එය පාලනය කිරීමට කඩිනම් මැදිහත්වීමක් කළ යුතුව ඇතැයි ජනාධිපතිතුමා මහවැලි සංවර්ධන අමාත්‍යාංශයට සහ වෙළෙඳ අමාත්‍යාංශයට අයත් ආයතනවල නිලධාරීන් සමග (24) පස්වරුවේ ජනාධිපති කාර්යාලයේ පැවති සාකච්ඡාවේ දී කියා සිටියේය. එළවළු වගා කරන ප්‍රදේශවල සිට දඹුල්ලට එළවලු ගෙන එනු ලැබේ. ඉන් පසු දඹුල්ලේ සිට නැවත මුල් ප්‍රදේශවලටම එළවළු බෙදා හැරේ. ප්‍රවාහනයේ දී සිදුවන නාස්තිය නිසා අස්වැන්න විශාල ප්‍රමාණයක් අපතේ යයි. මෙය කිසිසේත්ම නිවැරදි ක්‍රියාදාමයක් නොවන බව ජනාධිපතිතුමා පෙන්වා දුන්නේය. වතු සමාගම්වලට අයත් රජයේ ඉඩම්වල පොල් වගාවට සීමා නොවී එළවළු වගාවට ඇති හැකියාව සොයා බැලීමට ද අවධානය යොමු විය. ආර්ථික මධ්‍යස්ථාන ඇති කළේ පාරිභෝගික ජනතාවට සහ සුළු වෙළෙඳුන්ට සහන සැලසීමට වුවද ඒවා මහා පරිමාණ වෙළෙඳුන් යටතට පත්වීමෙන් මතුව ඇති ගැටළුකාරී තත්ත්වය ද ජනාධිපතිතුමා පෙන්වා දුන්නේය. රජයේ වී මිලදී ගැනීමේ ක්‍රියාවලිය ද අවධානයට යොමු විය. යුද හමුදාවේ ද සහය ඇතිව එම කටයුතු සාර්ථකව ක්‍රියාත්මක වෙයි. ප්‍රදේශ කිහිපයක වී ගබඩා අළුත්වැඩියා කර තිබේ. සෙසු වී ගබඩා ද කඩිනමින් පිළිසකර කරන්නැයි ජනාධිපතිතුමා උපදෙස් දුන්නේය. මොරගහකන්ද - කළුගග ව්‍යාපෘතියේ පදිංචිකරුවන්ගේ ගැටලු පිළිබදව ද සාකච්ඡා කෙරිණි. ඒවාට දිය හැකි කඩිනම් විසඳුම් සහ කොන්ත්‍රාත් සමාගම් වෙත කළයුතු ගෙවීම් නිසි අයුරින් නොකිරීම නිසා මතුව ඇති ගැටලු ද සාකච්ඡා කරනු ලැබීය. උමා ඔය වැනි ව්‍යාපෘති ආරක්ෂා කිරීමට ඒ ආශ්‍රිතව රක්ෂිත ඇති කිරීම කෙරෙහි ද අවධානය යොමු විය. මහවැලි, කෘෂිකර්ම, වාරිමාර්ග සහ ග්‍රාමීය සංවර්ධන අමාත්‍ය චමල් රාජපක්ෂ. රාජ්‍ය අමාත්‍ය රොෂාන් රණසිංහ මහත්වරු සහ අමාත්‍යාංශ ලේකම්වරු ඇතුළු ජ්‍යෙෂ්ඨ නිලධාරිහූ සාකච්ඡාවට එක්ව සිටියහ."
    },
    {
        "content": "ශ්‍රී ලංකාවේ ස්විට්සර්ලන්ත තානාපති හාන්ස්‌පීටර් මොක්‌ (Hanspeter MOCK) මහතා ඊයේ (16) පෙරවරුවේ ජනාධිපති කාර්යාලයේ දී ජනාධිපති ගෝඨාභය රාජපක්ෂ මැතිතුමා හමු විය. මෑතකදී ජනාධිපතිතුමා ලත් මැතිවරණ ජයග්‍රහණය පිළිබඳව තමා සහ තම රජය වෙනුවෙන් ජනාධිපතිතුමා වෙත උණුසුම් සුබපැතුම් පළ කරමින් තානාපතිවරයා සඳහන් කළේ ජනාධිපතිතුමා “තමන් සියලු ශ්‍රී ලාංකියන්ගේ ජනපති” යැයි පැවසීම විශේෂයෙන් අගය කරන බවයි.“ශ්‍රී ලංකාව සමග පවත්නා සාම්ප්‍රදායික සබඳතා ශක්තිමත්ව හා අන්‍යෝන්‍ය වශයෙන් ඵලදායී ලෙස පැවතීම පිළිබඳව ස්විට්සර්ලන්තය සතුටට පත් වෙනවා”. මෙරට ස්විට්සර්ලන්ත තානාපති කාර්යාලයේ සේවය කරන දේශීයව බඳවාගත් නිලධාරිනියකට අදාළ සිද්ධිය සම්බන්ධයෙන් අවධානය යොමු කරමින් මොක් මහතා අවධාරණය කළේ ශ්‍රී ලංකාවට හානියක් කිරීමට ස්විට්සර්ලන්තයේ කිසිදු අභිප්‍රායක් නොතිබූ බවයි. “දෙරටේ යහපත වෙනුවෙන් එක්ව කටයුතු කිරීමට අපි අපේක්ෂා කරනවා. එමෙන්ම මේ නොසන්සුන්කාරී තත්ත්වයෙන් මිදී කිසියම් අනවබෝධයක් වෙතොත් එය ඉවත් කර ගැනීමට ද අපට අවශ්‍යයයි” යනුවෙන් ස්විට්සර්ලන්ත තානාපතිවරයා සඳහන් කළේය. සිය ප්‍රතිචාරය දක්වමින් ජනාධිපතිතුමා ඊට අදාළ විමර්ශන පිළිබඳ වත්මන් ප්‍රගතිය තානාපතිවරයාට විස්තර කළේය. “පැහැර ගැනීම සම්බන්ධ චෝදනාව සම්පූර්ණයෙන්ම ගෙතු සිද්ධියක් බව මේ වන විට මනාව තහවුරු වී තිබෙනවා. ඌබර් වාර්තා, දුරකථන සංවාද සහ සීසීටීවී දර්ශන වැනි ප්‍රතික්ෂේප කළ නොහැකි සාක්ෂි මේ බව තහවුරු කරනවා. මම සහ මාගේ රජය අපකීර්තියට පත් කිරීමට කිසියම් පාර්ශවයකගේ අවශ්‍යතාවය මත තානාපති කාර්යාල සේවිකාව මෙසේ කටයුතු කළා විය හැකියි. සිදුවීමට මුහුණ පෑවා යැයි කියන නිලධාරියා මේ අයුරින් හැසුරුණේ ඇයි දැයි පැහැදිළි නැහැ යැයි” ජනාධිපතිතුමා කීය. සිද්ධිය ප්‍රථමයෙන් වාර්තා වූ අවස්ථාවේ දී ස්විට්සර්ලන්ත තානාපති කාර්යාලයේ ක්‍රියා කලාපය සම්බන්ධයෙන් තමන් කිසිදු වැරුද්දක් නොදකින බව ජනාධිපතිතුමා කීය. “එය සාධාරණයි, තම කාර්යාලීය සාමාජිකයෙකු ගැටලුවකට මුහුණ දී සිටින විට තානාපති කාර්යාලය ඊට මැදිහත් විය යුතු වෙනවා”. විමර්ශන කටයුතු කරගෙන යාම සඳහා රජයට සහාය වන ලෙස තානාපතිවරයාගෙන් ඉල්ලා සිටි ජනාධිපතිතුමා සඳහන් කළේ එවිට සත්‍ය හෙළි වනු ඇති බවයි. තානාපති කාර්යාලයේ පළමු ලේකම් සිදෝනියා ගේබ්‍රියල් (Sidonia Gabriel) මහත්මිය ද තානාපතිවරයා සමගින් මෙම අවස්ථාවට එක්ව සිටියේ ය"
    },
    {
        "content": "විපක්ෂ නායක මහින්ද රාජපක්ෂ මහතා මීට සුළු මොහොතකට පෙර ජනාධිපති ලේකම් කාර්යාලයේ දී ජනාධිපති ගෝඨාභය රාජපක්ෂ මහතා ඉදිරියේ නව රජයේ අග්‍රාමාත්‍යවරයා ලෙස දිවුරුම් දුන්නේ ය. මහින්ද රාජපක්ෂ මහතා අග්‍රාමාත්‍යවරය ලෙස පත් වන්නේ තෙවැනි වරටය. ශ්‍රී ලංකාවේ පස්වන විධායක ජනාධිපතිවරයා ලෙස ද මහින්ද රාජපක්ෂ මහතා කටයුතු කළේ ය. තිස්වසරක යුද්ධය නිම කිරීමට නායකත්වය ලබාදීමට මහින්ද රාජපක්ෂ මහතා කටයුතු කළ අතර එවකට මහින්ද රාජපක්ෂ රජය විසින් දැවැන්ත සංවර්ධන යෝජනා රැසක් ක්‍රියාත්මක කළේ ය. දිවුරුම් දීමේ අවස්ථාවට හිටපු ජනාධිපති මෛත්‍රිපාල සිරිසේන මහතා,හිටපු අග්‍රාමාත්‍ය රනිල් වික්‍රමසිංහ මහතා, මැති ඇමැතිවරු ඇතුළු සම්භාවනීය අමුත්තන් රැසක් සහභාගී වී සිටියහ."
    },
    {
        "content": "2019 ජනාධිපතිවරණයෙන් ශ්‍රී ලංකාවේ හත්වැනි විධායක ජනාධිපතිවරයා ලෙස තේරි පත් වූ ශ්‍රී ලංකා පොදුජන පෙරමුණ නියෝජනය කළ ගෝඨාභය රාජපක්ෂ මහතා වෙත ජනාධිපති ගරු මෛත්‍රීපාල සිරිසේන මැතිතුමා සිය උණුසුම් සුබ පැතුම් පිරිනමයි. ශ්‍රී ලංකාවේ හයවැනි විධායක ජනාධිපතිවරයා ලෙස කටයුතු කළ ජනාධිපති ගරු මෛත්‍රීපාල සිරිසේන මැතිතුමා ඊයේ දින ජනාධිපති ධුරයේ රාජකාරී අවසන් කළ අතර, එහි දී ජාතිය අමතා සිදු කළ විශේෂ ප්‍රකාශයේ දී ද තේරි පත්වන නව ජනාධිපතිවරයා වෙනුවෙන් සිය සුබපැතුම් පළ කරමින් ඔහුගේ ඉදිරි කටයුතු සර්වප්‍රකාරයෙන් ම සාර්ථක කර ගැනීමට සිය ආශිර්වාදය පළ කළේය. මේ අතර ජනාධිපතිතුමා එහි දී පෙන්වා දුන්නේ එම සියලුදෙනා හා එක්ව තම උතුම් මාතෘභූමිය සහ ආදරණීය ජනතාව වෙනුවෙන් අඛණ්ඩ කැපවීමෙන් යුතුව තමා විසින් ඉටු කළ වගකීම් හෙට දිනයේ ද ඉටුකිරීම අධිෂ්ඨානය බවයි. ජනාධිපති මාධ්‍ය අංශය"
    },
    {
        "content": "ජාතික ආරක්ෂාව සුරකීම රජයේ මූලික වගකීමක්. සුරක්ෂිත රටක් කිරීමට රාජ්‍ය ආරක්ෂක යාන්ත්‍රණය ශක්තිමත් කරනවා. මගේ රටට ආදරය කරනවා. රට ගැන දැක්මක් තිබෙනවා .අපට තිබෙන්නේ, ජාතියක් ලෙස එකට එක් වී මේ රට ගොඩ නැඟීමේ වගකීමයි යැයි ජනාධිපති ගෝඨාභය රාජපක්ෂ මැතිතුමා පැවසීය. ජනාධිපතිවරයා සිය ධූරයේ දිවුරුම් දීමෙන් අනතුරුව ජාතිය අමතමින් මෙසේ පැවසීය. ජනාධිපති මැතිවරණ ජයග්‍රහනයේ ප්‍රධාන සාධකය අතිගරු මහා සංඝරත්නයේ ආශිර්වාදයයි. බෞද්ධ දර්ශනය ආරක්ෂා කොට පෝෂණය කිරීමට  ඇප කැප වෙනවා. තමාගේ ජයග්‍රහනයට සහයෝගය දැක් වූ සෑමට ස්තූතිය පුද කරනවා.අපට තිබෙන්නේ, ජාතියක් ලෙස එකට එක් වී මේ රට ගොඩ නැඟීමේ වගකීමයි.ප්‍රතිපත්ති ප්‍රකාශය මාගේ කාලය තුළ ක්‍රියාත්මක කරනවා. ජාතික ආරක්ෂාව සුරකීම රජයේ මූලික වගකීමක්. සුරක්ෂිත රටක් කිරීමට රාජ්‍ය ආරක්ෂක යාන්ත්‍රණය ශක්තිමත් කරනවා.වෘත්තීය හා කාර්යක්ෂම රාජ්‍ය යන්ත්‍රණයක් ඇති කිරීමට කටයුතු කරනවා. දූෂණය මුලිනුපුටා දමනවා. කුසළතා වර්ධනයට ප්‍රමුඛතාව ලබදෙනවා. රටේ සෑම ක්ෂේත්‍රයටම නව තාක්ෂණය පුළුල් කරනවා. නීති ගරුක බව විනය ගරුක බව රකින රටක් ගොඩ නැඟීමට සැමගේ සහය ලබා ගැනීමට බලාපොරොත්තු වෙනවා. සෑම දෙනාගේම පුරවැසි අයිතිවාසිකම් ආරක්ෂා කිරීමට කටයුතු කරනවා. විශාල වැඩකොටසක් කෙටි කලක් තුළ ඉටු කිරීමට තිබෙනව.මගේ රටට ආදරය කරනවා. රට ගැන දැක්මක් තිබෙනවා යැයි පැවසීය."
    },
    {
        "content": "ශ්‍රී ලංකාව අපගේ 'අසල්වැසියා ප්‍රථමයෙන්' යන ප්‍රතිපත්තියේ සහ සාගර ප්‍රඥප්තියේ කේන්ද්‍රීය වන බව ඉන්දීය අග්‍රාමාත්‍ය නරේන්ද්‍ර මෝදි මහතා සිය ට්විටර් ගිණුමේ සිංහල භාෂාවෙන් පන්වුඩයක් තබමින් සඳහන් කරයි. ශ්‍රී ලංකා ජනපතිවරයාගේ ඉන්දීය සංචාරය සම්බන්ධයෙන් ඉන්දීය අග්‍රමත්‍යවරයා අතිශය සටුටට පත් වී තිබේ. සිංහල භාෂාවෙන් තබ ඇති පණිඩයේ මෙසේ ද සඳහන් කරයි. ''යටිතල පහසුකම් ව්‍යාපෘතීන්, ඉන්දියානු නිවාස ව්‍යාපෘතිය, සූර්යබල ව්‍යාපෘතීන් සහ ප්‍රජා සංවර්ධන ව්‍යාපෘතීන් වැනි කවර හෝ ව්‍යාපෘතියක අපගේ ප්‍රයත්නයන් ශ්‍රී ලාංකිකයන් රැසකගේ ජීවිතවල සුබදායි වෙනසක් ඇති කිරීම පිළිබඳව මම සතුටු වෙමි. '' යන්නයි."
    },
    {
        "content": "පසුගිය වසර පහක කාලය තුළ අපේ රටේ ප්‍රජාතන්ත්‍රවාදය, මානව නිදහස, අදහස් ප්‍රකාශ කිරීමේ හා තොරතුරු දැනගැනීමේ අයිතිය, සමානාත්මතාවය හා සංහිදියාව තහවුරු කරලීම උදෙසා අප කටයුතු කළා. ඒ වගේම තිරසර සංවර්ධන මාවතකට දේශය යොමු කළා. 19 වන ව්‍යවස්ථා සංශෝධනය මගින් සියලූ ආයතන දේශපාලනීකරණයෙන් නිදහස් කළා. පසුගිය ජනාධිපතිවරණය නිදහස්, ස්වාධීන හා සාධාරණ අන්දමින් පැවැත්වීමට හැකි වීම ඉන් ලද එක් ප්‍රතිඵලයක්. අප කළ ඒ කටයුතු පිළිබඳව නිවැරදි විනිශ්චය අනාගතය විසින් ලබා දේවි. මම 19 වෙනිදා ගෝඨාභය රාජපක්‍ෂ ජනාධිපතිතුමා හමු වුණා. එතුමා සමග පාර්ලිමේන්තුවේ ඉදිරි කටයුතු පිළිබඳව සාකච්ඡා කළා. පාර්ලිමේන්තුවේ බහුතරය අපට තිබුණත්, රාජපක්‍ෂ මහතාට ලැබුණු ජනවරම පිළිගෙන, එතුමාට අවශ්‍ය පරිදි ආණ්ඩුවක් පිහිටුවීමට ඉඩ සැලසීමට අප තීරණය කළා. මම ප්‍රජාතන්ත්‍රවාදය අගයනවා. ප්‍රජාතන්ත්‍රවාදයට ගරු කරනවා. ප්‍රජාතන්ත්‍රවාදීව කටයුතු කරනවා. ඒ අනුව යමින් නව ජනාධිපතිවරයාට නව ආණ්ඩුවක් පිහිටුවීමට අවකාශ සලසමින් අග්‍රාමාත්‍ය ධූරයෙන් ඉල්ලා අස්වීමට මම තීරණය කළා. මේ බව නිල වශයෙන් මම හෙට (21) ජනාධිපතිතුමාට දැනුම් දෙනවා. අග්‍රාමාත්‍යවරයා ලෙස කටයුතු කළ කාලය තුළ මට ප්‍රශංසා වගේම නින්දා අපහසත් එල්ල වුණා. හොඳ වගේම නරක අහන්නත් ලැබුණා. මට ප්‍රශංසා කළ, නින්දා කළ, හොඳ කියූ, නරක කියූ සියළු දෙනාටම ස්තුතිය පිරිනමනවා. මගේ රාජකාරි කටයුතු සඳහා සහය වුණු සියල්ලටත් කෘතවේදීත්වය පුද කරනවා. ස්තුතියි.   අග්‍රාමාත්‍ය කාර්යාලය"
    },
    {
        "content": "අයහපත් කාලගුණය හේතුවෙන් මේ වන විට රට පුරා විවිධ දිස්ත්‍රික්කයන් වෙත බලපා ඇති ගංවතුර, නායයෑම් හා අනෙකුත් ආපදා තත්ත්වයන්හි දී මහජනයාගේ ආරක්ෂාව සහ සුභසාධනය තහවුරු කරලීම සම්බන්ධයෙන් ගත යුතු සියළු ක්‍රියාමාර්ගයන් නොපමාව ගැනීමට කටයුතු කරන ලෙස අතිගරු ජනාධිපතිතුමා විසින් රාජ්‍ය නිලධාරීන් වෙත උපදෙස් ලබා දී ඇත. පවතින අධික වර්ෂා තත්ත්වය හේතුවෙන් ඇති විය හැකි නායයෑම්, පස් කඳු කඩා වැටීම්, ගල් පෙරලීම් වැනි අවදානම් තත්ත්වයන්ට මුහුණ දීම පිණිස ආරක්ෂක අමාත්‍යාංශය සහ ආපදා කළමනාකරණ මධ්‍යස්ථානය සමඟ සම්බන්ධීකරණයෙන් ආපදා අවම කිරීමට සහ කඩිනම් ප්‍රතිචාර දැක්වීමට අවශ්‍ය වාතාවරණය ඇති කිරීමට හා මහජන සුභසාධනය සඳහා ක්ෂණික පියවර ගැනීමට අදාළ අමාත්‍යාංශයන්හි නිලධාරීන්, දිස්ත්‍රික් ලේකම්වරුන් සහ ප්‍රාදේශීය ලේකම්වරුන් වෙත චක්‍රලේඛ උපදෙස් මඟින් මේ වන විට දැනුම් දී ඇත. මෙම සියළු කාර්යයන් සම්බන්ධීකරණය හා සමාලෝචනය ගරු අග්‍රාමාත්‍යතුමාගේ ප්‍රධානත්වයෙන් සිදුකීරීමට ද කටයුතු සලසා තිබේ. ජනාධිපති කාර්යාලය"
    },
    {
        "content": "මේ කාලය තුළ පිහිටුවා තිබෙන්නේ අන්තර් කාලීන ආණ්ඩුවක්. මේ කාලය තුළ අපි පිහිටවූ ආණ්ඩුව ප්‍රධාන වශයෙන්ම අප විසින් ඉදිරිපත් කළ සැලැස්මේ මුලිකව අපි ජනතාවට පොරොන්දු වූ කරුණු ක්‍රියාත්මක කිරීම සඳහා පමණක් සිමා වුණු රජයක් යැයි ජනාධිපති ගෝඨාභය රාජපක්ෂ මහතා පවසයි. ශ්‍රී ලංකා ජනරජයේ නව අමාත්‍ය මණ්ඩලය දිවුරුම් දීම අද (22) ජනාධිපති ලේකම් කර්යයාලයේ දී සිදු විය. ඒ අනුව, නව අමාත්‍යවරු 15 දෙනෙක් ජනාධිපතිතුමා ඉදිරියේ දුව්රුම් දුන්හ. ඉන් අනතුරුව ජනාධිපති තුමා නව අමාත්‍යවරුන් අමතනු ලැබිය.   ගරු අගමැතිතුමාගෙන් අවසරයි! අද දින පත් වුනු සියලුම නව අමාත්‍යවරුන්ගෙන් අවසරයි! සියලුම මන්ත්‍රී වරුන්ගෙන් අවසරයි! ප්‍රථමයෙන්ම අද දින දිවුරුම් දුන් සියලු දෙනාටම සුභ පැතුම් එක් කරන්නට කැමතියි. අපි සෞභාග්‍ය දැක්ම ප්‍රතිපත්ති ප්‍රකාශනය ඉදිරිපත් කළ අවස්ථාවේ දී සඳහන් කළා. අපිට හැකි වුණු ප්‍රථම අවස්ථාවේ දී ම මහා මැතිවරණයක් පවත්වා අපේ රජයක් පිහිටුවනවා කියන කාරණය. ඒ වෙනුවෙන් ජනවරමක් ඉල්ලුවා, එනිසා ප්‍රථමයෙන් අපිට ව්‍යවස්ථාවට අනුව ලැබෙන ප්‍රථම අවස්ථාවේ දී ම මහජනතාවගේ කැමැත්ත ඉල්ලා අපි මැතිවාරණයකට යනවා. එනිසා අපි මේ කාලය තුළ පිහිටුවා තිබෙන්නේ අන්තර් කාලීන ආණ්ඩුවක්.මේ කාලය තුල අපි පිහිටවූ ආණ්ඩුව ප්‍රධාන වශයෙන්ම අප විසින් ඉදිරි පත් කළ සැලැස්මේ මුලිකව අපි ජනතාවට පොරොන්දු වූ කරුණු ක්‍රියාත්මක කිරීම සඳහා පමණක් සිමා වුණු රජයක්. ඒ නිසා තමයි අපි 15 දෙනකුගෙන් සමන්විත කැබිනට් මණ්ඩලයක් පත්කර ගනු ලැබුවේ. විශේෂයෙන්ම අද මහජනතාව විශාල බලාපොරොත්තු ඇතිවයි අපිව මේ මැතිවරණයේ දී විශිෂ්ට ජයග්‍රහණයක්ලබා දෙනු ලැබුවේ. අපි හමුවේ විශාල අභියෝග තිබෙනවා. මේ අභියෝග ජයගන්නට වගේම මහජනත්වගේ ඒ බලාපොරොත්තු අපි සම්පුර්ණයෙන්ම ඉටු කරනන්ට අවශ්‍යයි. අපි දන්නවා පසුගිය වකවානුව තුළ මේ රටේ මහජනතාව පැවතෙන දේශපාලන සංස්කෘතිය වෙනුවෙන් විශාල අප්‍රසාදයක් පවතින බව. එය අපි සියල්ලම දන්නා කරුණක්. එමෙන්ම, මෙම නව රජය එම සංස්කෘතියෙන් ඉවතට ඇවිත් ජනතාව බලාපොරොත්තුවන අලුත් යුගයකට යා යුතුයි. මේනිසා මෙම කාලය තුළ අපි උපරිම හැකියාව යොදවා එම ප්‍රතිපත්ති ප්‍රකාශනයේ ජනතාව වෙනුවෙන් පොරොන්දු වුනු ප්‍රධාන කරුණු ක්‍රියාත්මක කිරීමට අවශ්‍ය සම්පුර්ණ සහය සියලු දෙනාගෙන්ම මේ අවස්ථාවේ දී බලාපොරොත්තු වෙනවා. විශේෂයෙන්ම, අපි අමාත්‍ය මණ්ඩලය 15 කට සිමා කළා. ඉන්පසු ඉදිරියේ දී එම අමාත්‍යවරුන් යටතේ රාජ්‍ය අමාත්‍යවරු පත් කිරීමට නියමිතයි. අමාත්‍යවරුන් පත් කිරීමේ දී අමාත්‍ය මණ්ඩලයේ විවිධ අමාත්‍ය මණ්ඩල ලෙස පත් කර තිබෙන්නේ ලේකම්වරුන් සහිතව එම රාජ්‍ය අමාත්‍ය වරුන්ටත් ඔවුන්ගේ රාජකාරි හොදින් ඉටු කරන්නට හැකිවන අයුරිනි. එම රාජ්‍ය අමාත්‍යවරුන්ට ඔවුන්ට නියමිත රාජකාරි කරන්නට සහය ලබාදෙන ලෙස එම අමාත්‍යවරුන්ගෙන් ඉල්ලා සිටිනවා. මක්නිසාද යත්, මින්පෙර පත් වු රාජ්‍ය අමාත්‍ය වරුන්ට ඔවුන්ගේ රාජකාරි ක්‍රියාත්මක කිරිමට ඔවුන්ට බලයක් නොමැති බව චෝදනාව තිබු බැවිනි. එම චෝදනාවට නැවත ලක් නොවන ආකාරයෙන් කටයුතු කිරීම උදෙසා රාජ්‍ය අමාත්‍යවරුන්ටත් ඔවුන්ගේ රාජකාරි ක්‍රියාත්මක කිරිමට අවශ්‍ය සහය ලබා දෙන ලෙස ඉල්ලා සිටිනවා. තරුණ මන්ත්‍රීවරුන් විසින් කළ කැබිනට් මණ්ඩලය දී කරන ලෙස දුන් ඉල්ලීමට විශේෂයෙන්ම මම ස්තුති වන්ත වෙනවා. ඔවුන් මගෙන් ඉල්ලා සිටිය කුඩා ඇමති මණ්ඩලයක් පත් කරන ලෙස සහ සාර්ථකව රජය පරිපාලනයට සම්බන්ධ වන්නට ඔවුන්ටත් අවසථාවක් ලබා දෙන ලෙස. ඔවුන්ගේ එම ඉල්ලීම ඉතාමත්ම සාධාරණයි කියා මං හිතනවා. විශේෂයෙන්ම ඇමතිවරුන්ගෙන් සහ ඉදිරියේ දී පත් වීමට නියමිත රාජ්‍ය අමාත්‍යවරුන්ගෙන් ඉල්ලා සිටින්නේ ඉදිරිපත් කළ ප්‍රතිපත්ති ප්‍රකාශනය අනුව අපි කරන කටයුතු කරන්නා කියන කාරණය. විශේෂයෙන් සඳහන් කල යුතු කරුණු කිහිපයක් තිබේ. අමාත්‍යවරුන් යටතේ පවතින රාජ්‍ය ව්‍යවසායයන් සහ සංස්ථා වල බොහෝ ආයතන පාඩු ලබන ආයතන ලෙස පවතී. අපි එම ආයතන ලාභ ලබන භාණ්ඩාගාරයට බරක් නොවන සාර්ථක ආයතන කරන්නට අවශ්‍යයි. ඒ සඳහා එම ආයතනවල සභාපති, අධ්‍යක්ෂක තනතුරු සඳහා එම කාර්යය සඳහා හැකියාව ඇති සුදුසුකම් ඇති, වෘත්තීය නිපුණත්වයන් සහිත අධ්‍යක්ෂකවරු සභාපතිවරුන් පත් කර ගැනීමට අවශ්‍යයි. ඒ නිසා ප්‍රතිපත්ති ප්‍රකාශනයේ සඳහන් පරිදි එම අධ්‍යක්ෂක මණ්ඩල පත් කර ගැනීම සඳහා තේරීම් මණ්ඩලයක් මඟින් තෝරා ගැනීමට කටයුතු කරනවා. ඒ ඒ ආයතන වල සුදුසු පුද්ගලයින් ඇත්නම් එම පුද්ගලයින්ගේ නම් මෙකි තේරීම් මණ්ඩලයට ලබා දෙන ලෙස අමාත්‍යවරුන්ගෙන් ඉල්ලා සිටිනවා. මෙය ඉතාමත් වදගත් කාර්යක්ෂම හා ලාභලබන ආයතන බවට පත් කර ගැනීම සඳහා. එමෙන්ම, නිපුණත්වයක් අවශ්‍ය නොවන ඇබෑර්තු පිරවීමේදී එම තනතුරු ලබා දිය යුත්තේ දුප්පත්කමින් පහළම මට්ටමේ ඉන්නා අයටයි.දුප්පත් කමින් ඉහලට ගන්නට නම් එම දුප්පත් පවුල්වලට නිපුනත්වයක් නොමැති ඇබෑර්තු ලබා දිය යුතු වන්නේ.එම පුරප්පාඩු සඳහා ඉහළ සුදුසුකම් ඇති අය පත් කල හොත් එකී කාර්යය නිසියාකාරව සිදු නොවේ. එනිසා පෙර පරිදි මෙන් නොව, ඒ ඒ පළාත්වල සෑම ප්‍රදේශයකටම සෑම මන්ත්‍රීවරයෙකුටම එම පුරප්පාඩු පිරවීම සඳහා සමාන අයිතියක් ලබා දිය යුතුයි. ජනාධිපති කාර්යයාලයට ඒ බව දනවන ලෙස මෙහි දී සඳහන් කර සිටිනවා. සදුදා දින වන විට රාජ්‍ය අමාත්‍ය වරුන් පත් කිරීමට බලාපොරොත්තු වෙනවා. අපි හැමදෙනාම දනන් පරිදි 19 වන සංශෝධනයට අනුව අමාත්‍ය මණ්ඩල සහ මුළු ප්‍රමාණයේ සීමාවක් පනවා තිබේ. ඒ සිමාව ඇතුළතයි මෙම ඇමති මණ්ඩල ලබා දීමට හැකියාව තිබෙන්නේ. ඒ නිසා විශේෂයෙන්ම, අද පත් කල ඇමති මණ්ඩයේ පවා 15 දෙනකු තෝරා ගැනීමට අපහසුතාවයක් වුනි. නමුත් වඩාත් වැදගත් වන්නේ අපි ඉදිරියේ ඇත අභියෝග ජයගන්නට. ඒ නිසා මා හටත්, අගමැතිවරයාටත් සහයෝගය ලබා දෙන මෙන් ඉල්ලා සිටිනවා. එමෙන්ම, ඉදිරියේ දී පැවැත්වීමට නියමිත මැතිවරණයේ විශිෂ්ට ජයග්‍රහණයක් ලබා ගැනීමට අවශ්‍යයි. ඒ සඳහාත් ඔබතුමන්ලාගේ සහාය ඉල්ලමින් නැවත වරක් නව අමාත්‍ය මණ්ඩලයට සුභාසිංසන එක් කිරීමට කැමතියි.   ස්තුතියි!"
    },
    {
        "content": "කැනඩා,චීන රාජ්‍ය තාන්ත්‍රික නියෝජිතයින් ජනපති හමුවෙති"
    },
    {
        "content": "විදෙස් රටවල් නියෝජනය කරන රාජ්‍ය තාන්ත්‍රික තානාපතිවරුන් රැසක් අද (2) කොළඹ දී අග්‍රාමාත්‍ය මහින්ද රාජපක්ෂ මහතා හමුවිය. ශ්‍රී ලංකාවේ, ඇමරිකා එක්සත් ජනපද තානාපති , Alaina B. Teplitz මහත්මිය අද උදෑසන අරලිය ගහ මන්දිරයේදී හමු වී තිබේ. එමෙන් ම ශ්‍රී ලංකාවේ, ජපන් තානාපති ,Akira Sugiyama මහතා අද උදෑසන අරලිය ගහ මන්දිරයේදී අග්‍රාමාත්‍යවරයා හමුවිය. ශ්‍රී ලංකාවේ, ඉතාලියානු තානාපති Rita Giuliana Mannella මහත්මිය අද උදෑසන අරලිය ගහ මන්දිරයේදී අගමැතිවරයා හමුවී තිබේ. මෙම හමුවීම් ඉතාමත් සුහදශීලීව සිදුව ඇති අතර රටවල් අතර සහයෝගිතාව වෙනුවෙන් සුවිශේෂී කරුණු රැසක් සාකච්ඡාවට හා අවධානයට යොමු වී තිබේ."
    },
    {
        "content": "නව බදු රෙගුලාසි ක්‍රියාත්මක කිරීම- මුදල්, ආර්ථික සහ ප්‍රතිපත්ති සංවර්ධන අමාත්‍යාංශය සරල, විනිවිද පෙනෙන හා කාර්යක්ෂම බදු ක්‍රමයක් යළි නිර්මාණය කිරීමේ අරමුණෙන් බදු ප්‍රතිපත්ති රාමුවක් 2019 නොවැම්බර් මස 27 වැනි දින රජය විසින් හඳුන්වා දෙන ලද අතර මෙමගින් ස්වයං අනුකූලතාවය හා පහසු බදු පරිපාලනයක් ප්‍රවර්ධනය කරනු ලැබේ.  මෙම නව බදු ප්‍රතිපත්තිය ජනාධිපති ගෝඨාභය රාජපක්ෂ මහතාගේ මැතිවරණ පොරොන්දු ඉටු කිරීමකි. අතිශය සංකීර්ණ වූ බදු ක්‍රමය ආමන්ත්‍රණය කිරීමට මෙම නව බදු ප්‍රතිසංස්කරණය හරහා රටේ බදු ක්‍රමයට පරිවර්තනයන් හඳුන්වා දී ඇත. වත්මන් සංකීර්ණ බදු ක්‍රමය දුෂණ, අක්‍රමිකතා හා ඇතැම් මූලික බදුකරණ මූලධර්ම, සම්මතයන් සහ බදු ගෙවන ජනතාවට දැරිය නොහැකි විකෘති කිරීම්වලට තුඩු දී ඇත. ශ්‍රී ලංකාවේ ආර්ථිකය, වර්ධනය වෙමින් පවත්නා උද්ධමන නැඹුරුව සමග දළ දේශීය නිෂ්පාදිතයේ 2%ක තරම් අඩු වර්ධන මට්ටමක් වාර්තා කර ඇති අවධියක මෙම බදු ප්‍රතිසංස්කරණයේ ආරම්භය සිදු කරනු ලැබ තිබේ. තවද, රට තුළ පවත්නා ණය සහ මූල්‍ය එකතුවෙහි ඌණ ක්‍රියාකාරී ආර්ථිකය එහි සමස්ත ඉල්ලුම වැඩි කිරීම සඳහා සැලකිය යුතු මූල්‍ය උත්තේජනයක් සැපයීමට ඉඩ තිබෙන බව රජය අවධාරණය කරයි. ඒ අනුව මෙය ආර්ථික ක්‍රියාකාරකම් උත්තේජනය කිරීම සහ සාමාන්‍ය ජනතාව මත පැටවූ බදු බර ලිහිල් කිරීම සඳහා රජය විසින් ගනු ලැබූ කාලෝචිත පියවරකි. මෙමගින් පෞද්ගලික අංශයට ඔවුන්ගේ ව්‍යාපාර සැලසුම් සහ ආයෝජන තීරණ සඳහා හිතකර පරිසරයක් නිර්මාණය කරනු ඇති අතර එමගින් කෙටි කාලීනව හා මාධ්‍ය කාලීනව ආර්ථික වර්ධන වේගය ඉහළ නැංවෙනු ඇත. ජාතිය ගොඩනැගීමේ බද්ද (ණ්ඹ්ඨ්) සහ උපයන විට බද්ද ඉවත් කිරීම මෙන් ම වැට් බද්ද 8% දක්වා අඩු කිරීමේ ප්‍රතිඵලයක් ලෙස භාණ්ඩ හා සේවාවල මිල අඩුවනු ඇති අතර මේ හරහා උද්ධමනය මධ්‍යස්ථභාවයකට ද පත්වනු ඇත. මෙම ප්‍රතිපත්තිමය ක්‍රියාමාර්ග රාජ්‍ය වියදම් කළමනාකරණය සම්බන්ධයෙන් අනෙකුත් ප්‍රධාන ප්‍රතිසංස්කරණ ප්‍රමුඛතාවට අනුකූලව ඒකාකාරී ප්‍රතිපත්ති රාමුවක් ලෙස ක්‍රියාත්මක කෙරේ. මෙමගින් ගුණාත්මක පාලන ක්‍රමයක් සැපයීම සඳහා රාජ්‍ය ව්‍යවසාය වැඩි දියුණු කිරීම සහ පරිපාලන පද්ධති සරල කිරීමක් ද ක්‍රියාවට නැංවේ. රජයේ ක්ෂණික ප්‍රමුඛතාව වන්නේ ගොවි ප්‍රජාවගේ ජීවනෝපාය වැඩි දියුණු කිරීම සහ ආහාර සුරක්ෂිතතාව සහතික කිරීම සඳහා කෘෂිකාර්මික අංශය දැනට පවත්නා යහපත් කාලගුණය හේතුවෙන් පූර්ණ ධාරිතාවකට ගෙන ඒමට සැලසුම් ක්‍රියාත්මක කිරීමයි. සංචාරක ව්‍යාපාරය, තොරතුරු තාක්ෂණ සේවා, ඉදිකිරීම් හා දේපොළ වෙළෙඳපොළ, අපනයනය හා ග්‍රාමීය කෘෂිකර්මාන්තය සහ වෘත්තිකයන් වෙනුවෙන් විදේශයන් හි දී ඉපැයීම් සඳහා ලබා දී ඇති සහනයන් මිල ස්ථායිතාවයකින් යුතු යහපත් ආර්ථික වර්ධනයක් පවත්වා ගැනීමට අපේක්ෂිතයි. දූරදර්ශී රාජ්‍ය මූල්‍ය පාලන තන්ත්‍රයක් සඳහා රජය දක්වන කැපවීම ආරම්භයේ දීම පිළිබිඹු වන්නේ අමාත්‍ය මණ්ඩලය තාර්කික කිරීමට ගත් තීරණය සහ ප්‍රමුඛතා නොවන රාජ්‍ය වියදම් සඳහා වන සීමාවන් පැනවීමය. අමාත්‍ය මණ්ඩලය විසින් අනුමත කරන ලද පරිදි, කාර්ය මණ්ඩලය කළමනාකරණය කිරීම, වාහන මිලදී ගැනීම සහ ගොඩනැගිලි හා කාර්යාල පහසුකම් සීමා කිරීම ඇතුළුව එහි වියදම් පාලනය කිරීම සඳහා පියවර ගත යුතුයැයි සියලු අමාත්‍යාංශ, දෙපාර්තමේන්තු සහ වෙනත් ආයතන වෙත දැනටමත් උපදෙස් නිකුත් කර ඇත. මේ අනුව වියදම් දැරීමේදී දැඩි අයවැය විනයකට අනුගත වීම අත්‍යාවශ්‍ය වේ. වක්‍ර බදු අඩු කිරීම අමාත්‍යාංශ, දෙපාර්තමේන්තු සහ වෙනත් ආයතනවල සැලකිය යුතු ඉතිරියක් වනු ඇති බව ද සැලකේ. එමඟින් රාජ්‍ය වියදම් අඩු කරනු ලැබේ. පාඩු ලබන රාජ්‍ය ව්‍යසායයන් (SOE) ලාභ ලබන ව්‍යාපාර බවට හැරවීමට, සුදුසුකම් ලත් හා දක්ෂ පුද්ගලයින් සොයා ගැනීමේ අරමුණින් විශේෂ කමිටුවක් විසින් මෙහෙයවනු ලබන තේරීම් ක්‍රියාවලියක් හරහා රාජ්‍ය හිමිකාර ව්‍යාපාරවල ප්‍රධාන තනතුරු සඳහා පත්වීම් ලබා දීමට කටයුතු යොදා ඇත. 2019 සඳහා අපේක්ෂිත රාජ්‍ය මූල්‍ය හිඟය ඇස්තමේන්තු ගත ප්‍රමාණයට වඩා වැඩි වනු ඇති අතර එය දළ දේශීය නිෂ්පාදිතයෙන් සියයට 7 ක් පමණ විය හැකිය. අපේක්‍ෂා කළ ආදායමට වඩා සැලකිය යුතු අඩුවීමක් හේතුවෙන් සහ ප්‍රධාන වශයෙන් මන්දගාමී වර්ධනය සහ මැතිවරණ ආශ්‍රිත වියදම් වැඩිවීම මෙයට හේතු වනු ඇත. මධ්‍ය කාලීනව දළ දේශීය නිෂ්පාදිතයෙන් සියයට 4 ක් දක්වා අයවැය හිඟය අඩු කිරීමේ මාවතක් ඔස්සේ සිය මෙහෙයුම් නැවත සකස් කිරීමට සහ ණය තොගය තාර්කිකකරණය සමඟ කළමනාකරණය කළ හැකි මට්ටම් කරා ගෙනයෑමට රජය සාමූහික ප්‍රයත්නයක් දරමින් සිටියි. රාජ්‍ය යාන්ත්‍රණය තුළ ශක්තිමත් රාජ්‍ය මූල්‍ය විනයක් පවත්වා ගෙන යාම සහතික කිරීම සඳහා ක්‍රියාමාර්ග බොහෝමයක් සැලසුම් කර ඇති අතර එමඟින් රාජ්‍ය සම්පත් ඵලදායී ලෙස භාවිත වන අතර රාජ්‍ය මූල්‍ය වගකීම ද සහතික කෙරේ. ශ්‍රී ලංකාවේ ප්‍රගතිය සහ සමෘද්ධිය වෙනුවෙන් කැපවී සිටින ජාත්‍යන්තර මූල්‍ය ආයතන (අයිඑෆ්අයි) සහ සංවර්ධන හවුල්කරුවන් සමඟ අඛණ්ඩ සම්බන්ධතාවය මත මෙම උත්සාහයන් ක්‍රියාත්මක කෙරේ."
    },
    {
        "content": "නවසීලන්ත රජයේ ශ්‍රී ලංකා තානාපතිනි Joanna Kempkers මහත්මිය කොළඹ දී ජනාධිපති ගෝඨාභය රාජපක්ෂ මහතා හමු වී තිබේ. මෙම හමුව ඉතාමත් සුහඳ අයුරින් පවත්වා ඇති  අතර දෙරට අතර ද්විපාර්ශවික සබඳතා ශක්තිමත් අයුරින් පවත්වාගැනීම සම්බන්ධයෙන් මෙහිදී අවධානයට ලක්ව ඇත. එමෙන් ම පාකිස්ථන විදේශ කටයුතු අමාත්‍ය Shad Mahmood Qureshi මහතා ද ජනාධිපතිවරයා හමු වී ඇත. එහිදී ආර්ථික සංවර්ධනය, වෙලඳ හා ආරක්ෂක සහයෝගීතාව පිළිබඳව එහිදී සාකච්ඡාවට ලක්ව තිබේ."
    },
    {
        "content": "දැනට ගුරු පුහුණුව සඳහා පවතින විද්‍යාපීඨ සියල්ල විශ්වවිද්‍යාල පීඨ බවට උසස් කරන බව සම කැබිනට් මාධ්‍ය ප්‍රකාශක,අමාත්‍ය බන්දුල ගුණවර්ධන මහතා පවසයි. අද (05) රජයේ ප්‍රවෘත්ති දෙපාර්තමේන්තුවේ පැවැති කැබිනට් තීරණ දැනුම් දීමේ මාධ්‍ය හමුවේ දී අමාත්‍යවරයා මෙසේ පැවසීය. දැනට ගුරු පුහුණුව සඳහා පවතින විද්‍යාපීඨ සියල්ල විශ්වවිද්‍යාල පීඨ බවට උසස් කරලා, ඩිප්ලෝමා ලබාදෙන ක්‍රමවේදය වෙනස් කර, සියලු ගුරුවරු උපාධිධාරී ගුරුවරු බවට පත් කරන දැවැන්ත පරිවර්තන තීන්දුවක් කැබිනට් මණ්ඩලය විසින් ගත් බව අමාත්‍යවරයා පැවසීය. ඉගැනුම් හා ඉගැන්වීම් ක්‍රියාවලියේ දී ඉතා වැදගත් සාධකය වන්නේ ගුරුතුමා සහ ගුරුතුමියයි.පුහුණු ගුරුවරු ඇති කිරීමට මෙතෙක් කළ ක්‍රියා පිළිවෙත වූයේ උසස් පෙළ සමත් දරුවන්ගේ ඉසඩ් ලකුණු පදනම් කරගෙන කොටසක් විශ්වවිද්‍යාලවලට සහ තව කොටසක් විද්‍යා පීඨවලට  ගන්නවා.විද්‍යාපීඨවල අයට ලැබෙන්නේ ඩිප්ලොමාවක් පමණයි. වැටුප් හා අධ්‍යාපනයේ ගුණාත්මකභාවය පිළිබඳව විෂමතාවක් මින් ඇති වෙනවා. මෙම වැඩපිළිවෙල කෙටි කාලයක දී සකස් කිරීම සඳහා අධ්‍යාපන විශේෂඥයින් සමන්විත විශේෂඥ කමිටුවක් පත් කිරීමට කටයුතු කර තිබෙනවා යැයි අමාත්‍යවරයා කීය. අධ්‍යාපන අමාත්‍ය ඩලස් අලහප්පෙරුම මහතා විසින් මෙම කැබිනට් යෝජනාව ඉදිරිපත් කර ඇත.මෙය අධ්‍යාපන ක්ෂේත්‍රයේ හැරවුම් ලක්ෂයක් නිර්මාණය වන බවද අමාත්‍යවරයා පැවසීය"
    },
    {
        "content": "මතෘ භූමියේ ආරක්ෂකයා ලෙස වත්මන් ජනපති ජනතාවගේ ආදරයට පාත්‍ර වෙලා - අතිපූජ්‍ය වැලමිටියාවේ කුසලධම්ම නා හිමියෝ"
    },
    {
        "content": "යුද්ධයේ දී රණක්ෂිතයට පත් රණවිරුවන්ගේ චිත්‍ර/මූර්ති, ලී කැටයම් හා අත්කම් නිර්මාණ ප්‍රදර්ශනය දෙසැම්බර් 12 සහ 13 දෙදින කොළඹ ජේ.ඩී.ඒ.කලාගාරයේ දී පැවැත්වේ. දශක තුනකට ආසන්න යුද්ධයේ දී ත්‍රස්තවාදී ප්‍රහාර හේතුවෙන් තුවාල ලබා රණක්ෂිතයට පත් රණවිරුවන් දිවි ඇති තෙක් රැක බලා ගැනීමට ස්ථාපිත රණවිරු සෙවණ, අභිමන්සල 1,2,3 සහ මිහිඳු සෙත් මැදුර යන සුවසහන මධ්‍යස්ථාන මෙන්ම රණවිරු සම්පත් කේන්ද්‍රය වෙතිත් පුහුණු පාඨමාලා හදාරන රණවිරුවන් හා රෙජිමේන්තු මධ්‍යස්ථාන යටතේ ස්ථාපනය කර ඇති රෙජිමේන්තු මූලස්ථාන බළඇණියන්හි පුනරුත්ථාපනය ලබන රණවිරුවන්ගේ කුසලතා වර්ධනය කිරීම, කලාත්මක හැඟීම් නිර්මාණාත්මකව එළිදැක්වීම, ඔවුන් ඇගයීම සහ ධෛර්යමත් කිරීම අරමුණු කරගෙන ''උට්ඨාන විර්යය'' චිත්‍ර/මූර්ති, කැටයම් හා අත්කම් නිර්මාණ ප්‍රදර්ශනය 2019.12.12 සහ 13 යන දෙදින තුළ කොළඹ සෞන්දර්ය විශ්වවිද්‍යාලයේ ජේ.ඩී.ඒ.පෙරේරා කලාගාරයේ දී යුධහමුදාපති ලුතිනන් ජනරාල් ශවේන්ද්‍ර සිල්වා මහතාගේ ප්‍රධානත්වයෙන් ඉතා උත්කර්ෂවත් අන්දමින් පැවැත්වීමට කටයුතු සුදානම් කර ඇති බව යුධහමුදා පුනරුත්ථාපන අධ්‍යක්ෂ මණ්ඩලයේ අධ්‍යක්ෂ බ්‍රිගේඩියර් ශිරාල් අබේසේකර මහතා අද (05) කොළඹ දී පැවති මාධ්‍ය හමුවක දී පැවසීය. මෙම ප්‍රදර්ශනය 2019.12.12 වන දින 1830 පැයට සමාරම්භ කිරීමට නියමිත අතර 2019.12.13 වන දින පෙරවරු 0900 පැයේ සිට 2000 පැය දක්වා මහජනතාවට විවෘතව පවතී. එහිදී පුනරුත්ථාපනය ලබන රණවිරුවන්ගේ හැකියාවන් සහ දක්ෂතාවයන් දැකබල ගැනීම සහ ඔවුන්ගේ නිර්මාණ මිල දී ගැනීමටත් පැමිණෙන්නවුන් හට හැකි බව මෙහි දී සඳහන් කරන ලදී. මෙම ප්‍රදර්ශනය සඳහා රක්ෂිත රණවිරුවන් 62 කු විසින් නිර්මාණය කරන ලද චිත්‍ර 172 ක් , මූර්ති 15 ක්, ලී කැටයම් 34 ක්, අත්කම් නිර්මාණ 203 ක් හා වෙනත් නිර්මාණ 23 ක් පමණ ප්‍රමාණයක් ඉදිරිපත් කිරීමට නියමිතයි. මෙම මාධ්‍ය හමුව සඳහා යුද්ධ හමුදා පුනරුත්ථාපන අධ්‍යක්ෂ මණ්ඩලයේ අධ්‍යක්‍ බ්‍රිගේඩියර් උපුල් වීරකෝන්, මිහිදු සෙත් මැදුර - අත්තිඩිය සේනාධිනායක කර්නල් විජේන්ද්‍ර ගුණතිලක සහ අබිමන්සල - 02 - කඹුරුපිටිය සේනාධිනායක ලුතිනන් කර්නල් දැදිගම යන මහත්වරුන් ද සහභාගී වීය."
    },
    {
        "content": ",  ,  ,  (Fin),  (Fly),  Feather (Light),  (Welter),  Heavy ,  Middle Bantam      “ , ,  ,  ”  “ ,  ,  ”"
    },
    {
        "content": "අධ්‍යාපන ක්ෂේත්‍රයේ පැතිකඩ රැසක් කඩිනම් වෙනසක් සඳහා ජනපති අවධානය"
    },
    {
        "content": "එක්සත් අරාබි එමිර් රාජ්‍යයේ 48 වන ජාතික දින සැමරුම් උත්සවය අග්‍රාමාත්‍ය මහින්ද රාජපක්ෂ මහතාගේ ප්‍රධානත්වයෙන් පැවැත්විණි. ශ්‍රී ලංකාවේ එක්සත් අරාබි එමීර් රාජ්‍යයේ තානාපති කාර්යාලය විසින් සංවිධානය කර තිබුණි. මේ අවස්ථාවට විශේෂ අමුත්තන් රැසක් එක්ව සිටියේ ය."
    },
    {
        "content": "දියුණු රටක් ගොඩනැඟීමට මෙරට රාජ්‍ය සේවයේ පවතින සියලු දුර්වලතා කඩිනමින් නිවරැදි කළ යුතු අතර, ආකල්පමය වෙනසක් තුළින් කාර්යක්ෂම සහ විධිමත් රාජ්‍ය සේවයකට කැපවෙමු යැයි ජනාධිපති ගෝඨාභය රාජපක්ෂ මැතිතුමා නව රාජ්‍ය අමාත්‍යාශ ලේකම්වරුන්ට පැවසීය. රාජ්‍ය අමාත්‍යාංශ සඳහා පත් කෙරුණු නව ලේකම්වරු අද (09) පස්වරුවේ ජනාධිපති කාර්යාලයේ දී සිය පත්වීම් ලිපි ලබා ගත් අතර ඉන් අනතුරුව ඔවුන් අමතමින් ජනාධිපතිතුමා මේ බව ප්‍රකාශ කළේය. රාජ්‍ය සේවය විධිමත්ව සහ කාර්යක්ෂමව ඉදිරියට පවත්වාගෙන යාමේදී නවීන තාක්ෂණය උපරිමයෙන් භාවිත කළ යුතුය. රාජ්‍ය ව්‍යුහය වංචාවෙන් දූෂණයෙන් තොරව නිවැරදි යාන්ත්‍රණයක් ලෙස ක්‍රියාත්මක වීමේ වැදගත්කම ද ජනාධිපතිතුමා පැහැදිළි කළේය. රාජ්‍ය සේවකයින්ට පුහුණු අවස්ථා විවෘත කර දීමට කටයුතු කරන බව පැවසූ ජනාධිපතිතුමා පසුගියදා තමා කළ ඉන්දීය රාජ්‍ය චාරිකාවේ දී ඒ පිළිබඳ අවධානය යොමු කළ බව කියා සිටියේය. තම ප්‍රතිපත්ති ප්‍රකාශය මඟින් රටේ සෑම අංශයක් කෙරෙහිම අවධානය යොමු කර තිබෙන බව පැවසු ජනාධිපතිතුමා එම වගකිම් ඉටුකිරීමේ දී සෑම අමාත්‍යාංශයකටම පැවරෙන කාර්යභාරය සුවිශාල බවත්, අමාත්‍යාංශ මට්ටමින් නිසි ලෙස වගකීම් ඉටු කරමින් වත්මන් රජය කෙරෙහි ජනතාව තැබූ අපේක්ෂා සපුරාලීමට සියලු දෙනා වගකීමෙන් ක්‍රියා කරනු ඇතැයි ද විශ්වාසය පළ කළේය."
    },
    {
        "content": "2019 UNDP මානව සංවර්ධන වාර්තාවේ මුල් පිටපත අග්‍රාමාත්‍ය මහින්ද රාජපක්ෂ මහතා වෙත පසුගිය දා පිළිගැවිණි. එක්සත් ජාතීන්ගේ සංවර්ධන වැඩසටහන විසින් නිකුත් කරනු ලබන 2019 මානව සංවර්ධන වාර්තාවේ ගෝලීය එළිදැක්වීමට සමගාමීව එක්සත් ජාතීන්ගේ සංවර්ධන වැඩසටහනේ නේවාසික නියෝජිත රොබට් යුහ්කම් මහතා, එක්සත් ජාතීන්ගේ නේවාසික සම්බන්ධීකාරිණී හනා සිංගර් මහත්මිය අග්‍රාමාත්‍යවරයා හමු වූ අවස්ථාවේ දී වාර්තාව අග්‍රාමාත්‍යවරයා වෙත ලබාදෙන ලදී. ශ්‍රී ලංකාව මානව සංවර්ධනයෙන් අත් කරගෙන ඇති ප්‍රගතිය සහ එම නිසා ශ්‍රී ලංකාව 'ඉහළ' මානව සංවර්ධන කාණ්ඩයේ ශ්‍රේණිගත ව තිබීම ගැන අග්‍රාමාත්‍යවරයා සිය සතුට පළ කර ඇත. ශ්‍රී ලංකාවේ තිරසාර සංවර්ධනය උදෙසා, ජාතික සංවර්ධන ප්‍රමුඛතා වලට අනුව, UNDP හා අනෙකුත් පාර්ශවකරුවන් සමග නොකඩවා කටයුතු කිරීමට බලාපොරොත්තු වන බව ද අග්‍රාමාත්‍යවරයා පවසයි."
    },
    {
        "content": "රටේ මාධ්‍ය නිදහසට තම පාලන කාලයේ දී කිසිඳු බලපෑමක් එල්ල නොවන බවට ස්ථීර වශයෙන්ම සහතික වන බව ජනාධිපති ගෝඨාභය රාජපක්ෂ මැතිතුමා පවසයි. ඕනෑම සාධාරණ විවේචනයකට ඉඩ ඇති අතරම රටට සහ රටේ කීර්තිනාමයට හිතකර මාධ්‍ය මෙහෙවරක නිරත වෙමින් මාධ්‍යයෙන් රටට වියයුතු වගකීම් ඉටුකිරීමට සියලු මාධ්‍ය ආයතන කටයුතු කරනු ඇතැයි තමා අපේක්ෂා කරන බව ද ජනාධිපතිතුමා පැවසීය. ජනාධිපති ගෝඨාභය රාජපක්ෂ මැතිතුමාගේ ආරාධනයෙන් ජනාධිපතිතුමා සහ මාධ්‍ය ආයතන ප්‍රධානින් අතර හමුවක් අද (12) පෙරවරුවේ ජනාධිපති කාර්යලයේ දී පැවැත්වුණු අතර එහිදී මේ බව බව සඳහන් කෙරිණි. පසුගිය ජනාධිපතිවරණයේ දී රටේ ජනාධිපතිවරයා ලෙස ජනතාව තමා තෝරා පත් කර ගත්තේ අපේක්ෂා රැසක් පෙරදැරිවය. දේශපාලනඥයන්ගේ සහ රාජ්‍ය නිලධාරින්ගේ කාර්යක්ෂමතාව ඉහළ නැංවීම, දූෂණය පිටුදැකීම සහ ආර්ථික සංවර්ධනය ඒ අතර ප්‍රමුඛ වේ. එම අරමුණ ජය ගැනීමේදී ද මාධ්‍යයේ සහාය තමා වෙත නොඅඩුව ලැබෙනු ඇති බවට ජනාධිපතිතුමා මෙහිදී විශ්වාසය පළ කළේය. ආයෝජන සහ ආර්ථික සබඳතා ජාත්‍යන්තර වශයෙන් ගොඩනැගීමට රටේ ප්‍රතිරූපය ඉතා වැදගත් වේ. එබැවින් රටේ ප්‍රතිරූපය ගොඩනැගීමේදී ද මාධ්‍යයට පුළුල් වගකීමක් පැවරෙන බව පෙන්වා දුන් ජනාධිපතිතුමා පසුගිය දිනවල සංවාදයට ලක් වූ ස්විස් තානාපති කාර්යාලයේ නිලධාරිනියට අදාළ සිදුවීමේ දී මෙරට මාධ්‍යවල හැසිරීම පිළිබද සිය ප්‍රසාදය පළ කළේය. ජාත්‍යන්තර මාධ්‍ය අනවශ්‍ය අන්දමින් එම සිදුවීම උලුප්පා දැක්වීමට ගත් උත්සාහය පිළිබඳව කණගාටුව පළ කළ ජනාධිපතිතුමා පෙන්වා දුන්නේ ඒවා කිරීමේ හැකියාව ද මෙරට මාධ්‍ය සතුව පවතින බවයි. නගර අලංකරණ කටයුතු මෙන්ම රට පුරා නිර්මාණය වී ඇති චිත්‍ර ඇදීමේ රැල්ල පිළිබදව මෙහිදී මාධ්‍ය දැනුවත් කළ ජනාධිපතිතුමා පැවසුවේ එය කිසිවෙකුගේ ඉල්ලීමක් අනුව ආරම්භ වූවක් නොව රටට ආදරය කරන තාරැණ්‍යය අතරින්ම බිහි වූ නිර්මාණශීලි වැඩපිළිවෙළක් බවයි."
    },
    {
        "content": "අතිගරු ජනාධිපතිතුමාගේ හා ජනාධිපති කාර්යාලයේ නාමය භාවිත කරමින් සහ ජනාධිපති කාර්යාලයේ තනතුරු දරන බව සඳහන් කරමින් යම් යම් පුද්ගලයන් විසින් මහජනතාව වෙත විවිධාකාරයේ බලපෑම් කිරීම්, බියගැන්වීම් හා රැකියා අවස්ථා ලබාදෙන බවට පොරොන්දු වීම් වැනි නොයෙක් ආකාරයේ වංචනික කටයුතු සිදුකරන බවට වාර්තා වී ඇති බව ජනාධිපති කාර්යාලය නිවේදනය කරයි. මෙවැනි ක්‍රියා අතිගරු ජනාධිපතිතුමාගේ හෝ ජනාධිපති කාර්යාලයේ අනුදැනුමකින් තොරව සිදුවන බව මහජනතාව වෙත කාරුණිකව දැනුම් දෙන අතර එවැනි ක්‍රියා පිළිබඳව තොරතුරු ලද වහාම පොලිස් ස්ථානයක් වෙත දන්වන ලෙසත්, එවැනි ක්‍රියාවලට හසුනොවන ලෙසත් මහජනතාවට දැනුම් දෙනු ලැබේ."
    },
    {
        "content": "ආයුර්වේදය ප්‍රමුඛ ස්වස්ථතා සංචරණය අපනයන සේවාවක් ලෙස නඟා සිටුවීමට අපනයන සංවර්ධන මණ්ඩලයේ දායකත්වය ලබාදෙයි.   අපනයන සේවාවක් නැතහොත් සුව සංචරණ සේවාවක් ලෙස ආයුර්වේදය සහ බටහිර වෛද්‍ය සේවාව හඳුනා ගන්නා ලද්දේ 2013 වසරේ අපනයන සංවර්ධන මණ්ඩලයේ සහයෝගයෙන් ජාත්‍යන්තර වෙළඳ මධ්‍යස්ථානය (ITC) දියත් කරන ලද අධ්‍යයනයක් මගිනි. ආයුර්වේදය හා දේශීය වෛද්‍ය සේවය සපයන සංචාරක නිකේතනවල සිදු කරන ලද සංචාරයන් තුළින් දේශීය වෙදකමෙහි වටිනාකම සහ බෝනොවන රෝග සුව කිරීමෙහි ඇති ඉහළ හැකියාව අනාවරණය වූ අතර මෙම ක්ෂේත්‍රය දියුණු කිරිම සහ බටහිර සුව සංචරණයට සහසම්බන්ධ කිරීමෙන් ඉහළ විදේශ විනිමයක් රටට ගෙන ඒමට හැකි ආකාරය දත්ත සහිතව පෙන්වා දෙන ලදී. මෙම අගය සාමාන්‍ය සංචාරකයෙකුගේ ලබන ආදායමට වඩා කිහිප ගුණයකින් ඉහළ අගයක් වන අතර දේශීය වෛද්‍ය සේවාවට වෘත්තීමය අගයක් සමඟ ඉහළ වටිනාකමක් ලබා දෙන කර්මාන්තයක් ලෙස හඳුනා ගන්නා ලදී. මෙම ක්ෂේත්‍රය නියෝජනය කිරීමට කමිටුවක් තෝරා පත් කර ගත් අතර ඒ සඳහා ප්‍රමුඛ පෙළේ ආයුර්වේද සංචාරක හෝටල්, සංචාරක මණ්ඩලයේ, ආයුර්වේද දෙපාර්තමේන්තුව සහ පෞද්ගලික රෝහලවල උද්යෝගවත් සහභාගීත්වය සිදු විය. මෙහිදී ශ්‍රී ලංකා අපනයන සංවර්ධන මණ්ඩලය විසින් ආයුර්වේදය සහ දේශීය වෛද්‍ය ක්ෂේත්‍රයේ ශක්‍යතාවය ප්‍රචලිත කරනු වස් නිවේදන පත්‍රිකාවක් පළ කරන ලදී. එම පත්‍රිකාව රටවල් ගණනාවක රාජ්‍ය තාන්ත්‍රික නිලධාරින් හරහා ප්‍රචාරණයට කටයුතු සලසන ලදී. එමෙන්ම පොදු රාජ්‍ය මණ්ඩලීය නායකයන්ගේ සමුළුවට සමගාමීව පවත්වන ලද වෙළඳ ප්‍රදර්ශනයේ ආකර්ශනීය අංශයක් බවට ආයුරේවේද අංශය පත් විය. අපනයන සංවර්ධන මණ්ඩල වෙබ් අඩවියේද අනෙක් ප්‍රමුඛ අපනයන භාණ්ඩ හා සමාන ප්‍රමුඛත්වයක් ආයුර්වේද සුව සේවාවට ලබා දීමටද කටයුතු කරන ලදී. එමෙන්ම ජනාධිපති අපනයන සම්මාන උළෙලේ ප්‍රමුඛ ක්ෂේත්‍ර අතරටද ස්වස්ථා සේවා පත් කිරීමටද අපට හැකි විය.     දේශීය වෙදකමෙහි අගය සහ සුව සංචාරක කර්මාන්තය තෙක් විකාශනය විහිදා දැක්වීමට අපනයන සංවර්ධන මණ්ඩලය විසින් ශ්‍රව්‍ය දෘශ්‍ය පටයක් නිර්මාණය කරන ලදී. (Healers Paradise – Sri Lankan Ayurveda). Web Link - (   ). එය ලොවපුරා ප්‍රචලිත කිරීමට අප මණ්ඩලය විසින් කටයුතු කරන ලදී. බෝ නොවන රෝග පාලනයට අපේ දේශීය වෙදකමෙන් දෙන විසඳුම් සහ යුරෝපා රටවල මෙම වෛද්‍ය ක්ෂේත්‍රයට ඇති ඉල්ලුම පිළිබඳ මනා අවබෝධයක් එමගින් ලබා දෙන ලදී. එමගින් රටට ස්වස්ථතා සංචාරකයින් ගෙන්වා ගැනීම අපගේ මූලික අරමුණ විය. මෙම ක්ෂේත්‍රයට අදාලව ආයුර්වේද හා දේශීය වෛද්‍ය ක්ෂේත්‍රය ප්‍රමිතිගතකරණයට ඇති වැදගත්කම අවධාරණය කරන ලද අතර, අපනයන සංවර්ධන මණඩලය ඒ සඳහා ජාත්‍යන්තර නමක් දරා ඇති MTQUA ආයතනය සමඟ සම්බන්ධ වී වැඩමුළුවක් 2016 දී පැවැත්වීය.   මෙම අඛණ්ඩ ක්‍රියාකාරීත්වයේ ප්‍රතිඵලයක් ලෙස එය ප්‍රමුඛ අපනයන ක්ෂේත්‍රයක් ලෙස සලකන්නට යෙදුනු අතර ජාතික අපනයන ප්‍රතිපත්තිය (NES) යටතේ හඳුනාගත් අපනයන ක්ෂේත්‍ර 6 අතරට පැමිණීමට හැකි වීම තුළින්ම එහි අගය පිළිබිඹු වේ. ස්වස්ථතා සංචරණය යන පුළුල් ක්ෂේත්‍රය තුල ප්‍රමුඛව ආයුර්වේදය, බටහිර වෛද්‍ය සේවාව ඇතුළුව විකල්ප වෛද්‍ය ක්‍රම, ස්වභාවික වෛද්‍ය ක්‍රම, භාවනා ක්‍රම, යෝග අභ්‍යාස ආදී වෛද්‍ය සහ ස්වස්ථතා සේවා ඇතුලත් වේ. ස්වස්ථතා සංචරණ ප්‍රතිපත්ති තුළ එහි වැඩි දියුණුව පිණිස ඇති කර ගත් ක්‍රියා මාර්ග ගණනාවක් ඇත. මෙම ප්‍රතිපත්තිය එළිදැක්වීමට ආයුර්වේද දෙපාර්තමේන්තුව, සෞඛ්‍ය පෝෂණ හා දේශීය වෛද්‍ය අමාත්‍යාංශය, සංචාරක මණ්ඩලය, පෞද්ගලික අංශ නියෝජනය කරන විද්වතුන් ගණනාවක් සහභාගි විය. එමෙන්ම එම විද්වතුන්ගෙන් සමන්විත උපදේශන කමිටුවක්ද අපනයන සංවර්ධන මණ්ඩලය විසින් පත් කර ගත් අතර සියලු ක්‍රියාකාරකම් එම උපදේශන කමිටුවේ අනුමැතිය සහ යෝජනා අනුව සිදු කිරීමට කටයුතු කර ඇත.   ජාත්‍යන්තර ස්වස්ථතා සහ සුව සේවා සම්මන්ත්‍රණවල ප්‍රමුඛ පෙළේ දේශකයෙකු වන ආචාර්ය ෆ්‍රාන්ස් ලින්සර් මහතාගේ (Dr. Franz Linser) ශ්‍රී ලංකා සංචාරය ශ්‍රී ලංකා අපනයන සංවර්ධන මණ්ඩලය මගින් සංවිධානය කරන ලදී. ඒ මහතා 2018 පෙබරවාරි මස දේශීය සම්මන්ත්‍රණයක් අපනයන සංවර්ධන මණ්ඩලයේ පවත්වන ලද අතර යුරෝපා මහද්වීපයේ ප්‍රමුඛ රටවල ස්වස්ථා සේවා සහ ආයුර්වේදය සඳහා ඇති ඉල්ලුමත්, ස්වස්ථතා සංචාරකයින්ගේ නව ප්‍රවණතාවයන් සහ ශ්‍රී ලංකාව ඒ සඳහා සූදානම් විය යුත්තේ කෙසේද යන්න සාකච්ඡාවට භාජනය විය. එම සංචාරය අතරතුර එම මහතා ලංකාවේ ප්‍රමුඛ ආයුර්වේද සංචාරක නිකේතන ගණනාවකට ගෙන ගොස් ඔහුගේ ප්‍රවීණතාව උපයෝගී කොට ගෙන එම ආයතනයන්හි සිදු කළ යුතු නවීකරණයන් පිළිබඳ උපදේශනයන්ද ලබා ගන්නා ලදී. ආචාර්ය ලින්සර් මහතාගේ “ලින්සර් හොස්පිටැලිටි - Linser Hospitality” ආයතනය ලොව පුරා ස්වස්ථතා සංචරන ආයතනවල අලෙවිකරණය ඇතුළු උපාය මාර්ග සංවර්ධනය සිදු කරන ප්‍රමුඛ පෙළේ සමාගමකි. අපනයන සංවර්ධන මණ්ඩලයේ මැදිහත්වීමෙන් ඕස්ට්‍රේලියානු රජයේ සහ යුරෝපා සංගමයේ මූල්‍ය ප්‍රතිපාදන මත ශ්‍රී ලංකා ස්වස්ථතා සහ ආයුර්වේද සුව සේවාව අන්තර්ජාතිකව සන්නාමගත කිරීමත්, එය ප්‍රචාරණය සිදු කිරීමත් පිළිබඳව අධ්‍යයනයක් සිදු වෙමින් පවතී. යුරෝපා සංගමය මේ සඳහා රු. මිලියන 27 ක් යොදවා ඇති අතර 2020 වන විට මෙය ජාතික සන්නාමයක් ලෙස එළි දැක්වීමට කටයුතු යොදා ඇත.    තවද මහා බ්‍රිතාන්‍යයේ ප්‍රමුඛ පෙළේ සුවතා සංචාරක ආයතනයක් වන Wellbeing Escape ආයතනයේ නිර්මාතෘ හා කළමනාකරණ අධ්‍යක්ෂිකා ස්ටෙලා පෝති (Ms. Stella Poti) මහත්මිය මෙරටට ගෙන්වීමට අපනයන සංවර්ධන මණ්ඩලය කටයුතු යොදන ලදී. ඇය විසින් 2018 වසරේදී කරන ලද අධ්‍යයනයේදී ශ්‍රී ලංකාවේ ශක්තීන් සහ දුර්වලතා ක්ෂේත්‍රයට ඉදිරිපත් කළ අතර ඇයගේ මග පෙන්වීම සහ සම්බන්ධතා යටතේ ශ්‍රී ලංකාවේ ආයුර්වේද ප්‍රමුඛ ස්වස්ථතා සංචරණය මහා බ්‍රිතාන්‍යයේ ප්‍රචලිත කිරීමට කටයුතු යොදවා ඇත. අප රටේ මෙම වටිනා සේවාව ජාත්‍යන්තරයට ගෙන යෑමට අපනයන සංවර්ධන මණ්ඩලයේ වෑයමට මේවා නිදසුන්ය. ඉන් එක් අඩිතාලමක් ලෙස අපනයන සංවර්ධන මණ්ඩලය විසින් ලංකාවේ ප්‍රමුඛ ආයුර්වේද සංචරණ ආයතන 6 ක් 2019 නොවැම්බර් මස ලන්ඩන්හි පැවති WTM ජාත්‍යන්තර වෙළඳ ප්‍රදර්ශනයට ගෙන යෑමට කටයුතු යොදන ලදී. මේ සඳහා රු. මිලියන 6 ක් අපනයන සංවර්ධන මණ්ඩලය විසින් වැය කරන ලද අතර ආයුර්වේදය ප්‍රචලිත කිරීමට විශේෂිත ප්‍රදර්ශන කලාපයක් වෙන් කර ගැනීමට මෙමගින් හැකි විය. එමෙන්ම විශේෂිත ව්‍යාපාරික හමු 50 - 70 ක් පමණ ප්‍රමාණය සිදු කළ අතර සහභාගී වූ ආයතන එම ප්‍රයත්නය ඉතා ඉහළින් පැසසුමට ලක් කළේ මෙය පළමු වතාවට ක්ෂේත්‍රයක් ලෙස හෙළ වෙදකම සහ ආශ්‍රීත කර්මාන්ත පිළිබඳ පණිවිඩය ජාත්‍යන්තරයට ගෙන යෑමට හැකි වූ නිසාය. මෙම වෙළඳ කුටියේ තේමාව - Healers Paradise (සුවපත් කරන්නන්ගේ පාරාදීසය) වන අතර කාය, මන, ආත්ම (Mind, Body, Soul) ත්‍රිත්වයම සුවපත් කිරීම යන සංකල්පය විදහා දැක්විණි. තවද, අපනයන සංවර්ධන මණ්ඩලයේ මැදිහත් වීමෙන් චීනය, මැද පෙරදිග යන රටවලද පැවති වෙළඳ ප්‍රදර්ශනවලට ආයුර්වේද සේවා ආයතන සහභාගී කරවන ලදී. අපනයන සංවර්ධන මණ්ඩලයේ නිල වෙබ් අඩවියේ මෙම ක්ෂේත්‍රයට ප්‍රමුඛ වෙබ් පිටුවක් නිර්මාණය කර ඇති අතර එහි ආයුර්වේද සේවාවන් සපයන අතර නොමිලයේ ලියාපදිංචියට සැලසීමෙන් ලොව පුරා ප්‍රචාරණයට පහසුකම් සලසා ඇත. (Web Link -  services-related-links.html) පෞද්ගලික ආයුර්වේද ආරෝග්‍යශාලා ලියාපදිංචි කිරීම, විද්මත් කිරීම, අධීක්ෂණය සහ නියාමන කටයුතු සඳහා වූ නියෝග කෙටුම්පත සැකසීම. අපනයන සංවර්ධන මණ්ඩලයේ ස්වස්ථතා සංචාරක ක්ෂේත්‍රය සම්බන්ධයෙන් ක්‍රියාකරන උපදේශන කමිටුවෙහි මග පෙන්වීම පරිදි ආයුර්වේද දෙපාර්තමේන්තුව විසින් 1961 අංක 31 දරණ ආයුර්වේද පනතේ 10 වන වගන්තිය බලාත්මක කිරීම සඳහා මෙම නියාමයන් සකස් කර ඇත. මෙමගින් පෞද්ගලික ආයුර්වේද ආරෝග්‍යශාලා ලියාපදිංචිය, විධිමත් කිරීම, අධීක්ෂණය සහ පරීක්ෂා කිරීම ඇතුළු නියාමනයන් සඳහා විධිවිධාන සැලස්වීමට හැකියාව ලැබෙනු ඇත. මෙම නියාමනයන් සකස් කිරීම ඉතාම කාලෝචිත අවශ්‍යතාවයක් බවට පත්ව ඇති අතර එම ක්‍රියාවලිය වසර ගණනාවක් මුළුල්ලේ ප්‍රමාද වෙමින් පැවති කරුණක් බව අපනයන සංවර්ධන මණ්ඩලයේ උපදේශන කමිටුව මගින් හඳුනා ගැනීමෙන් අනතරු අදාල ආයතන සමඟ ඒකාබද්ධව ආයුර්වේද දෙපාර්තමේන්තුව මගින් මෙම ක්‍රියාවලිය සඳහා දැනට කෙටුම්පතක් සකස් කර ඇති අතර එය සෞඛ්‍ය අමාත්‍යාංශයෙහි සුවිශේෂ උපදේශන කමිටුවක් හමුවේ තවදුරටත් විමර්ශනය සඳහා යොමු කොට ඇත. මෙම ක්‍රියාවලිය ලබන වසර මැද පමණ වන විට ගැසට් පත්‍රයක් මගින් නීති ගත කිරීමට ආයුර්වේද දෙපාර්තමේන්තුවට හැකියාව ලැබෙනු ඇත. එමගින් මහජනතාවට වෛද්‍ය ප්‍රතිකාර නිසි ප්‍රමිතියකින් යුතුව ආරක්ෂිතවත්, කාර්යක්ෂමත් පෞද්ගලික ආයුර්වේද ආරෝග්‍යශාලා හරහා ලබා දීමට සහතික කිරීමත්, ජනතාවගේ සෞඛ්‍ය නැංවීම සහ දේශීය හෙළ වෙදකම ප්‍රමිතිගත කිරීමටත්, දේශීය විදේශීය සේවා දායකයන් තුළ විශ්වාසනීය බව තහවුරු කිරීමටත් හැකියාව ලැබෙනු ඇත. මෙම සියලු ක්‍රියාකාරකම් ඔස්සේ අප රටෙහි නිපුනතාව ජාත්‍යන්තරයට ගෙන යෑමටත් එමගින් ඉහළ විදේශ විනිමයක් උපයා ගැනීමටත් අපනයන සංවර්ධන මණ්ඩලය නිරන්තරයෙන් ක්‍රියා කරන අතර එය කඩිනම්ව සිදු කර ගැනීමට සියලු රාජ්‍ය සහ පෞද්ගලික ආයතන වල සහයෝගය හා මඟ පෙන්වීම පිටුවහලක් වනු ඇත."
    },
    {
        "content": "දින 05ක් පුරා සුගතදාස ගෘහස්ත ක්‍රීඩාංගනයේදී පැවති සමස්ත ලංකා පාසල් ක්‍රීඩා උළෙල අද(03) පස්වරුවේදී නිමාවට පත් වූයේ පාසල් මලල ක්‍රීඩා අංශයෙන් ඉතිහාසයේ වැඩිම නව තරග වාර්තා ගණන වූ වාර්තා 49ක් බිහි කරමිණි. ඒ බාලක තරඟ වලින් නව වාර්තා 27ක් සහ බාලිකා තරඟ වලින් නව වාර්තා 22 ක් වශයෙනි. සමස්ත ලංකා පාසල් ක්‍රීඩා උළෙල පසුගිය 30 වන දා ආරම්භ වූ අතර 35 වැනි වරටත් පවත්වන මෙවර තරඟාවලිය සඳහා පාසල් 700කින් ක්‍රීඩක ක්‍රීඩිකාවෝ 6000කට අධික සංඛ්‍යාවක් සහභාගි වූහ. මෙවර තරගාවලියේ දී සියලුම ක්‍රීඩාවලින් අති විශිෂ්ට පාසල ලෙස ලකුණු 127.5ක් ලබා ගනිමින් රාජකීය විදුහල සම්මාන ලැබූහ.දෙවැනි ස්ථානය දිනා ගැනීමට ලකුණු 80ක් ලබා ගනිමින් ශාන්ත පීතර විදුහල සමත් වූහ. තෙවැනි ස්ථානයට පත්වූයේ කොළඹ විශාඛා විදුහලයි. ඒ ලකුණු 60ක් ලබා ගනිමිනි. අධ්‍යාපන අමාත්‍යංශයේ ලේකම් නිහාල් රණසිංහ මහතා අතින් ඔවුන්ට ජය සංකේත ප්‍රදානය සිදු කෙරුණි. මෙම අවස්ථාවට අධ්‍යපන අමාත්‍යංශයේ අතිරේක ලේකම් එච්.යූ ප්‍රේමතිලක, ක්‍රීඩා හා ශාරීරික අධ්‍යාපන උපදේශක සුනිල් ජයවීර මහතා ඇතුළු කළාප අධ්‍යාපන අධ්‍යක්ෂකවරු රැසක් සහ විදුහල්පතිවරු ඇතුළු විශාල පිරිසක් එක්ව සිටියහ. දක්ෂතම මලල ක්‍රීඩකයා - යූ. බී. එම්. ආර්. ඩී. බණ්ඩාර ලුණුවිල වෑකඩ මහා විදුහල (දක්ෂතාව- 18න් පහළ මීටර් 400 තත්පර 47. 53) දක්ෂතම මලල ක්‍රීඩිකාව - ෂෙලින්දා ජෙන්සන් රාජගිරිය ගේට්වේ ජාත්‍යන්තර පාසල (දක්ෂතාව 20න් පහළ මීටර් 400 තත්පර 47. 53) පළාත් ශූරතා - 1. බස්නාහිර පළාත (ලකුණු 1280) 2. මධ්‍යම පළාත (ලකුණු 501) 3. වයඹ පළාත (ලකුණු 437) 4. දකුණු පළාත (ලකුණු 327) 4. සබරගමුව පළාත (ලකුණු 278) 6. උතුරු පළාත (ලකුණු 156) 6. උතුරු මැද පළාත (ලකුණු 107) 7. ඌව පළාත (ලකුණු 98) 7. නැගෙනහිර පලාත (ලකුණු 78) සමස්ත බාලිකා ශූරතාව - 1. වලල ඒ රත්නායක විදුහල (ලකුණු 235) 2. රත්නපුර සුමනා බාලිකා විදුහල (ලකුණු 89) 3. ගේට්වේ ජාත්‍යන්තර පාසල ( ලකුණු 74) සමස්ත බාලක ශූරතාව - 1. සාන්ත පීතර් විදුහල (ලකුණු 133) 2. හලාවත සාන්ත මරියා විදුහල (ලකුණු 73) 3. වලල ඒ රත්නායක විදුහල (ලකුණු 72) කනිෂ්ඨ බාලක ශූරතාව - 1. විජයපුර කනිස්ඨ විදුහල (ලකුණු 33) 2. මොරටුව ජයලත් අප ස්වාමිදුවගේ කන්‍යාරාමය, සාන්ත ඇන්ඩෘ විදුහල (ලකුණු 23) කනිෂ්ඨ බාලික ශූරතාව - 1. මියුසියස් විදුහල (ලකුණු 26) 2. නුගේගොඩ ලයිසියම් විදුහල (ලකුණු 20) 3. ගාල්ල විද්‍යාලෝක විදුහල (ලකුණු 19) ජ්‍යෙෂ්ඨ බාලක ශූරතාව - 1. සාන්ත පීතර් විදුහල (ලකුණු 133) 2. සාන්ත මරියා විදුහල (ලකුණු 73) 3. වලල ඒ රත්නායක විදුහල (ලකුණු 72) ජ්‍යෙෂ්ඨ බාලිකා ශූරතාව - 1. වලල ඒ රත්නායක විදුහල (ලකුණු 235) 2. රත්නපුර සුමන බාලිකා විදුහල (ලකුණු 89) 3. ගේට්වේ ජාත්‍යන්තර පාසල (ලකුණු 74) 12න් පහළ බාලක ශූරතාව - 1. නුගේගොඩ ලයිසියම් විදුහල (ලකුණු 20) 2. ත්‍රිකුණාමලය සිංහල විදුහල (ලකුණු 15) 3. මිනුවන්ගොඩ මාරපොල මහා විදුහල (ලකුණු 10) , ගල්කිස්ස විද්‍යා විදුහල(ලකුණු 10) , තිරප්පනේ මහනාම විදුහල (ලකුණු 10) , තණමල්විල බෝධාගමබ මහා විදුහල(ලකුණු 10) 12න් පහළ බාලිකා ශූරතාව - 1. තණමල්විල විජයපුර විදුහල (ලකුණු 33) 2. මොරටුව ජයලත් අප ස්වාමී දුවගේ කන්‍යාරාමය (ලකුණු 23) 3. මහනුවර උසස් බාලිකා විදුහල (ලකුණු 21) 14න් පහළ බාලක ශූරතාව - 1. කොළඹ ආනන්ද විදුහල (ලකුණු 25) 2. ගාල්ල විද්‍යාලෝක විදුහල (ලකුණු 19) 3. මාවනැල්ල සහිරා මුස්ලිම් මහා විදුහල විදුහල (ලකුණු 17) 14න් පහළ බාලිකා ශූරතාව - 1. නාවලපිටිය සාන්ත ඇන්ඩෘ විදුහල (ලකුණු 23) 2. හාලිඇල ඌව විද්‍යා විදුහල (ලකුණු 17), කොළඹ සිරිමාවෝ බණ්ඩාරණායක විදුහල (ලකුණු 17) 16න් පහළ බාලක ශූරතාව - 1.කුරුණෑගල සාන්ත ජෝන් කොතලාවල විදුහල (ලකුණු 48) 2. සාන්ත පීතර් විදුහල (ලකුණු 28) 3. වලල ඒ රත්නායක විදුහල (ලකුණු 27) 16න් පහළ බාලිකා ශූරතාව - 1. වලල ඒ රත්නායක මධ්‍ය මහා විදුහල (ලකුණු 72) 2. රත්නපුර සුමන බාලිකා විදුහල (ලකුණු 33) 3. මහව විජයබා ජාතික පාසල (ලකුණු 17) 18න් පහළ බාලක ශූරතාව - 1. සාන්ත පීතර් විදුහල (ලකුණු 72) 2. හලාවත සාන්ත මරියා විදුහල (ලකුණු 41) 3. පන්නිපිටිය ධර්මපාල විදුහල (ලකුණු 24) 18න් පහළ බාලිකා ශූරතාව - වලල ඒ රත්නායක විදුහල (ලකුණු 69) 2. රත්නපුර සුමන බාලිකා විදුහල (ලකුණු 53) 3. රාජගිරිය ගේට්වේ ජාත්‍යන්තර පාසල (ලකුණු 30) 20න් පහළ බාලක ශූරතාව - 1. කොළඹ සාන්ත පීතර් විදුහල (ලකුණු 33) 2. මාකදුර මාකදුර මහා විදුහල (ලකුණු 32) 3. වලල ඒ රත්නායක විදුහල (ලකුණු 29) 20න් පහළ බාලිකා ශූරතාව - 1. වලල ඒ රත්නායක විදුහල (ලකුණු 94) 2. රාජගිරිය ගේට්වේ විදුහල (ලකුණු 44) 3 . අඹගමුව මහා විදුහල (ලකුණු 25) කඩුලු මතින් දිවීමේ දක්ෂතම ක්‍රීඩකයා හෝ ක්‍රීඩිකාව - නවෝද්‍ය සංකල්ප මහින්ද විදුහල ගාල්ල (20න් පහළ මී. 400 කඩුලු මතින් දිවීම තත් 52. 50) පැනීමේ ඉසව්වල දක්ෂතම ක්‍රීඩකයා හෝ ක්‍රීඩිකාව - ටී. ජී. එම්. සදනුවන් රාජාංගනය යාය 5 මහා විදුහල ( 20න් පහළ තුන් පිම්ම මීටර් 15. 32) විසිකිරීමේ ඉසව්වල දක්ෂතම ක්‍රීඩකයා හෝ ක්‍රීඩිකාව - රුමේෂ් තරංග සාන්ත පීතර විදුහල (18න් පහළ හෙල්ල විසි කිරීම මීටර් 66.63) ධාවන තරග දක්ෂතම ක්‍රීඩකයා හෝ ක්‍රීඩිකාව - යූ. බී. එම්. ආර්. ඩී. බණ්ඩාර ලුණුවිල වෑකඩ මහා විදුහල ( 18න් පහළ මීටර් 400 තත්පර 47. 53) සමස්ත ලංකා පාසල් මිශ්‍ර ශූරතාව (16න්, 18න් හා 20න් පහළ) - 1. වලල ඒ රත්නායක විදුහල (ලකුණු 307) 2. රාජගිරිය ගේට්වේ ජාත්‍යන්තර පාසල ( ලකුණු 89) 3. ශ්‍රීමත් ජෝන් කොතලාවල මහා විදුහල (ලකුණු 56) සමස්ත ලංකා පාසල් සහය දිවීමේ බාලක ශූරතාව (16න්, 18න් හා 20න් පහළ) – සාන්ත පීතර් විදුහල (ලකුණු 40) 2. වලල ඒ රත්නායක විදුහල (ලකුණු 20) 3. සාන්ත බෙනඩික්ට් විදුහල (ලකුණු 18) සමස්ත ලංකා පාසල් සහය දිවීමේ බාලිකා ශූරතාව (16න්, 18න් හා 20න් පහළ) – 1.වලල ඒ රත්නායක විදුහල (ලකුණු 20) 2. රත්න පුර සුමනා බාලිකා විදුහල (ලකුණු 19) 3. ගම්පහ සිරිකුරුස විදුහල (ලකුණු 12)"
    },
    {
        "content": "මාතලේ ශාන්ත තෝමස් විද්‍යාලයෙන් අධ්‍යාපනය හැදෑරු ‘තරුණ සහ මහළු’ පාර්ශවයන් ඇතුළු විවිධ තරාතිරමේ පුද්ගලයින් ඉකුත් සිකුරාදා (01) දින තම විදුහල් මාතාවගෙන් බිහි වූ කැපී පෙනෙන ආදී ශිෂ්‍යයෙකු වන වීරත්වයෙන් පරිපූර්ණ වත්මන් යුද්ධ හමුදාධිපති ලුතිතන් ජෙනරාල් ශවේන්ද්‍ර සිල්වා  මහතාට  මාතලේ නගරයට ආරාධනා කරමින් ඇගයුමට ලක් කරන ලදී. ශාන්ත තෝමස් විද්‍යාලයේ විදුහල්පතිතුමන්, ගුරුවරුන් හා සිසුන්, ශාන්ත තෝමස් විද්‍යාලයේ ආදී ශිෂ්‍ය සංගමය, මාතලේ ව්‍යාපාරිකයින්ගේ සංගමය මෙන්ම ප්‍රධාන පෙළේ ජ්‍යෙෂ්ඨ ස්වදේශිකයින් ප්‍රමුඛ පුරවැසියන් ඒකාබද්ධව දියබුඹුල ප්‍රදේශයේදී සංවිධානය කරන ලද මෙම දැවැන්ත උපහාර උළෙලට ප්‍රධාන ආරාධිත අමුත්තා ලෙස සහභාගිවූ යුද්ධ හමුදාධිපති ලුතිතන් ජෙනරාල් ශවේන්ද්‍ර සිල්වා මහතා ශාන්ත තෝමස් විද්‍යාලයේ ආදී ශිෂ්‍ය සංගමයේ ලේඛම් විසින් උණුසුම් අයුරින් පිළිගනු ලැබීය. ඉන් අනතුරුව, යුද්ධ හමුදාධිපතිතුමන් ප්‍රාථමික අධ්‍යාපනය හැදෑරූ විජය විද්‍යාලය වෙත රථ පෙළපාලියකින් කැඳවාගෙන යනු ලැබිණි. රථ පෙළපාලියකින් විද්‍යාල පරිශ්‍රය වෙත සපැමිණි මාතලේ ප්‍රදේශයෙන් බිහිවූ ශ්‍රී ලංකාවේ දෙවන යුද්ධ හමුදාධිපතිවරයා එම විද්‍යාලයේ සිසුන් සහ ආචාර්ය මණ්ඩලය එක්ව ප්‍රධාන දොරටුව අභියසදී මල් මාලාවක් පළඳවා ඉතා උණුසුම් අයුරින් පිළිගනු ලැබීය. ඉන් අනතුරුව, පුරාණයේ මුළු දිවයිනේම හොකී ක්‍රීඩාවේ ප්‍රතිමූර්තිය ලෙස හැඳින්වූ මාතලේ නගර මධ්‍යයේ හොකී ක්‍රීඩා ශූරයෙකුගේ ස්මාරකයක් ඉදිකිරීම සඳහා මුල්ගල තැබීමට යුද්ධ හමුදාධිපතිතුමන් වෙත ආරාධනා කරනු ලැබීය. එම මුල්ගල් තැබීමේ උත්සවය අවසන් වූ විගසම, මාතලේ තැපැල් කාර්යාලය අසල දී ශාන්ත තෝමස් විද්‍යාලයේ ආදී ශිෂ්‍ය සංගමයේ සභාපති  සහ මාතලේ ව්‍යාපාරිකයන්ගේ සංගමයේ නියෝජිතයින් කිහිපදෙනෙකු විසින් වත්මන් යුද්ධ හමුදාධිපතිවරයා ඉතා උණුසුම් අයුරින් පිළිගනු ලැබීය. ඉන් අනතුරුව පැවැති පිළිගැනීමේ පෙළපාළියකට ද යුද්ධ හමුදාධිපතිතුමන් එක් විය. බටහිර හා නැගෙනහිර සංගීත කණ්ඩායම්, ධජ දරන්නන්, ශාන්ත තෝමස් විද්‍යාලයේ ජ්‍යෙෂ්ඨ සිසුන් හා ශිෂ්‍ය නායකයින්, එම විද්‍යාලයෙන් අධ්‍යාපනය හදාරා ත්‍රිවිධ හමුදාවේ හා පොලිසියේ සේවයේ නියුතු හා විශ්‍රාමික සාමාජිකයින් මෙන්ම ප්‍රවීණ ක්‍රීඩක ක්‍රීඩිකාවන්ගෙන් සමන්විත වූ පෙරහැරකින් ප්‍රධාන ආරාධිත අමුත්තා විද්‍යාල පරිශ්‍රය වෙත පැමිණියහ. ශාන්ත තෝමස් විද්‍යාලයෙහි ප්‍රධාන දොරටුව අභියසදී ශාන්ත තෝමස් දේවස්ථානයේ පියතුමන්, සහෝදර ශාන්ත තෝමස් බාලිකා විද්‍යාලයේ විදුහල්පති, ප්‍රධාන ශිෂ්‍ය නායකයා සහ කුඩා සිසුවෙකු විසින් යුද්ධ හමුදාධිපති ලුතිනන් ජෙනරාල් ශවේන්ද්‍ර සිල්වා මහතා උණුසුම් අයුරින් පිළිගැනීමෙන් අනතුරුව විද්‍යාලයේ ආදී ශිෂ්‍ය සංගමයේ සාමාජිකයින් වෙත හඳුන්වාදෙන ලදී. ශාන්ත තෝමස් විද්‍යාල පරිශ්‍රයේදී, සාඩම්බර ඉතිහාසයකට උරුමකම් කියන පාසල් මාතාවට විශිෂ්ඨත්වය එක් කල ආදී ශිෂ්‍යයෙකු වන වත්මන් යුද්ධ හමුදාධිපති  වෙත සම්මාන අචාර පෙළපාලියක් පිරිනමන ලදී. ශාන්ත තෝමස් විද්‍යාලයේ ජාතික ශිෂ්‍ය භට කණ්ඩායම විසින් යුද්ධ හමුදාධිපති වෙත ගෞරවාචාර පිරිනැමීමෙන් අනතුරුව ශාන්ත තෝමස් විද්‍යාලයේ අධ්‍යාපනය හැදෑරු ත්‍රිවිධ හමුදා හා පොලිස් නිලධාරීන්, එම විද්‍යාලයේ ආදී ශිෂ්‍ය සංගමයේ සාමාජිකයින් සහ සිසුන් සමඟ සමුහ ඡායාරූප ලබාගැනීම සඳහා ද යුද්ධ හමුදාධිපතිතුමන් එක් විය. තවද, එම විද්‍යාලයේ විදුහල්පතිතුමන් විසින් යුද්ධ හමුදාධිපති ලුතිනන් ජෙනරාල් ශවේන්ද්‍ර සිල්වා මහතාට විද්‍යාලයේ සේවය කරන ආචාර්ය මණ්ඩලය හඳුන්වාදීමෙන් අනතුරුව මෙම අවස්ථාව සංකේතවත් කරමින් විද්‍යාල පරිශ්‍රයේ පැළයක් රෝපණය කිරීම සඳහා එතුමන් හට ආරාධනා කරන ලදී.   ඉන් අනතුරුව, එම විද්‍යාලීය විදුහල්පතිවරයාගේ ආරාධනයෙන් යුද්ධ හමුදාධිපති  ප්‍රතිසංස්කරණය කරන ලද විද්‍යාලීය ක්‍රීඩාපිටියේ සමරුඵලකය නිරාවරණය කර විවෘත කර විද්‍යාලයේ සිසුන් වෙත භාරදෙන ලදී. එම විද්‍යාලයේ ක්‍රීඩාපිටිය තෙත් පසෙන් යට වී තිබූ හෙයින් විදුහල්පතිවරයාගේ ඉල්ලීමකට අනුව ශ්‍රී ලංකා යුද්ධ හමුදාව විසින් එම ක්‍රීඩාපිටිය ප්‍රතිසංස්කරණය කර භාරදුන්හ. අනතුරුව, ප්‍රතිසංස්කරණය කරන ලද ක්‍රීඩාපිටියේ සිය ගණනක් සිසු සිසුවියන් විසින් ඉදිරිපත් කරන ලද සරඹ කුසලතා සහ මහජන ප්‍රදර්ශනය දැකබලාගැනීම සඳහා යුද්ධ හමුදාධිපතිතුමන් එක්විය. එහිදි, ශාන්ත තෝමස් විද්‍යාලයේ සිසුන් විසින් ඉදිරිපත් කරන ලද නව නිපැයුම් කිහිපයක් දැකබලාගැනිම සඳහා යුද්ධ හමුදාධිපතිවරයාට  ආරාධනා කළ අතර එය විද්‍යාලයේ නව නිපැයුම්කරුවන් හට නව ආශ්වාදයක් සහ දිරිගැන්වීමක් එක් කරනු ලැබීය. විද්‍යාල ශ්‍රවණාගාරයේ පැවැති පිළිගැනීමේ උත්සවය සම්ප්‍රදායානුකූල පොල්තෙල් පහන දල්වා ආගමික වතාවත් සිදුකර රට වෙනුවෙන් දිවිපිදු විරෝදාර රණවිරුවන් වෙනුවෙන් විනාඩි දෙකක නිශ්ශබ්දතාවයක් ආරක්‍ෂා කර විද්‍යාල ගීතය, පිළිගැනීමේ ගීතය සහ මෙම අවස්ථාව වෙනුවෙන් විශේෂයෙන් නිර්මාණය කරන ලද ‘අභිමානී’ ගීතය ගායනා කිරීමෙන් අනතුරුව ආරම්භ විය. විද්‍යාලයේ විශ්‍රාමික ගුරුවරයෙකු සහ විද්‍යාලයේ සිසුවෙකු විසින් පිළිගැනීමේ දේශන සහ ආරම්භක දේශන සිදුකරන ලද අතර ඉන් අනතුරුව දවසේ ප්‍රධාන ආරාධිත අමුත්තා විසින් සම්මාන කිහිපයක් පිරිනමනු ලැබීය.   විද්‍යාලයේ ආදර්ශ පාඨය වන ‘ ධෛර්යය සහ ඉරණම’ (Animo Et Fide) කෙරෙහි බොහෝ සෙයින් ඇලී සිටින ශාන්ත තෝමස් විදුහලේ ආදී සිසුන් විසින් ඉන් අනතුරුව ඔවුන්ගේ ආදරණීය විදුහල් මාතාව වෙනුවෙන් උපහාර දැක්වූ සිසුන් හට හොකී සහ ක්‍රිකට් ක්‍රීඩා උපාංග තොගයක් පිරිනමනු ලැබීය. ඉන් අනතුරුව, පැමිණ සිටි සියලුදෙනා ආමන්ත්‍රණය කිරීම සඳහා යුද්ධ හමුදාධිපතිවරයාට ආරාධනා කරන ලදී. “විද්‍යාලය සමඟ මා කටයුතු කළ ආකාරය සිහිපත් කිරීම අමරණීය වන අතර වැඩෙන තරුණ තරුණියන්ට නව මඟකට යොමුවීමට එය උපකාරී වනු ඇත.  මගේ පාසල් කාලය තුළ ක්‍රිකට් කණ්ඩායමේ නායකයා, සංගීත කණ්ඩායමේ නායකයා, ප්‍රධාන ශිෂ්‍ය නායකයා සහ ශිෂ්‍යභට කණ්ඩායමේ සැරයන්වරයා වීමේ වරප්‍රසාදය මට ලැබුණා. එය මා අද සිටින තත්ත්වයට පත්වීමට හේතු වූ බව මම තරයේ විශ්වාස කරමි.” යනුවෙන් යුද්ධ හමුදාධිපතිවරයා පැවසීය. යුද්ධ හමුදාධිපතිවරයා විද්‍යාල භූමියෙන් නික්ම යාමට ප්‍රථම, තම දිවි පරදුවට තබා මාතෘභූමිය කුරිරු ත්‍රස්තවාදයෙන් ආරක්‍ෂා කළ එම විද්‍යාලයේ කීර්තිමත් ආදි සිසුවෙකු ලෙස එතුමන්ගේ ඡායාරූපයක් විද්‍යාලයේදී නිරාවරණය කිරීමේ ගෞරවය ද එතුමන් හට හිමි විය. ඉන් අනතුරුව, විද්‍යාලයේ විශේෂ අමුත්තන් සඳහා වූ පොතෙහි සමරු සටහනක් තැබූ යුද්ධ හමුදාධිපතිවරයා පාසලේ විවිධ කණ්ඩායම් සමඟ සමූහ ඡායාරූප ලබාගැනීම සඳහා ද එක්විය."
    },
    {
        "content": "ගීත රචක නුවන් කුමාර කටුගම්පලගේ “ගායෙන් මං මුදවලා” ගී පද සරණිය හා “දත වැටිලා” කාව්‍ය සංග්‍රහය දොරට වැඩුම 2019 නොවැම්බර් මස 07 වන දා සවස 2.30 ට කොළඹ 07 මහවැලි කේන්ද්‍ර ශ්‍රවණාගාරයේදී පැවැත්වේ. එදින ප්‍රධාන දේශනයන් සඳහා කිවියර රත්න ශ්‍රී විජේසිංහ, ජනශ්‍රැති පර්යේෂක මහින්ද කුමාර දළුපොත සහ රන්වල බලකාපති සහන් රන්වල යන මහත්වරුන් සහභාගී වේ. මෙහිදී නුවන් කුමාර කටුගම්පලගේ විසින් රචනා කළ ගී රසවින්දනය සඳහා ගීත ගායනයෙන් සේනානායක වේරලියැද්ද, සංගීත් විජේසූරිය සහ සහන් රන්වල ප්‍රමුඛ බලකාය එක් වේ. රංගන දායකත්වය නාලක ස්වර්ණතිලක ප්‍රමුඛ වයිට් ලීෆ් රංග කලා ඇකඩමිය විසින් ඉදිරිපත් කෙරේ. නුවන් කුමාර කටුගම්පල රජයේ ප්‍රවෘත්ති දෙපාර්තමේන්තුවෙහි පළපුරුදු සිනමා, වාර්තා චිත්‍රපට සංස්කාරකවරයෙකු ලෙස ද සේවය කරයි."
    },
    {
        "content": "මාධ්‍ය නිවේදනය- තැපැල් ඡන්දවලින් අපේක්ෂකයින් ජයග්‍රහණය කර ඇති බවට දේශපාලඥයින් හා ආධාරකරුවන් සිදු කරන ප්‍රකාශ සත්‍ය නොවන බව මැතිවරණ කොමිෂන් සභාව පවසයි."
    },
    {
        "content": "21 වන සියවසේ මෙරට වාරි විස්මිතය ලෙස හැඳින්වෙන මොරගහකන්ද ජලාශ ව්‍යාපෘතියට සම්බන්ධ අනෙක් මහා ජලාශය වන කළුගඟ ජලාශයේ සංචිත දිය දහර සුබ මුහුර්තියෙන් මුදාහැරීම සහ අඹන නව නගරය ආශ්‍රිතව ඉදි වූ රේඛීය රාජ්‍ය ආයතන ජනතා අයිතියට පවරාදීම ජනාධිපති  මෛත්‍රීපාල සිරිසේන මැතිතුමාගේ ප්‍රධානත්වයෙන්  අද  (07) පෙරවරුවේ සිදු කෙරේ. මාතලේ දිස්ති‍්‍රක්කයට අයත් දුම්බර මිටියාවතේ නකල්ස් කඳුවැටියේ කලුපහන ප‍්‍රදේශයෙන් ආරම්භ වන කළුගඟ ලග්ගලල පල්ලේගම ප‍්‍රදේශයේ දී හරස් කරමින් කළුගඟ ජලාශය නිර්මාණය කර තිබේග මෙහි සම්පූර්ණ ධාරිතාව ඝන මීටර් දස ලක්ෂ 248කි. එනම් අක්කර අඩිවලින් 200,880 කිග මෙම ජලාශයේ ප‍්‍රධාන වේල්ලේ දිග මීටර් 618 ක් වන අතර උස මීටර් 68කි. වේල්ලේ මුදුනත පළල මීටර් 8ක් වේ. මෙහි අනෙකුත් සැඳලි වේලි ජලාශයට දකුණු පස ඉදිවන අතර එහි දිග මීටර් 28ක් වන අතර උස මීටර් 719කි. ජල පෝෂක ප‍්‍රදේශය වර්ග කිගමි 128 ක් වන අතර ජලාශයේ වර්ග ප‍්‍රමාණය වර්ග කිගමිග 14.5 කි. කළුගඟ පහළ නිම්න ප‍්‍රදේශයේ නැවත පදිංචි කරනු ලබන පවුල් 3,000 ක් සඳහා කළුගඟ ජලාශයෙන් ජලය සැපයෙන අතරල පැරණි හත්තොට අමුණෙන් ජලය ගෙන ගොස් සංවර්ධනය කරන ලද අක්කර 2,000ක පමණ ප‍්‍රමාණයක් තිරසරව වගා කිරීම සඳහා අවශ්‍ය ජලය සැපැයීමෙන් අනතුරුව අතිරික්ත ජල ප‍්‍රමාණය මොරගහකන්ද ජලාශය වෙත නිකුත් කිරීම කරනු ලබයි. ඒ සදහා කිලෝ මීටර් 9ක් වූ ඇළ මාර්ගයක් ඉදිකර තිබෙන අතරල මෙම ඇළ මාර්ගය මගින් කළුගඟ ජලාශයේ පිරෙන ජලය තත්ත්පරයකට ඝන මීටර් 35ක් මොරගහකන්ද ජලාශයට ගමන් කරයිග මෙම උමගේ පළල අඩි 25 ක් වන අතරල ඇළේ පළල අඩි 25 කි. මෙහි සියලු සැලැසුම් පරිසර හිතකාමී අයුරින් නිර්මාණය වීම විශේෂත්වයකි. කළුගඟ ජලාශය නිර්මාණය වීම හේතුවෙන් මොරගහකන්ද – කළුගඟ ව්‍යාපෘතියේ ඉහළ ඇළහැර ඇළ මඟින් මහකනදරාව දක්වා ගෙන යන ජල ප‍්‍රමාණය හා පැරැණි අඹන් ගඟල යෝධ ඇළ හරහා මින්නේරියල ගිරිතලේ කවුඩුල්ලල කන්තලේ දක්වා ගෙන යන ජල ප‍්‍රමාණය තවත් වර්ධනය වී ඒ ප‍්‍රදේශවල කෘෂිකර්මික සංවර්ධනය තව දුරටත් පුළුල් වේග මේ හැර පැරණි අඹන් ගඟ ඔස්සේ බෝවතැන්න ජලාශයේ සිට මොරගහකන්ද ඇළහැර අමුණ ප‍්‍රදේශයෙන් ගලා ගිය ජල ප‍්‍රමාණය වයඹ ප‍්‍රදේශයේ පවුල් 40,000 කට පමණ වසර පුරා තිරසර ලෙස වගා කිරීමටත් අනෙකුත් පානීය හා කර්මාන්ත සඳහා අවශ්‍ය ජලය සැපැයීමටත් හැකි වනසේ කළුගඟ ජලාශයේ ජලය මොරගහකන්ද ජලාශය වෙත සැපැයීම සිදු වේ. ජනාධිපති ගරු මෛත්‍රීපාල සිරිසේන මැතිතුමා රජ රට ජනතාව වෙනුවෙන් දුටු දීර්ඝකාලීන සිහිනයක් සැබෑ කරමින් එතුමාගේ අසීමිත කැපවීම මත මහවැලි මහ සැලැස්මේ අවසන් ව්‍යාපෘතිය ලෙස මොරගහකන්ද කළුගඟ මහා ජලාශ ව්‍යාපෘතිය ජාතියට දායාද කෙරිණිග මොරගහකන්ද – කළුගඟ සංවර්ධන ව්‍යාපෘතිය යටතේ රුපියල් මිලියන 1200ක වියදමින් සංවර්ධනය කෙරුණු අඹන නව නගරයේ නව රෝහලල සමෘද්ධි බැංකුවල ගොවිජන සේවා මධ්‍යස්ථානයල බස් නැවතුම්පොළ ආදී රේඛීය ආයතන ජනතා අයිතියට පත් කිරීම ද ජනාධිපතිතුමාගේ ප්‍රධානත්වයෙන් සිදු කෙරේ."
    },
    {
        "content": "වසර 27කට වැඩි කාලයක් පැවති යුද්ධය නිසා රට වෙනුවෙන් ජීවිත පරිත්‍යාග කළ රණවිරුවන්ට කළගුණ සැලකීම අපගේ යුතුකම බව ජනාධිපති මෛත්‍රිපාල සිරිසේන මහතා පවසයි. මිය ගිය රණවිරුවන් සේම ආබාධිත හා රෝගී තත්වයට පත් වූ විරුවන් විශාල පිරිසක් අප අතර සිටින බවත් ජල ගැලීම් , නියඟ වැනි සෑම ස්වභාවික උවදුරක් හමුවේ ම කඩිනම්ව සිය යුතුකම් ඉටු කරමින් ඉතා විශිෂ්ඨ සේවයක් සිදු කරන අපගේ හමුදාව විනයගරුක හමුදාවක් බවත් යුද්ධයේදී ලද අත්දැක‍්ම් සමඟ ඔවුන්ට ලෝකයේ ඉහළ පිළිගැනීමක් ඇති බව ද ජනපති කියයි. ජනාධිපතිවරයා මේ බව පැවසුවේ පසුගිය(08) පෙරවරුවේ බත්තරමුල්ලේ ඉදි කළ නව යුධ හමුදා මූලස්ථානය විවෘත කිරීමේ අවස්ථාවට එක්වෙමිණි. යුධ, නාවික සහ ගුවන් යන ත්‍රිවිධ හමුදා මුලස්ථාන එකම ස්ථානයක ස්ථානගත කිරීමේ අරමුණින් යුතුව ස්ථාපිත කළ මෙම යුධ හමුදා මුලස්ථානය පැලවත්ත, අකුරේගොඩ අක්කර 77 ක පමණ වපසරියකින් යුක්ත භූමි භාගයකින් සමන්විතයි. ඉදිකිරීම් ක්ෂේත්‍රය තුළ ත්‍රිවිධ හමුදාව විශාල සේවයක් ඉටු කරන බවත්''පිබිදෙමු පොළොන්න'' වැඩසටහනේ ඉදි කිරීම් කටයුතු සඳහා ද ත්‍රිවිධ හමුදාව විශාල සහයක් ලබා දුන් බවත් පැවසූ ජනාධිපතිවරයා මෙම ගොඩනැගිල්ලේ ඉදි කිරීම් කටයුතු සඳහා ද ත්‍රිවිධ හමුදාවේ විශාල දායකත්වයක් ලැබුණ බව සඳහන් කළේය. ත්‍රිවිධ හමුදා මූලස්ථාන සංකීර්ණයේ පළමු අදියර ලෙස වැඩ නිම කෙරුණු යුධ හමුදා මූලස්ථානයේ වැඩ කටයුතු අවසන් කිරීමට වසර 08ක් වැනි දීර්ඝ කාලයක් ගත වූ බව ද ගුවන් සහ නාවුක හමුදා ගොඩනැගිලි හැකි ඉක්මනින් ඉදිරි වසර 02ක තුළ ඉදිකිරීම් අවසන් කරන බව ද ඒ ජනාධිපතිවරයා පැවසීය.   ඒ අනුව ශ්‍රී ලංකා යුධ හමුදා මූලස්ථානයට අයත් දැනට දිවයිනේ විවිධ ප්‍රදේශ තුළ ව්‍යාප්තව පවතින ප්‍රධාන කාර්යාල කඩිනමින් මෙම සංකීර්ණය තුළ ස්ථාපනය කරනු ඇත. යුධ හමුදා මූලස්ථානයේ විවිධ අංශ සඳහා කොළඹ හා තදාසන්න ප්‍රදේශ වල ස්ථාපනය කිරීම වෙනුවෙන් කුලියට ලබාගන්නා ලද ගොඩනැඟිලි සඳහා මාසිකව වැය කෙරෙන රුපියල් මිලියන 50 කට අධික මුදල ඉතිරි කර ගැනීමට ද මෙමඟින් හැකියාව ලැබෙනු ඇත.   මෙහිදී අදහස් දැක් වූ යුධ හමුදාපති ශවේන්ද්‍ර සිල්වා මහතා පැවසුවේ මෙය ශ්‍රී ලංකා ආරක්ෂක සේවයේ නව සන්ධිස්ථානයක් බවත් වඩාත් කාර්යක්ෂම සහ ඵලදායී ආරක්ෂක සේවාවක් මෙමගින් සැපයීමට හැකි වන බවයි. තැපැල්පති රංජිත් ආරියරත්න මහතා විසින් මුද්දරයක් පිළිගැන් වූ අතර මෙහි දී ජනාධිපතිවරයා අතින් ත්‍රිවිධ හමුදාවේ සහ පොලීස් නිලධාරීන්ට සේවාභිමානි සහ සේවා පදක්කම් පිරිනැමීම සිදුවිය. මේ සඳහා ඇස්තමේන්තුගත මුදල රුපියල් බිලියන 53.3 ක් වන අතර ශ්‍රී ලංකාවේ මෙතෙක් ක්‍රියාත්මක වු විශාලතම ගොඩනැඟිලි ව්‍යාපෘතිය ලෙස ඉදිකිරීම් ක්‍රියාත්මක වේ. 2011 වසරේ මාර්තු මස දී මේ සඳහා මුල්ගල තබන ලදී. මීට ඇස්තමේන්තු ගත මුදල රුපියල් බිලියන 53.3 ක් වන අතර ශ්‍රී ලංකාවේ මෙතෙක් ක්‍රියාත්මක වූ විශාලතම ගොඩනැඟිලි ව්‍යාපෘතිය ලෙස ඉදිකිරීම් ක්‍රියාත්මකය.අති නවීනතම තාක්ෂණික පහසුකම්වලින් මෙය සමන්විත අතර අති නවීන තාක්ෂණික ආරක්ෂණ ක්‍රමවේදයන්ගෙන්ද මෙම සංකීර්ණය සමන්විතය.   ආරක්ෂක අමාත්‍ය රුවන් විජේවර්ධන , ජනාධිපති ලේකම් , ආරක්ෂක ලේකම්, යුධ , ගුවන්, නාවික ත්‍රිවිධ හමුදාපතිවරු විශ්‍රාමික යුධ හමුදාපතිවරු අතුළු යුධ හමුදාවේ ජ්‍යෙෂ්ඨ නිලධාරින් රැසක් මෙම අවස්ථාවට එක් වූහ."
    },
    {
        "content": "අති නවීන පහසුකම් සහිතව  ඉදිකළ ශ්‍රී ලංකා යුද්ධ හමුදා මූලස්ථානය ජනාධිපති මෛත්‍රීපාල සිරිසේන මහතාගේ ප්‍රධානත්වයෙන් අද (08) උදෑසන රණවිරු අයිතියට පත් කෙරුණි. යුධ, නාවික සහ ගුවන් යන ත්‍රිවිධ හමුදා මුලස්ථාන එකම ස්ථානයක ස්ථානගත කිරීමේ අරමුණින් යුතුව ස්ථාපිත මෙම යුධ හමුදා මුලස්ථානය පැලවත්ත, අකුරේගොඩ අක්කර 77 ක පමණ වපසරියකින් යුක්ත භූමි ප්‍රදේශයක ඉදිකරන ලද ත්‍රිවිධ හමුදා මූලස්ථාන සංකීර්ණයේ පළමු අදියර ලෙස වැඩ නිම කෙරුණු යුධ හමුදා මූලස්ථානය සහ කාර්යාල සංකීර්ණය ජනාධිපතිතුමා අතින් විවෘත කෙරිණි. 2011 වසරේ මාර්තු මස දී මේ සඳහා මුල්ගල තබන ලදී. මීට ඇස්තමේන්තු ගත මුදල රුපියල් බිලියන 53.3 ක් වන අතර ශ්‍රී ලංකාවේ මෙතෙක් ක්‍රියාත්මක වූ විශාලතම ගොඩනැඟිලි ව්‍යාපෘතිය ලෙස ඉදිකිරීම් ක්‍රියාත්මකය.අති නවීනතම තාක්ෂණික පහසුකම්වලින් මෙය සමන්විත අතර අති නවීන තාක්ෂණික ආරක්ෂණ ක්‍රමවේදයන්ගෙන්ද  මෙම සංකීර්ණය සමන්විතය. ඒ අනුව ශ්‍රී ලංකා යුධ හමුදා මූලස්ථානයට අයත් දැනට දිවයිනේ විවිධ ප්‍රදේශ තුළ ව්‍යාප්තව පවතින ප්‍රධාන කාර්යාල කඩිනමින් මෙම සංකීර්ණය තුළ ස්ථාපනය කරනු ඇත.   යුධ හමුදා මූලස්ථානයේ විවිධ අංශ සඳහා කොළඹ හා තදාසන්න ප්‍රදේශ වල ස්ථාපනය කිරීම වෙනුවෙන් කුලියට ලබාගන්නා ලද ගොඩනැඟිලි සඳහා මාසිකව වැය කෙරෙන රුපියල් මිලියන 50 කට අධික මුදල ඉතිරි කර ගැනීමට ද මෙමඟින් හැකියාව ලැබෙනු ඇත."
    },
    {
        "content": "21 වන සියවසේ මෙරට වාරි විස්මිතය ලෙස හැදින්වෙන මොරගහකන්ද ජලාශ ව්‍යාපෘතියට සම්බන්ධ අනෙක් මහා ජලාශය වන කළුගඟ ජලාශයේ දියවර මංගල්‍යය හා අඹන නව නගරය ජනතා අයිතියට පවරාදීම ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන්  (07) පෙරවරුවේ සිදු විය. මාතලේ දිස්ත්‍රික්කයට අයත් දුම්බර මිටියාවතේ නකල්ස් කඳුවැටියේ කලුපහන ප්‍රදේශයෙන් ආරම්භ වන කළුගඟ ලග්ගල, පල්ලේගම ප්‍රදේශයේ දී හරස් කරමින් කළුගඟ ජලාශය නිර්මාණය කර තිබේ. මෙහි සම්පූර්ණ ජල ධාරිතාව ඝන මීටර් දස ලක්ෂ 248කි. එනම් අක්කර අඩිවලින් 200,880කි. කළුගඟ පහළ නිම්න ප්‍රදේශයේ නැවත පදිංචි කරනු ලැබූ පවුල් 3000ක් සඳහා කළුගඟ ජලාශයෙන් ජලය සැපයෙන අතර, පැරණි හත්තොට අමුණෙන් ජලය ගෙන ගොස් සංවර්ධනය කරන ලද අක්කර 2,000ක පමණ ප්‍රමාණයක් තිරසරව වගා කිරීම සඳහා අවශ්‍ය ජලය සැපැයීමෙන් අනතුරුව අතිරික්ත ජල ප්‍රමාණය මොරගහකන්ද ජලාශය වෙත නිකුත් කරනු ලැබේ. ඒ සඳහා කිලෝ මීටර් 9ක් වූ ඇළ මාර්ගයක් ඉදිකරමින් පවතින අතර මෙම ඇළ මාර්ගය මඟින් කළුගඟ ජලාශයේ පිරෙන ජලය තත්ත්පරයට ඝන මීටර් 35ක් මොරගහකන්ද ජලාශයට ගමන් කරනු ලබයි. කළුගඟ ජලාශය නිර්මාණය වීම හේතුවෙන් මොරගකන්ද -කළුගඟ ව්‍යාපෘතියේ ඉහළ ඇළහැර ඇළ මඟින් මහකනදරාව දක්වා ගෙන යන ජල ප්‍රමාණය හා පැරණි අඹන් ගඟ, යෝධ ඇළ හරහා මින්නේරිය, ගිරිතලේ, කවුඩුල්ල, කන්තලේ දක්වා ගෙන යන ජල ප්‍රමාණය තවත් වර්ධනය වී ඒ ප්‍රදේශවල කෘෂිකාර්මික සංවර්ධනය තවදුරටත් පුළුල් වේ. මේ හැර පැරණි අඹන් ගඟ ඔස්සේ බෝවතැන්න ජලාශයේ සිට මොරගහකන්ද ඇළහැර අමුණ ප්‍රදේශයෙන් ගලා ගිය ජල ප්‍රමාණය වයඹ ප්‍රදේශයේ පවුල් 40,000කට පමණ වසර පුරා තිරසර ලෙස වගා කිරීමටත් අනෙකුත් පානීය හා කර්මාන්ත සඳහා අවශ්‍ය ජලය සැපැයීමටත් හැකි වන සේ කළු ගඟ ජලාශයේ ජලය මොරගහක්නද ජලාශය වෙත සැපැයීම සිදු වේ. රජ රට ජනතාව දුටු දීර්ඝකාලීන සිහිනයක් සැබෑ කරමින් මහවැලි මහ සැලැස්මේ අවසන් ව්‍යාපෘතිය ලෙස මොරගහකන්ද – කළුගඟ සංවර්ධන ව්‍යාපෘතිය සාර්ථක ව නිම කෙරුණේ ජනාධිපතිතුමාගේ අසීමිත කැපවීම හා දැඩි අධිෂ්ඨානය හේතුවෙනි. අද පෙරවරුවේ යෙදුණු සුබ මොහොතින් කළුගඟ ජලාශයේ සංචිත දිය දහර මුදා හැරිම ජනාධිපතිතුමා අතින් සිදු කෙරිණි. මොරගහකන්ද – කළුඟග සංවර්ධන ව්‍යාපෘතිය යටතේ රුපියල් මිලියන 1200ක වියදමින් සංවර්ධනය කෙරුණු අඹන නව නගරය ජනාධිපතිතුමා අතින් ජනතා අයිතියට පැවරුණේ ඉන් අනතුරුවයි. මොරගහකන්ද – කළුගඟ සංවර්ධන ව්‍යාපෘතිය ආශ්‍රිත අඹන, නාඋල ප්‍රදේශයේ පවුල් දස දහසකට පමණ සිය සේවාවන් පහසුවෙන් ඉටුකර ගැනිමට අවස්ථාව සලසා දෙමින් කෝන්ගහවෙල පැරණි ප්‍රාදේශීය රෝහල වෙනුවට සියලු පහසුකම්වලින් සමන්විතව ඉදිකළ නව රෝහල, ගොවිජන සේවා මධ්‍යස්ථානය, සමෘද්ධි කාර්යාලය, පොලිස් මුරපොළ, තැපැල් කාර්යාලය සහ නිල සෙවණ සේවා පියස, සති පොළ, වන සංරක්ෂණ බිට්ටු කාර්යාලය, ලග්ගල, ගුරුවෙල ප්‍රදේශයේ වනජීවි බීට්ටු කාර්යාලය මෙන්ම මොරගහකන්ද ජලාශ පරිශ්‍රය තුළ ආකර්ෂණීය අයුරින් ඉදිකරන ලද සංචාරක නිකේතනය ද අද ජනාධිපතිතුමා අතින් විවෘත කෙරිණි. අඹන නව ප්‍රාදේශීය රෝහල ජනතා අයිතියට පවරාදුන් ජනාධිපතිතුමා එම පරිශ්‍රයේ පැවති මාධ්‍ය හමුවකට එක්වෙමින් කියා සිටියේ දැනට රට තුළ ක්‍රියාත්මක වන සංවර්ධන ව්‍යාපෘති අතරින් මහජනතාවට ඉහළම ප්‍රතිලාභයක් සැලසෙන ව්‍යාපෘතිය වන්නේ මොරගහකන්ද – කළුගඟ මහ ජල යෝජනා ක්‍රමය බවයි. රටේ ගොවිජනතාවට එම ව්‍යාපෘතිය මඟින් විශාල සේවාවක් සැපයෙන අතර ගොවිජන ආර්ථිකය සමෘද්ධිමත් වනවා සේම රටේ ජාතික ආර්ථිකයට ඒ තුළින් පුළුල් දායකත්වයක් හිමිවනු ඇති බව ජනාධිපතිතුමා සඳහන් කළේය. ජනාධිපතිතුමා මෙහිදී වැඩිදුරටත් කියා සිටියේ මෙවර ජනාධිපතිවරණයේ ප්‍රධාන පක්ෂ දෙකේ ම අපේක්ෂකයන් රසායනික පොහොර නොමිලයේ ලබාදෙන බවට කර ඇති යෝජනාවට තමා එකඟ නොවන බවයි. රසායනික පොහොර භාවිතය වකුගඩු රෝගය ඉහළයාමට ප්‍රධාන හේතුවක් වී ඇති බව මේ වන විට තහවුරු වී තිබෙන බව පැවසූ ජනාධිපතිතුමා කියා සිටියේ ගොවි ආර්ථිකය ශක්තිමත් කිරීම සහ ගොවීන්ට පහසුකම් සැලසීම දේශපාලන නායකයන්ගේ වගකීම වුව ද සෞඛ්‍ය සම්පන්න ජනතාවක් බිහිකිරීමට බාධාවක් වන තීන්දු තීරණවලට කිසිවිටෙකත් එළැඹිය යුතු නොවන බව යි. සෞඛ්‍ය සම්පන්න නීරෝගි ජාතියක් වෙනුවෙන් රසායනික පොහොර භාවිතයෙන් බැහැරව කාබනික පොහොර භාවිතා කිරීමේ ප්‍රතිපත්තියක් කරා රට ගමන් කළයුතු බව ද ජනාධිපතිතුමා පෙන්වා දුන්නේය. මාධ්‍ය හමුවෙන් අනතුරුව ජනාධිපතිතුමා රෝහල් වාට්ටු සංකීර්ණයේ නිරික්ෂණ චාරිකාවක නිරත වෙමින් රෝගින්ගේ සුව දුක් විමසීමට ද අමතක නොකළේය. අනතුරුව උත්සව පරිශ්‍රය වෙත පැමිණ සිටි ජනතාව සමඟ ද ජනාධිපතිතුමා සුහද කථා බහක නිරත වූ අතර රජරට ජනතාවගේ ප්‍රධාන ගැටලුවක් බවට පත්ව තිබු ජල ගැටලුවට විසඳුම් ලබාදීමෙන් මෙම මහා ජල යෝජනා ක්‍රමය ජාතියට දායාද කිරීම ඒ හා සමගාමීව ප්‍රදේශයේ සිදු කෙරුණු දැවැන්ත සංවර්ධනය සමඟ ජන ජීවිතයට අත්කර දුන් පරිවර්තනීය වෙනස පිළිබඳ මෙහි දී ප්‍රදේශවාසී ජනතාව ජනාධිපතිතුමා වෙත සිය කෘතවේදිත්වය පළ කර සිටියහ. මධ්‍යම පළාත් ආණ්ඩුකාර රජිත් කීර්ති තෙන්නකෝන්, රාජ්‍ය අමාත්‍ය අජිත් මාන්නප්පෙරුම, පාර්ලිමේන්තු මන්ත්‍රී ලක්ෂ්මන් වසන්ත පෙරේරා යන මහත්වරුන් ඇතුළු මහජන නියෝජිතයන් සහ මහවැලි සංවර්ධන හා පරිසර අමාත්‍යාංශයේ ලේකම් අනුර දිසානායක, මහවැලි අධ්‍යක්ෂ ජනරාල් ආචාර්ය ඩී.එම්.එස්. දිසානායක, මොරගහකන්ද ව්‍යාපෘති අධ්‍යක්ෂ ඩී.බී. විජයරත්න යන මහත්වරුන් ඇතුළු පිරිසක් මෙම අවස්ථාවට එක්ව සිටියහ."
    },
    {
        "content": "ප්‍රථමවරට ජනාධිපතිවරණයේ නිලඡන්ද ප්‍රතිඵල අන්තර්ජාලය හරහා ෆේස් බුක් සමාජ මාධ්‍යයට සහ යූ ටියුබ් මඟින් නිකුත් කිරීමේ සජීවි මාධ්‍ය මෙහෙයුම රජයේ ප්‍රවෘත්ති දෙපාර්තමේන්තුව මෙවර ක්‍රියාත්මක කර තිබේ. ඒ අනුව රජයේ ප්‍රවෘත්ති දෙපාර්තමේන්තුව සහ (www.news.lk) රජයේ නිල පුවත් වෙබ් අඩවිය නිල ඡන්ද ප්‍රතිඵල  විකාශය වෙනුවෙන් සියලු කටයුතු සූදානම් වෙමින් පවතී. ජනධිපතිවරණයට අදාළ නිල ඡන්ද විකාශනයේ  ප්‍රමුඛයා වන්නේ ද රජයේ ප්‍රවෘත්ති දෙපාර්තමේන්තුව සහ රජයේ නිලපුවත් වෙබ් අඩවියයයි. ඒ අනුව ජනාධිපතිවරණය සම්බන්ධ සියලු පුවත් සහ නිලඡන්ද ප්‍රතිඵල එසැනින් රජයේ නිලපුවත් වෙබ් අඩවිය මඟින්  ලබා ගැනීමට හැකියාව ඇත. රජයේ ප්‍රවෘත්ති අධ්‍යක්ෂ ජනරාල් නාලක කලුවැව මහතාගේ පූර්ණ අධීක්ෂණය යටතේ මෙම වැඩපිළිවෙල  ක්‍රියාත්මක කෙරේ. ඒ අනුව ජනාධිපතිවරනයට අදාළ නිලඡන්ද ප්‍රතිඵල පිළිබඳ සජීවී අන්තර්ජාල විකාශනය ප.ව.6.00 සිට ආරම්භ  වෙයි. එම විකාශනය රජයේ නිලපුවත් වෙබ් අඩවිය (www.news.lk) ඔස්සේ ද, රජයේ නිලපුවත් වෙබ් අඩවියේ  Facebook (news.lk)අඩවිය ඔස්සේ ද යූ ටියුබ් චැනලය youtube (news.lk) ඔස්සේ ද නැරඹිය හැක. මෙහි නිෂ්පාදන  දායකත්වය ලබාදෙන්නේ රජයේ චිත්‍රපට අංශය (GFU) මඟිනි. පසුගිය දා (13) එහි සූදානම පිළිබඳව මැතිවරණ කොමිෂන් සභාවේ සභාපති මහින්ද දේශප්‍රිය මහතා ගේ  නිරීක්ෂණයට ද ලක් විය."
    },
    {
        "content": "2019 නොවැම්බර් 16 වන දින පැවැත්වෙන ජනාධිපතිවරණයේ නිල ඡන්ද ප්‍රතිඵල මාධ්‍ය වෙත නිකුත් කිරීම සඳහා රජයේ ප්‍රවෘත්ති දෙපාර්තමේන්තුව මේ වන විටත් සියළු කටයුතු සංවිධානය කර ඇත. ඒ අනුව සියළු මාධ්‍ය දැනුවත් කරමින් නිල ඡන්ද ප්‍රතිඵල නිකුත් කිරීමේ ක්‍රියාවලිය පිළිබඳ මාධ්‍ය ආයතන දැනුවත් කර තිබේ. සමාජ මාධ්‍ය ජාලා පරිහරණය කරන්නන් ඉලක්ක කර ගනිමින් ප්‍රථම වතාවට සිය YouTube හා Facebook ඔස්සේ නිල ප්‍රතිඵල ඍජුව විකාශනය කිරීමට කටයුතු යොදා තිබේ. මෙම නිල ඡන්ද ප්‍රතිඵල YouTube හි සජීව විකාශය 2019 නොවැම්බර් 16 වන දින සවස 06.00 සිට ආරම්භ වීමට නියමිතයි. එම තොරතුරු ඔබ වෙත ලබා ගැනීමට නම්,"
    },
    {
        "content": "ප්‍රථමවරට ජනාධිපතිවරණයේ නිලඡන්ද ප්‍රතිඵල අන්තර්ජාලය හරහා ෆේස් බුක් සමාජ මාධ්‍යයට සහ යූ ටියුබ් මඟින්  නිකුත් කිරීමේ සජීවි මාධ්‍ය මෙහෙයුම රජයේ ප්‍රවෘත්ති දෙපාර්තමේන්තුව මෙවර ක්‍රියාත්මක කර තිබේ. ඒ අනුව රජයේ ප්‍රවෘත්ති දෙපාර්තමේන්තුව සහ (www.news.lk) රජයේ නිල පුවත් වෙබ් අඩවිය නිල ඡන්ද ප්‍රතිඵල  විකාශය වෙනුවෙන් සියලු කටයුතු සූදානම් වෙමින් පවතී. ජනධිපතිවරණයට අදාළ නිල ඡන්ද විකාශනයේ ප්‍රමුඛයා  වන්නේ ද රජයේ ප්‍රවෘත්ති දෙපාර්තමේන්තුව සහ රජයේ නිලපුවත් වෙබ් අඩවියයයි. ඒ අනුව ජනාධිපතිවරණය සම්බන්ධ සියලු පුවත් සහ නිල ප්‍රතිඵල එසැනින් රජයේ නිලපුවත් වෙබ් අඩවිය මඟින් ලබා  ගැනීමට හැකියාව ඇත. රජයේ ප්‍රවෘත්ති අධ්‍යක්ෂ ජනරාල් නාලක කලුවැව මහතාගේ පූර්ණ අධීක්ෂණය යටතේ මෙම වැඩපිළිවෙල ක්‍රියාත්මක  කෙරේ. ඒ අනුව ජනාධිපතිවරනයට අදාළ නිල ධන් ද ප්‍රතිඵල පිළිබඳ සජීවී අන්තර්ජාල විකාශනය ප.ව.6.00 සිට ආරම්භ වෙයි.  එම විකාශනය රජයේ නිලපුවත් වෙබ් අඩවිය (www.news.lk) ඔස්සේ ද, රජයේ නිලපුවත් වෙබ් අඩවියේ Facebook  (news.lk)අඩවිය ඔස්සේ ද යූ ටියුබ් චැනලය youtube (news.lk) ඔස්සේ ද නැරඹිය හැක. මෙහි නිෂ්පාදන දායකත්වය  ලබාදෙන්නේ රජයේ චිත්‍රපට අංශය (GFU) මඟිනි. පසුගිය දා (13) එහි සූදානම පිළිබඳව මැතිවරණ කොමිෂන් සභාවේ සභාපති මහින්ද දේශප්‍රිය මහතා ගේ නිරීක්ෂණයට  ද ලක් විය."
    },
    {
        "content": "ආයුබෝවන්, තෙරුවන් සරණයි, දෙවි පිහිටයි ගෞරවණීය මහා සංඝරත්නයෙන් අවසරයි, ඒ වගේම ගෞරවණීය සියලුම පූජකතුමන්ලාගෙන් අවසරයි, ආදරණීය දෙමව්පියනි, දරුවනි, හිතවතුනි, මිත්‍රවරුනි, 2015 ජනවාරි මාසයේ 08 වෙනිදා පැවති ජනාධිපතිවරණයේ දී මගේ ජයග්‍රහණය සදහා හැට දෙලක්ෂයකට වැඩි ජනතාවක් මා වෙත ඡන්දය පාවිච්චි කළා. ඒ සියලු දෙනාට අද දවසේත් මගේ ගෞවරණීය ස්තූතිය පුද කරනවා. ඒ වගේම 2015 ජනවාරි 08 වන දා මා ජයග්‍රහණය කර ජනවාරි 09 වනදා ජනාධිපති ධූරයේ දිවුරුම් දීමෙන් දින කිහිපයකට පසු මහනුවර ඓතිහාසික උතුම් දළදා වහන්සේ අභියස දී මා ජාතිය අමතා විශේෂ ප්‍රකාශයක් කළා. ඇතැම් විට එය ඔබට මතක ඇති. ජාතිය අමතා මා ප්‍රකාශ කළා නැවත මා ජනාධිපතිවරණයක් සඳහා ඉදිරිපත් නොවන බව. එසේ ප්‍රකාශ කළා වගේම ආණ්ඩුක්‍රම ව්‍යවස්ථාවේ 19 වන සංශෝධනය තුළින් විධායක ජනාධිපතිවරයෙකු ලෙස මගේ තිබු අසීමිත විධායක බලතල මා පාර්ලිමේන්තුවට පවරා දුන්නා. ඇමති මණ්ඩලයට, ස්වාධින කොමිෂන් සභාවලට, අධිකරණයට ඒ බලය ලබා දුන්නා. එයින් මා නැවතුනේ නැහැ. ජනතාව මාව ඡන්දයෙන් පත් කරගත්තේ වසර 06ක් සඳහා. වසර 06 කට ජනතාව විසින් මා පත්කර ගනු ලැබුවත් එයින් වසරක් අඩු කරගෙන වසර 05ක නිල කාලයක් බවට පත්කර ගත්තා. බොහෝ විට අපේ රටේ බලයට පත්වූ සෑම නායකයෙක්ම ඇතැමිවිට සිරිතක් ලෙස, ඇතැම්විට සම්ප්‍රදායක් ලෙස ආණ්ඩුක්‍රම ව්‍යවස්ථාව පාවිච්චි කළේ තමාගේ බලය ශක්තිමත් කර ගැනීම සඳහා. නමුත් මම සතුටු වෙනවා එම අසීමිත විධායක බලය මා විසින් ඉවත් කළා සේම ජනාධිපතිවරයෙකුගේ කාලය වන වසර 06 වසර 05ක් බවට පත් කළා වගේම ජනතාව ඡන්දයෙන් ලබාදුන් නිල කාලයේ වසරක් ද මා විසින් අඩු කර ගනු ලැබුවා. මාගේ නිල කාලයේ දී රට තුළ පූර්ණ ප්‍රජාතන්ත්‍රවාදය තහවුරු කිරීමට මට හැකි වුණා. කිසිම කාලයක නොතිබු නිදහසක් ජනමාධ්‍ය නිදහසක්, ප්‍රජාතන්ත්‍රවාදය ශක්තිමත් කිරීමත් මා උපරිම ලෙස කළා කියලයි මම විශ්වාස කරන්නේ. එහි ප්‍රතිඵලය වූයේ මා විසින් ලබාදුන් ඒ අසීමිත මාධ්‍ය නිදහස හා ශක්තිමත් කළ ප්‍රජාතන්ත්‍රවාදය පාරාවළල්ලක් කර ගනිමින් මටම බරපතළ නින්දා අපහාස, චරිත ඝාතන කරමින් ඉතා අසත්‍ය ප්‍රචාර සමාජ මාධ්‍ය අඩවි හරහා නිකුත් කිරීම. මා ඒ කිසි දෙයකින් සැලුණේ නැහැ. මගේ ප්‍රතිපත්තිය එය වූ නිසා. ඒ වගේම 1947 සිටම බලයට පත්වූ සියලුම රාජ්‍ය නායකයන්ට 2015 දක්වාම කළ නොහැකි දෙයක් මගේ නිල කාලය තුල ඉටු කිරීමට හැකි වුණා ජනතාවට ලබාදුන් පොරොන්දුවක් අනුව. ඒ තමයි රාජ්‍ය මැදිහත්විම තුළ කිසිදු මිනිස් ඝාතනයක්, දේශපාලන වශයෙන් පළිගැනීමක්, ශාරිරික හිංසාවක් පීඩාවක්, කෙනෙකුගේ දේපළවලට හානි සිදුකිරීමක් ඒ කිසිවක් මගේ නිල කාලය තුළ සිදු වූයේ නැහැ. තවත් ලෙසකින් කියනව නම් ආණ්ඩුවේ තුවක්කු දේශපාලන පළිගැනීම් මත හෝ වෙනත් වෛර පිරිමසා ගැනීම සඳහා කිසිම පුරවැසියෙකුට පත්තු වුණේ නැහැ. මගේ මැතිවරණ ප්‍රකාශනයෙන් ජනතාවට දුන් ප්‍රතිඥාවන් තුළ බොහෝ දේ මට ඉටුකිරීමට පු`ථවන් වුණා වගේම රට සහ ජනතාව වෙනුවෙන් කළ හැකි බොහෝ දේ මා ඉටු කළා කියලා මා විශ්වාස කරනවා. එහෙත් මගේම රජයේ පාර්ශ්වයන් අතර මා හා තිබු ප්‍රතිත්තිමය ගැටුම්, දේශපාලන ගැටුම්, පෞද්ගලික නොවූ ප්‍රතිපත්ති සහ දේශපාලන ගැටුම් නිසා ආණ්ඩුව තුළ බරපතළ අර්බුද ඇති වූ බව රහසක් නොවේ. ඒ නිසා විශාල වැඩකොටසක් පසුගිය අවුරුදු 05කට ආසන්න කාලය තුළ රජයක් විදියට අප ඉෂ්ඨ කළා වගේම රට සහ ජනතාව වෙනුවෙන් කළයුතුම වැඩ කොටස් කිරීමට අපහසු වුණා. ඒ ආණ්ඩුවේ තිබු ගැට`ථ සහගත තත්ත්වය නිසයි. විශේෂයෙන් ඔබ දන්නවා විධායක ජනාධිපති ධූයේ අසීමිත බලතළ පිළිබඳ. මා පැවසුවා විධායක ජනාධිපති ධූරයේ තිබු ඒ අසිමිත බලතළ මා ඉවත් කළා කියා. ඒ අසීමිත බලතල ඉවත් කළා වගේම ලබාදුන් ප්‍රජාතන්ත්‍රවාදය නිදහස සහ සාමකාමී තත්ත්වය තුළ වැරදි සහගත ලෙස ප්‍රයෝජන ගත් අයත් සිටිනවා. ඒ පිළිබඳ අතීත ආවර්ජනයක් කිරීමට මා මේ අවස්ථාවේ කාලය ගත යුතු යැයි කියා මා විශ්වාස කරන්නේ නැහැ. ඔබට මතක ඇති මා බලයට පත්වන විට ඔබෙත්, මගේත් මාතෘ භූමියට තිබු විදේශ බලවේගවල දැඩි බලපෑම් , අතපෙවීම්, තර්ජන මා ඒ අතීතය මතක් කරන්නේ 2014 වන විට අන්තර්ජාතික වශයෙන් රට තිබු තත්ත්වයත්, අද තිබෙන තත්ත්වයත් සංසන්දනය කර සිහිපත් කර ගැනීම සඳහායි. ඒ තිබු දැඩි බලපෑම්, අතපෙවීම්, අතැම්විට තර්ජනය කිරීම් යුද්ධයේදී මානව හිමිකම් කඩකිරීම් පිළිබඳව වැරදි සිදුවුනාය කියන චෝදනා මත එල්ල වූ අන්තර්ජාතික බලපෑම් මගේ නිල කාලය තුළ සියයට අනූ නවයක්ම මා ඉවත් කළා කියලා මට විශ්වාසයි. ජාත්‍යන්තර අධිකරණ ලංකාවට ගෙන ඒම පිළිබඳ කථා කළා. ඒ වගේම රටේ ඒකීය භාවයට අන්තර්ජාතික වශයෙන් අභියෝගයක් තිබුණා. නමුත් ඒ සියල්ලෙන්ම අද අපි මිදී තිබෙනවා. අපට හෙට දවසේ ප්‍රධාන අභියෝග කිහිපයක් තිබෙනවා. දුගී භාවය, දුප්පත්කමින් නිදහස් වීම, ඒ වගේම සිංහල, දෙමළ, මුස්ලිම්, මැලේ, බර්ගර් සියලු ජාතින් තුළ ජාතික සමඟිය සහ සංහිඳයාව ගොඩනඟමින් පු`ථල් සමඟියක් තුළ සහෝදරත්වයක් සහ විශ්වාසයක් තුළ මේ රටේ ජනතාවට එකම පවුලක් වශයෙන් ජීවත්වීමට අවශ්‍ය ඒ පසුබිම ගොඩනඟා ගැනීම. මා ඒ සඳහා විශාල උත්සාහයක් ගත්තා. එහි හොඳ ප්‍රතිඵල තිබෙනවා. නමුත් ජාතින් තුළ විශේෂයෙන් භාෂාමය වශයෙන් තිබෙන බිය, සැක, අවිශ්වාසය සම්පූර්ණයෙන්ම අපි තුරන් කිරීමට කටයුතු කිරිම අවශ්‍ය වෙනවා. ඔබ දන්නවා වංචාවට සහ අක්‍රමිකතාවයට විරුද්ධව මා දැඩි දේශපාලන තීන්දු කිහිපයක් ගත්තා. තමාගේම රජයේ වංචා දූෂණ සොයන්න අධිකරණ බලය තිබෙන ජනාධිපති කොමිෂන් සභාවක් පත් කළා. තමාගේම රජයේ වංචා දූෂණ සොයන්න අධිකරණ බලය තිබෙන ජනාධිපති කොමිසන් සභාවක් පත් කළ එකම රාජ්‍ය නායකයා මා බව මම හිතන්නේ ඔබ දන්නවා. එය මීට පෙර සිදුවී තිබුණේ නැහැ. ඒ වගේම දුෂණ වංචා පිළිබඳ කථා කරන විට ඔබට මතක ඇති, මහ බැංකුවේ මහා මූල්‍ය වංචාව, මේ රටේ රාජ්‍ය ආයතනවල සිදුවූ ඉහළම මූල්‍ය වංචාව ඒ පිළිබඳ සොයන්න ජනාධිපති කොමිසන් සභා පත් කළා, පරික්ෂණ පැවැත්වුවා. චූදිතයන්ට නඩු පැවරීම් සිදු කළා. ඒ පරික්ෂණ කටයුතු තවමත් සාර්ථකව කෙරෙනවා. එපමණක් නොව ඒ සඳහා පත් කළ ජනාධිපති කොමිසන් සභාවේ නිර්දේශ අනුව මහ බැංකුව තුළ වෝහාරික විගණනයක් කළ යුතුයි කියා නිර්දේශයක් තිබුණා. එය අපේ දේශීය විගණන ආයතනවලට කළ නොහැකියි. ඒ නිසා මීට අවුරුදු දෙකකට පෙර ජාත්‍යන්තර ආයතනවලින් මිල ගණන් කැඳවා වෝහාරික විගණන කරලා විගණන වාර්තා 05ක් මේ වන විට ලැබී තිබෙනවා. ඔබ පුදුමයට පත්වන කරුණු ඒ තුළ තිබෙනවා. මම විශ්වාස කරනවා බලයට පත්වන නව රජය එම වෝහාරික විගණන වාර්තා 05 පාර්ලිමේන්තුවට ඉදිරිපත් කර ජනතාවට විවෘත කරනු ඇතැයි කියා. හෙට දවසේ අලුත් ජනාධිපතිවරයෙක් රටට පත් වෙනවා. මට හිතෙන විදියට අලුත් ජනාධිපතිවරයා පත්වීමෙන් පසුව මුහුණදෙන පළවෙනි අභියෝගය කුමක් ද, පාර්ලිමේන්තුවේ සිටින මන්ත්‍රීවරු 225 අතරින් දූෂණයෙන් තොර අමාත්‍ය මණ්ඩලයක් පත් කර ගැනීමේ අභියෝගය නම් ඔහුට තිබෙනවා. නිර්පාක්ෂික ජනාධිපතිවරයෙකු යටතේ 1947න් පස්සේ මේ රටේ නිර්පාක්ෂික රාජ්‍ය නායකයෙක් යටතේ ජාතික මැතිවරණයක්, ජනාධිපතිවරණයක් පැවැත්වූ පළමු අවස්ථාව මෙය. නාම යෝජනා භාරදුන් දිනයේ සිට අද දක්වාම මම දේශපාලන වශයෙන් පක්ෂ බේදයකින් තොරව අපක්ෂපාතිව, මධ්‍යස්ථව මගේ යටතේ තිබෙන ත්‍රිවිධ හමුදාව ජාතික මැතිවරණ කොමිෂන් සභාවේ රාජකාරීවලට සම්පූර්ණ සහයෝගය ලබාදීම සඳහා සකස් කරමින් රට තුළ ඉතාම සාමකාමී මැතිවරණයක් පවත්වන්න අවශ්‍ය ඉඩ කඩ ලබාදුන්නා. මෙතරම් සාමකාමී මැතිවරණයක් පැවැත්වීමට පු`ථවන්කම ලැබුණේ මා නිර්පාක්ෂික වූ නිසා කියලයි මම විශ්වාස කරන්නේ. මීට පෙර රාජ්‍ය නායකයා ලෙස සිටි සෑම අගමැතිවරයෙක්ම, සෑම ජනාධිපතිවරයෙක්ම ඒ මැතිවරණයේ දී යම් දේශපාලන පක්ෂයක නායකත්වය ගෙන මැතිවරණ ව්‍යාපාරය මෙහෙයවීම කළා. ඒ නිසා රාජ්‍ය බලය පාවිච්චි කිරීම ඇතැම්විට අසිමීත විදියට සිදු වුණා. ඔබ ඒ ඉතිහාසය ගැන දන්නවා. මම ඒ ගැන කථා කරන්න කාලය ගන්නේ නැහැ. ඒ නිසා මේ තත්ත්වයන් තුළ එදා මගේ මැතිවරණ අවස්ථාවේ, 2015 අද මේ 2019 නොවැම්බර් 16 වෙනිදා ජනාධිපතිවරණය අවස්ථාවේ වෙනස නම් කොපමණද, ශ්‍රී ලාංකීය සමාජය කෙතරම් ඉදිරියට ගොස් තිබේද යන්න කදිම මාපකයක් එදා සහ අද මැතිවරණය. කෙසේ වෙතත් නව ජනාධිපතිවරයාට වගකීම් සමුදායක් තිබෙන බව ඔබත්, මමත් දන්නවා ශ්‍රී ලංකාවේ ජනතාවගේ සුබසිද්ධිය සඳහා ඒ වගේම තිරසර සංවර්ධනය සඳහා ඒ වගේම මා ශක්තිමත් කළ ප්‍රජාතන්ත්‍රවාදය තව තවත් ශක්තිමත් කරමින් ඉදිරියට ගෙනයාම සඳහා, මා ලබාදුන් අසීමිත මාධ්‍ය නිදහස තව තවත් ශක්තිමත් කරමින් ඒ මාධ්‍ය නිදහස ඉදිරියට ගෙනයාම සඳහා පත්වන නව ජනාධිපතිවරයාට වගකීමක් පැවරෙනවා. මගේ නායකත්වය තුළ රටේ ක්‍රියාත්මක වූ විශේෂ ව්‍යාපෘති යුගයට අවශ්‍ය, කාලයට අවශ්‍ය මත්ද්‍රව්‍ය මර්දන ව්‍යාපාරය, ඒ වගේම දේශීය ආහාර නිෂ්පාදන වැඩසටහන, වකුගඩු රෝගය අවම කිරීම සඳහා ඊට ගොදුරු වූවන්ගේ සුබසාධන කටයුතු, ග්‍රාමශක්ති ජනතා ව්‍යාපාරය, දරුවන් සුරකිමු ජාතික වැඩපිළිවෙළ ඒවා ප්‍රමුඛ වෙනවා. මා විශ්වාස කරනවා වගේම මා ඉල්ලා සිටිනවා එම වැඩසටහන් මා කළාටත් වඩා ශක්තිමත් ලෙස නව රජයක්, නව ජනාධිපතිවරයෙක් යටතේ ක්‍රියාත්මක කරයි කියලා. මා ඒ සඳහා ප්‍රාර්ථනා කරනවා. රට තුළ ප්‍රජාතන්ත්‍රවාදය වගේම සංවර්ධනය නීතිය හා සාමය රටේ ඒකීයභාවය මේ කියන කරුණුවලදී යුද, නාවික, ගුවන් ත්‍රිවිධ හමුදාව, පොලිස් දෙපාර්තමේන්තුව සිවිල් ආරක්ෂක දෙපාර්තමේන්තුව ජීවිත පරිත්‍යාගයෙන් සිදු කළ කැපවීම, පරිත්‍යාගශිලිභාවය රාජ්‍ය සේවයේ වැටුප් ලබන කෙනෙකුට වඩා ඉන් එහා ගිය සිය මාතෘ භූමිය ගැන සිතමින් ඔවුන් කරන යුතුකම් සහ වගකීම් පිළිබඳව විශේෂ ස්තුතියක් ත්‍රිවිධ හමුදාවට පොලිසියට හා සිවිල් ආරක්ෂක දෙපාර්තමේන්තුවටත්, ඒ වගේම සමස්ත රාජ්‍ය සේවයටත් මා මෙහිදී පිරිනමනු ලබනවා. අපේ රටේ වසර දහස් ගණනක ශ්‍රේෂ්ඨ ඉතිහාසය, ඓතිහාසික පසුබිම සිහිපත් කරන විට ඉංග්‍රීසි පාලකයන්, අධිරාජ්‍යවාදීන් අපේ රට යටත් කර ගැනීම පිළිබඳ ඉතිහාසය ඔබ දන්නවා. 1818 ජාතික විමුක්ති අරගලයට නායකත්වය දුන් වීරකැප්පෙටිපොළ ඇතු`ථ විරුවන් එදා ඉංග්‍රිසි පාලකයින් රාජද්‍රෝහින් විදියට හඳුන්වා ගැසට් නිවේදන නිකුත් කර තිබුණා. නමුත් මා සතුටු වෙනවා මගේ නිල කාලය තුළ 1818 ඒ විමුක්ති අරගලයේ ශ්‍රේෂ්ඨ විරුවන් රාජද්‍රෝහින් බවින් ඉවත් කරලා දේශප්‍රේමින් ලෙස දේශහිතෛෂින් ලෙස ඔවුන්ව නම් කරලා ගැසට් නිවේදනයන් නිකුත් කරමින් ඒ ඓතිහාසික උතුම් කාර්යය මව්බිම වෙනුවෙන් ඉටු කළ ඒ සියලුදෙනාට ගරු කිරීමට ලැබීම වගේම ඔවුන්ව ඉතිහාසයට එක් කිරීමට ලැබීම පිළිබඳව. මගේ ආදරණීය ජනතාව වගේම පොළොන්නරුවේ ජනතාව පිළිබඳවත් මා යමක් කිවයුතුමයි මේ අවස්ථාවේ. මගේ සමස්ත ගමන් මග තීරණය කරනු ලැබුවෙත්, ඒ සඳහා මට මුල් අඩිතාලම දැමුවෙත්, මගේ සාර්ථකත්වයේ මහා ස්ථම්භය වුවෙත් මගේ පොළොන්නරුවේ ආදරණීය ජනතාව, එතනින් තමයි මාව රටට දුන්නේ. ඒ නිසා මගේ නිල කාලය තුළ ඇතැම් වෙලාවට මාව විවේචනයට ලක්වුණා මම පොළොන්නරුවට වැඩ කරනවා වැඩියි කියලා, නමුත් මගේ මුල් දේශපාලන අඩිතාලම තුළ සිට රටේ සමස්ත ජනතාවගේ ආශිර්වාදයෙන් මා රාජ්‍ය නායකත්වය දක්වා ගෙන ඒමට කටයුතු කළ මගේ පොළොන්නරුව ආදරණීය ජනතාවට මා ගෞරව පූර්වක ස්තූතිය පිරිනමනවා. මගේ පාලන කාලය තුළ කුමන අභියෝග හමුවේ වුවත් සමාජ ප්‍රජාතන්ත්‍රවාදී රාමුවක් ගොඩනැඟීමට මා කටයුතු කළා. ආණ්ඩුව තුළ තිබු මහා ගැටුම් උච්ච වූ අවස්ථාවන්ට පසුබිම වුයේ රටට නොගැළපෙන අන්ත නව ලිබරල්වාදය සහ මා ගරු කරන සමාජ ප්‍රජාතන්ත්‍රවාදයත් මා ගරු කරන ස්වදේශිකවාදී චින්තනයන්. ස්වදේශිකවාදී චින්තනයකින් යුත් සමාජ ප්‍රජාතන්ත්‍රවාදී පාලනයක අවශ්‍යතාවයයි රටට වැදගත් වන්නේ කියා මා විශ්වාස කරනවා. විශේෂයෙන් ඔබත් මමත් සැමවිටම කතා කරන හා සාකච්ඡාවට හා සංවාදයට ලක්වන ජාතික සමඟිය හා සංහිඳියාව යන කරුණුවලදි මගේ නිල කාලය තුළ රටේ සමස්ත ජනතාවට වගේම යුද්ධයේදී වඩාත්ම පීඩාවට පත්වූ උතුරු නැගෙනහිර ජනතාවට විශිෂ්ට සේවයක් කරන්න මට පු`ථවන්කම ලැබුණා. ඔවුන්ගේ ඉඩම් නිදහස් කිරීම්, සමාජ සුබසාධනය ඒ ප්‍රදේශවල භෞතික සම්පත් සංවර්ධනය එ වැනි කරුණු රාශියක් ඔවුන් වෙනුවෙන් ඉෂ්ට කරන්න ලැබුණා. ඒ පිළිබඳව විවිධ විවේචන තිබෙනවා. මා කියන්නේ නැහැ සියයට සියයක් මා සියල්ල කළා කියලා. එසේ කරන්න කිසිවෙකුට හැකියාවක් නැහැ. නමුත් යුද්ධයෙන් පීඩාවට පත්වූ ජනතාවක් ලෙස උතුරු නැගෙනහිර ජනතාවගේ දුක් වේදනා, ඉවත් කරන්න මට පු`ථවන්කම ලැබුණා. ජනාධිපති විශේෂ කාර්ය බලකායක් උතුරු නැගෙනහිර සංවර්ධනයට පත්කරලා පසුගිය අවුරුදු කිහිපය තුළ ඔවුන් වෙනුවෙන් විශිෂ්ට සේවයක් කරන්න මට ලැබුණා. ඒ ගැන මා ඉතාමත් සතුටු වෙනවා. ජනාධිපතිවරයෙක් වශයෙන් මා ගනු ලැබු ඇතැම් තීන්දු තීරණ ආන්දොලනාත්මකයි. සමහර අය කිව්වා මම කඩුව එළියට ගත්තා මිසක් කඩුව පාවිච්ච් කෙරුවේ නැහැ කියලා. නැහැ මම කඩුව පාවිච්චි කළා. මගේම අගමැතිවරයා අස් කළා. තවත් අගමැතිවරයෙක් පත් කළා. පාර්ලිමේන්තු විසුරුවා හරින්න රටේ සාකච්ඡාවට සංවාදයට, විවේචනයට ලක්වූ ගැසට් නිවේදන 05ක් මා නිකුත් කළා. මත්ද්‍රව්‍ය වැනි බරපතළ රටට අහිතකර දේවල්වලින් රට බේරාගන්න මත්ද්‍රව්‍ය මර්දනය වගේම පාතාලය අපරාධකාරයන් මර්දනය සඳහා දැඩි තීන්දු තීරණ ගත්තා. පොලිස් දෙපාර්තමේන්තුව මගේ යටතට පත් වෙලා මාස 11යි. පොලිස් දෙපාර්තමේන්තුවේ කෙතරම් නම් ප්‍රශ්න ගොඩගැසී තිබුණා ද, පොලිසියට අවශ්‍ය නීති මා සංශෝධනය කළා. අලුත් නීති හැදුවා, පොලිසියේ, පරිපාලනය, කළමනාකරණය, සම්පත් හිඟය මේ රටේ නීතිය හා සාමය ආරක්ෂා කිරීමේ දී ඉතාමත් වැදගත් නිසා මගේ මාස 11 දී මා ඒ තුළ විශාල පරිවර්තනයක් කළා. ඒ වගේම නීතිය, සාමය , ප්‍රජාතන්ත්‍රවාදය, රටේ ඒකීයභාවය, භෞමිකඅකණ්ඩතාවය මේ කරුණු ඉදිරියේ දී අපට තිබෙන අභියෝගාත්මක කරුණු සැලකිල්ලට ගැනීම ඉතා වැදගත් වෙනවා. සිංහල, දෙමළ, මුස්ලිම් මැලේ බර්ගර් ජනතාවගේ සාමුහිකත්වය ඉතා වැදගත්. අන්තර්ජාතික වශයෙන් බාහිරින් එල්ලවන අභියෝග මැඩලීමට, ජාතින් අතර සමඟිය සංහඳියාව ඉතාමත් වැදගත් වෙනවා. මගේ නිල කාලය තුළ මුහුණ දුන් ඔබට මෙන්ම මටත් දැඩි වේදනාකාරී ඉතාම ඛේදජනක අත්දැකීමක් වූ අප්‍රේල් 21 වනදා සිදුවූ ම්ලේච්ඡ ත්‍රස්තවාදින්ගේ පාස්කු ප්‍රහාරය. එහිදී මිය ගිය ශ්‍රී ලාංකික මෙන්ම විදේශීය ඒ ජනතාව මා මෙහිදී ගෞරවයෙන් සිහිපත් කරනවා. ඒ සිද්ධිය පැහැදිළි ලෙසම වළක්වා ගැනීමට හැකියාව තිබූ සිදුවීමක්. මා ඒ ගැන ඊට වඩා කතා කරන්නේ නැහැ. විශේෂයෙන්ම කෙනෙක් මගෙන් ඇසුවොත් ඔබේ ජනාධිපති ධූරයේ නිල කාලය පිළිබඳ ඔබ තෘප්තිමත් වන්නේ ද, සතුටු වන්නේ ද කියා, ඒ ප්‍රශ්නය අසනවාත් සමඟම මා තත්ත්පරයක් හෝ ප්‍රමාද නොකර ලබා දෙන පිළිතුර නම් මගේ නිල කාලය පිළිබඳව මා තෘප්තිමත් වෙනවා, සතුටු වෙනවා හා සෑහීමකට පත් වෙනවා යන්නයි. ඒ රටට සහ ජනතාවට බොහෝ දේ මා ලබාදුන් නිසා. මා ලබාදුන් බොහෝ දේ සාක්කුවට දැනෙන්නේ නැහැ. බඩට දැනෙන්නේ නැහැ, ඇගට දැනෙන්නේ නැහැ. ඒ ප්‍රජාතන්ත්‍රවාදය නිදහස දූෂණයෙන් තොර රාජ්‍ය පාලනයක් හැඬ ගැස්වීමේ කාර්යය, අධ්‍යාත්මික සමාජයක් ගොඩනඟන්න වගකීම් සහ යුතුකම් ඉටු කිරීමට මට හැකි වුණා. ප්‍රධාන වශයෙන්ම උතුම් ත්‍රිපිටකය ජාතික උරුමයක් කිරීමට ලැබීම මගේ නිල කාලය තුළ මේ රටේ වගේම රටින් පිට සිටින බෞද්ධ ජනතාව ලැබූ ඓතිහාසික ජයග්‍රහණයක් කළ යුතුව තිබු විශාල වගකීමක් සහ යුතුකමක් ඉටුකිරීමක් කියා මා විශ්වාස කරනවා. මා මීට වඩා දීර්ඝව කථා කිරීමට බලාපොරොත්තු වන්නේ නැහැ. මගේ දේශපාල ජීවිතය සාර්ථක කිරීමට මගේ පිටුපස සෙවණැල්ල මෙන් සිටින මගේ ආදරණීය බිරිඳ ජයන්ති ඒ වගේම මගේ දරුවන් ඒ සියලුදෙනා ම මා ස්තූති කරනවා. මා ඉතාමත් බරපතළ දේශපාලන තීන්දු තීරණ ගන්නා අවස්ථාවලදි උදාහරණයක් ලෙස සිහිපත් කළොත් 2014 නොවැම්බර් 21 එම අවස්ථාවේ සිට එදත්, ඊට පෙරත්, අදත් මට විශාල ආශිර්වාදයක් දෙන ඔවුන් මා මෙහිදී විශේෂයෙන් සිහිපත් කරනවා. වසර 05 කට ආසන්න කාලයක් ජනාධිපති ධූරයේ ඔබට සේවය කළ මා ජනාධිපති ධුරයෙන් සමුගන්නවා. හෙට දවසේ නව ජනාධිපතිවරයෙක් ඔබේ ඡන්දයෙන් පත් කර ගන්නා බව ඔබත්, මමත් දන්නා දෙයක්. හෙට දවස වෙනුවෙන් රට වෙනුවෙන් හෙට උපදින දරුවන් වෙනුවෙන් පත්වන නව ජනාධිපතිවරයාට මගේ ආශිර්වාදය සහ සුබපැතුම් එක්කරනවා වගේම ඔහුට වඩාත් අධිෂ්ඨානශිලිව, ධෛර්යසම්පන්නව අවංකව රට වෙනුවෙන් සියලු සේවාවන් කිරීමට හැකියාව ලැබේවා කියා මම ආශිර්වාද කරනවා. සුබ පතනවා. මගේ උතුම් මවුබිම වෙනුවෙන්, මගේ ආදරණීය ජනතාව වෙනුවෙන් අඛණ්ඩ අනන්‍යතාවයෙන් මා විසින් කළ යුතු සියලු කැපවීම් හෙට දවසේත් ඉටුකිරීමට මා අදිටන් කරගෙන සිටිනවා. යුක්තිය ශක්තිය විය යුතුයි. සමාජ සාධාරණත්වය පැහැදිළි ලෙසම ඉටුවිය යුතුයි. රට තුළ ප්‍රජාතන්ත්‍රවාදය ශක්තිමත් විය යුතුයි. මාධ්‍ය නිදහස, මානව හිමිකම්, ජනතාවගේ මූලික අයිතිවාසිකම් ඒවා සියල්ල ශක්තිමත් විය යුතුයි. ප්‍රජාතන්ත්‍රවාදී සමාජයක සමෘද්ධිමත් ආර්ථිකයකින් ඔබෙත් මගෙත් ආදරණීය මාතෘ භූමිය ඉදිරියට ගෙන යාම සඳහා ලෝකයේ විශිෂ්ට ප්‍රබුද්ධ රාජ්‍යයක් ලෙස ගොඩනැඟීම සඳහා ඔබ සමඟ මා හෙට දවසෙත් එක් වෙනවා. ඔබ සියලු දෙනාටම උතුම් දළදා වහන්සේගේ පිහිටයි. තෙරුවන් සරණයි."
    },
    {
        "content": "2019 නොවැම්බර් මස 16 වන දින එනම් හෙට දින පැවැත්වෙන ජනාධිපතිවරණයේ දී දිවයින පුරා සිටින සියලුම ඡන්ද දායකයන්ට නිදහසේ සිය ඡන්දය භාවිතා කිරීමට අවශ්‍ය වාතාවරණය මේ වන විට රට තුළ ශක්තිමත් කර තිබේ. ජනාධිපති ගරු මෛත්‍රීපාල සිරිසේන මැතිතුමාගේ උපදෙස් පරිදි පොලිසිය සහ ත්‍රිවිධ හමුදාව ඇතුළු ආරක්ෂක අංශ ඒ සඳහා අවශ්‍ය සියලු විධිවිධාන සලස්වා තිබෙන අතර, අනවශ්‍ය ප්‍රචාර සහ කටකථාවලට නොරැවටී තම ඡන්ද මධ්‍යස්ථානවලට ගොස් ඡන්දය භාවිතා කරන ලෙස ජනාධිපතිතුමා සියලු ඡන්ද දායකයන්ගෙන් ඉල්ලා සිටි. එමෙන්ම ජනාධිපතිතුමා පෙන්වා දෙන්නේ, ප්‍රජාතන්ත්‍රවාදය ශක්තිමත් වූ රටක පුරවැසියන්ගේ බලයක් මෙන්ම ප්‍රධාන වගකීම සහ යුතුකම වන්නේ තමන් කැමති අයෙකු වෙනුවෙන් සිය ඡන්දය භාවිතා කිරීම බවයි."
    },
    {
        "content": "දිවයිනේ සියලු දිස්ත්‍රික්කවල මහජන ආරක්ෂාව අරමුණු කර ගනිමින් සන්නද්ධ හමුදා සාමාජිකයින් රාජකාරීවල යෙදවීම සඳහා වන අති විශේෂ ගැසට් නිවේදනයක් නිකුත් කර තිබේ. ජනාධිපති ගෝඨාභය රාජපක්ෂ මහතාගේ අත්සනින් යුතුව අදාළ ගැසට් නිවේදනය නිකුත් කර තිබේ."
    },
    {
        "content": "කොට්ටාව රුක්මලේ ධර්ම විජයාලෝක මහා විහාරස්ථානයේදී කෝට්ටේ ශ්‍රී කල්‍යාණි සාමග්‍රී ධර්ම මහා සංඝ සභාවේ මහා නායක ශ්‍රී ජයවර්ධනපුර විශ්ව විද්‍යාලයේ කුලපති අතිපූජ්‍ය ඉත්තෑපානේ ධම්මාලංකාර නායක ස්වාමීන් වහන්සේ බැහැ දැක ආශිර්වාද ලබා ගත්තේ ය. ජනාධිපතිවරයාගේ පැමිණීම දැකබලා ගැනීමට විශාල පිරිසක් විහාරස්ථනය අවට රැස් වී සිටියේ ය."
    },
    {
        "content": "අග්‍රාමාත්‍ය මහින්ද රාජපක්ෂ මහතා අද (25) බුද්ධ ශාසන අමාත්‍යාංශයේ දී බුද්ධ ශාසන අමාත්‍යවරයා ලෙස රාජකාරි ආරම්භ කළේ ය."
    },
    {
        "content": "නොවැම්බර් 16 හෙට දින පැවැත්වෙන ජනාධිපතිවරණය ඡන්ද විමසීම වෙනුවෙන් වූ ඡන්ද පෙට්ටි බෙදා හැරීම හා ප්‍රවාහන අද (15) උදෑසන සිට දිවයිනේ සියලුම දිස්ත්‍රික් මැතිවරණ කාර්යාල මඟින් සිදු කෙරේ. එමෙන් ම මේ වනවිට මැතිවරණ රාජකාරිවල නියුතු නිලධාරීන් සිය රාජකාරි සිදු කෙරෙන ඡන්ද මධ්‍යස්ථාන වෙත පිටත් වී තිබේ. මෙම ඡන්ද පෙට්ටි ප්‍රවාහනය සඳහා ලංගම බස් රථ රජයට අයත් වාහන 1500කට අධික සංඛ්‍යවක් මේ වන විටත් යොදවා තිබේ. ඡන්ද පෙට්ටි බෙදා හැරීමේ මධ්‍යස්ථාන වලට සහ ඡන්ද පෙට්ටි ප්‍රවාහනය කරන රථවලට විශේෂ පොලිස් ආරක්ෂාවක්  සපයා ඇත."
    },
    {
        "content": "අද (27) පැවතී ප්‍රථම කැබිනට් මණ්ඩල රැස්වීමේ දී තොරතුරු සන්නිවේදන, උසස් අධ්‍යාපන, තාක්ෂණ හා නවෝත්පාදන අමාත්‍ය  ආචාර්ය බන්දුල ගුණවර්ධන සහ වැවිලි කර්මාන්ත, අපනයන කෘෂිකර්ම අමාත්‍ය වෛද්‍ය රමේෂ් පතිරණ යන මහත්වරු සම කැබිනට් ප්‍රකාශකවරුන් වශයෙන් පත් කොට ඇත."
    },
    {
        "content": "ආර්ථික වශයෙන් පීඩාවට පත්ව ඇති සියලු දෙනාටම සහන ලබා දෙනවාත් සමඟම ආර්ථිකයද නංවන්නට ද නව ගැම්මක් ලබා දෙන්නට අප කටයුතු කළ යුතු යැයි අග්‍රාමාත්‍ය මහින්ද රාජපක්ෂ මහතා ඊයේ(25) මුදල් අමාත්‍යාංශයේ දී මුදල් අමාත්‍ය ධූරයේ රාජකාරි ආරම්භ කරමින් පැවසීය. එහිදී රැස්ව සිටි පිරිස ඇමතූ අග්‍රාමත්‍යවරයා;   අග්‍රාමාත්‍ය ලේකම්තුමා, මුදල් අමාත්‍යාංශයේ ලේකම්තුමා ඇතුළු සියලුම නිලධාරීන් මහත්ම මහත්මිනි, හිතවතුනි, මම මුලින්ම ඔබ ඉතා උණුසුම් ලෙස මා පිළිගැනීම සම්බන්ධයෙන් ඔබ සියලු දෙනාටම ස්තුතිවන්ත වෙනවා. මා මේ රටේ මුදල් ඇමතිවරයා වශයෙන් පත් වන්නේ හතරවන වතාවටයි. එලෙස පත් වූ සෑම අවස්ථාවකදීම විශේෂ අභියෝගවලට අපට මුහුණ දීමට සිදු වූ බව ඔබට මා අමුතුවෙන් කිව යුතු නෑ.මෙවර භාර දුන් කාර්යභාරය මා වෙත පැවරී ඇත්තේ අපේ රටේ ඉතාමත් තීරණාත්මක අවස්ථාවක තිබෙන අදියරක බව මුදල් අමාත්‍යාංශය ඔබ සියලු දෙනා හොඳටම දන්නවා. ඒ නිසා අද පවතින තත්ත්වය මනාව තේරුම් ගැනීම සඳහා 2014 අද වන විට අපේ ආර්ථිකය දෙස හැරී බලන්නේ නම් යෝග්‍ය යැයි මා විශ්වාස කරනවා. 2014 වන විට අවුරුදු පහක් තිස්සේ අපේ සාමාන්‍ය ආර්ථික වර්ධන වේගය 6.7% ක සාමාන්‍ය වේගයක් තිබුණා. ආර්ථිකයේ දළ දේශිය නිෂ්පාදිතයේ වටිනාකම 2005 තිබූ ඇමරිකානු ඩොලර් බිලියන 24 සිට 2014 ඇමරිකානු ඩොලර් බිලියන 79 දක්වා වැඩි වී තිබුණු බව ඔබ දන්නවා. උද්ධමනය 3.3 ක් පමණ තත්ත්වයක් තිබුණේ. විදේශ සංචිත ඇමරිකානු ඩොලර් බිලියන දෙකේ සිට බිලියන 8.2ක ඓතිහාසික උපරිම මට්ටමකට තිබුණු බව ඔබ දන්නවා. ඇමරිකානු ඩොලරයට සාපේක්ෂව ශ්‍රි ලංකා රුපියල් 130 ක පමණ ස්ථාවර මට්ටමක පවත්වා ගෙන යන්න පුළුවන් වුණා. දුගී දුප්පත්කම සීඝ්‍රයෙන් අඩු වී තිබුණා. විදුලිය අඛණ්ඩව රටේ සියලු දෙනාටම ලැබෙමින් තිබුණා. 98% පමණ අයවැය පරතරය ඉතා අඩු මට්ටමක පැවතුණා. බදු බර ජනතාවට ඉසිලිය හැකි මට්ටමක තිබුණා. ණය බරතාවය දළ දේශිය නිෂ්පාදනයට සාපේක්ෂව 2005 තිබූ 91% සිට 71% දක්වා මට්ටමකට අඩු වෙමින් තිබූ බව ඔබ දන්නවා. ලෝකයේ දැවැන්තම ආර්ථික අර්බුදවලට එඩිතරව සහ වෘත්තිමය ආකාරයට සාර්ථකව මුහුණ දීමට හැකි වූ ශක්තිමත් ආර්ථික පසුබිමක් අපට තිබුණු බව ඔබ දන්නවා. රටේ පැවති අභ්‍යන්තර මානුෂික මෙහෙයුමට අවශ්‍ය වූ සම්පත් ජනතාව මත බර පටවන්නේ නැතිව සොයා ගැනීමට ඔබේ මුදල් අමාත්‍යාංශයේ ගරු ලේකම්තුමා ඇතුළු මුදල් අමාත්‍යාංශයට හැකියාව තිබුණා. තනි ඉලක්කම් පොලී අනුපාතිකය රටේ ස්ථාපනය වී තිබුණා. දිගින් දිගටම වර්ධනය වෙමින් පැවති ව්‍යාපාර රට පුරාම මුදල් ගැවසෙන වාතාවරණයක් රටේ තිබුණා. වරායන්, විදුලි බලාගාර, ගුවන් තොටුපොළවල්, අධිවේගී මාර්ග, මහා මාර්ග, කාපට් පාරවල් සහ කොන්ක්‍රීට් පාරවල්, විවිධ ගොඩනැගිලි,රජයේ ගොඩනැගිලි සහිත යටිතල පහසුකම් වැල නොකැඩී සිදු වුණා. දේශිය හා විදේශිය ආයෝජකයින් ආර්ථිකය කෙරෙහි දැවැන්ත විශ්වාසයක් ගොඩ නගාගෙන ආවා. කෙටියෙන්ම කියනවා නම් අප රට එකම වැඩපිළිවෙළක් ලෙස දිස් වූවා යැයි කිවහොත් එය නිවැරදියි. 2015 ජනවාරි 08 වනදා යහපාලන ආණ්ඩුවට භාර දී ගෙදර යනකොට තිබුණේ මේ තත්ත්වය. එහෙත් අද අප රටේ ආර්ථිකය තිබෙන්නේ සම්පූර්ණයෙන් ම වෙනස් තත්ත්වයක බව අප හැමෝම දන්නවා. රටේ මූර්ත ආර්ථිකය, බාහිර අංශය, මුදල් අංශය, රාජ්‍ය අංශය සහ මූල්‍ය පද්ධති අද සෑම පැත්තකින්ම පාහේ දුර්වල වෙලා. ආර්ථිකය කෙරෙහි ආයෝජකයන්ගේ සහ රටේ ජනතාවගේ විශ්වාසය සම්පූර්ණයෙන් ම පාහේ නැතිවෙලා. සියලුම පොලී අනුපාතික දෙගුණ වෙලා. විදේශ සංචිත වර්තමානයේ තිබිය යුතු මට්ටම මෙන් හරි අඩකට වඩා අඩු වෙලා. ආර්ථික වර්ධන වේගය අපේ කාලයේදී ආසියාවේ රටවල් අතුරින් ඉහළතම මට්ටමේ තිබුණට අද තිබෙන්නේ අවම මට්ටමේ. රාජ්‍ය අංශය දැවැන්ත ලෙස කඩා වැටිලා. ආයෝජකයන් මේ රටට පැමිණෙන්නේ නැති තරම්. යම් වර්ධනයක් වාර්තා කළ එකම ක්ෂේත්‍රය වූ සංචාරක ක්ෂේත්‍රයත් පාස්කු ඉරිදාවෙන් පසු කඩා වැටුණා. ව්‍යාපාර දහස් ගණනින් වැහිලා. බැංකු සහ මූල්‍ය ආයතනවල පොලී ණය ඉතිහාසයේ කිසිදා නොතිබූ මට්ටමකට ඉහළ නැගලා. රජයේ ණය බරතාවය, දළ දේශිය නිෂ්පාදිතයට සාපේක්ෂව 100% ක කිට්ටු අගයකට පත් වෙලා. රුපියල පුදුමාකාර කඩා වැටීමකට ගොදුරු වෙමින් ඇමරිකානු ඩොලරයට සාපේක්ෂව 180ත් ඉක්මවා ගිහින්. රුපියලේ පිරිහිම නිසා පමණක් රජයේ ණය බරතාවය පසුගිය වසර හතර තුළ රුපියල් බිලියන 1760 ක් එකතු වෙලා. බදු ව්‍යුහය සහ ප්‍රතිපත්ති සංකීර්ණ වෙලා. විවිධ නම්වලින් ජනතාව මත පනවන ලද බදු බර දෙගුණ වෙලා. ජනතාවට උහුලන්න බැරි තරම් ජීවන වියදම ඉහළ ගිහින්. උද්ධමනය දෙගුණ වෙලා. ගොවීන් සහ කුඩා මධ්‍යම පරිමාණ ව්‍යවසායකයින් බොහෝ දෙනෙක් විනාශ වෙලා. ඉදිරියේදී ණයක්වත් ගන්න බැරි වන ආකාරයට ඒ අයගේ නම් නිබ් ආයතනයේ ණය පැහැර හරින්නන් ලෙස වාර්තා වෙලා. නැගී එන දේශිය කොන්ත්‍රාත්කරුවෝ බොහෝ දෙනෙක් බංකොලොත් වෙලා. දුගී දුප්පතුක් හට ලබා දෙන සුභ සාධනය දේශපාලනීකරණය වෙලා. එපමණක් නොව රාජ්‍ය බැංකු කළමනාකරණ දේශපාලනික අවශ්‍යතාවන් අනුව සිදු වෙනවා. මුළු ආර්ථිකයම විනාශයට තුඩු දුන් මහබැංකු බැඳුම්කර වංචාව සිදු කරලා එය වසන් කිරීමට ගත හැකි සියලුම ක්‍රියාමාර්ග අරගෙන තිබෙනවා. ඒ සමගම FCID වැනි ආයතන මගින් රාජ්‍ය සේවකයින්ට විවිධ චෝදනා එල්ල කරමින් ඔවුන් තීරණ නොගන්නා තත්ත්වයකට පත් කළ නිසා මුළු රාජ්‍ය සේවයම අකර්මණ්‍ය වෙලා. අප රටේ ආර්ථිකය, ස්වෛරීභාවය අභ්‍යන්තර මූල්‍ය අරමුදලට යටත් වෙලා යැයි මහ බැංකු අධිපතිවරයා පවසන තත්ත්වයට දැන් ආර්ථිකය වැටිලා. මේ සියලු දේ නිසා අපේ මුළු ආර්ථිකයම දැන් එක තැන හිර වෙලා. පසුගිය වසර පහක පමණ කාලයක් තුළදී හිටපු මුදල් ඇමතිවරයා ලෙස මෙම අසුබවාදී තත්ත්වය පිළිබඳව විටින් විට ප්‍රකාශන නිකුත් කළා රටේ ජනතාවට දැන ගන්නට. ඒත් ඒවා හිටපු මුදල් ඇමතිවත් අගමැතිවරයාවත් ගණන් ගත්තේ නෑ. අපට දොස් කිව්වා ඇරෙන්න එම තත්ත්වය වෙනස් කිරීමට ඔවුන් කටයුතු කළෙත් නෑ. ඒත් රටේ වාසනාවට අවුරුදු පහක් තිස්සේ ජාතික ආරක්ෂාව, රටේ සංස්කෘතිය, ආර්ථිකය විනාශ කරමින් ස්වෛරීභාවය විශාල ලෙස අවදානමකට ලක් කළ ඒ රජයට පැහැදිලි පණිවුඩයක් අපේ රටේ ජනතාව පසුගිය ජනාධිපතිවරණයේදී ලබා දී තිබුණා. ඒ දූෂිත සහ අදක්ෂ රජය පරාජයට පත් කළා. ඒ අනුව රටේ ජනතාව ජනාධිපති ගෝඨාභය රාජපක්ෂ මැතිතුමා රටේ ජනාධිපතිවරයා වශයෙන් ජනවරමකින් පත් කළා. දැවැන්ත ජන වරමකින් කිවහොත් නිවැරදියි. එම පත්වීම සමගම හිටපු අගමැති ඉල්ලා අස් වීමෙන් නැවත වරක් මුදල් අමාත්‍යාංශයෙහි භාරදූර වගකීම මට භාර දීලා තිබෙනවා. එය ඉතා අභියෝගාත්මක කාර්යභාරයක් බව හොඳටම දන්නවා. ඒ මන්ද කිවහොත් අද රට වැටී තිබෙන ආර්ථික ආගාධයෙන් ඉතා ඉක්මණින් ගොඩ ගැනීම රටේ ජනතාව අපෙන් බලාපොරොත්තු වෙනවා. ඒ සඳහා අප නව ආකාරයට සිතමින් ජනතාවට දැනෙන ව්‍යාපාරිකයන්ට විශ්වාසය තැබිය හැකි ප්‍රතිපත්ති ඉතා ඉක්මණින් ක්‍රියාත්මක කළ යුතු කාලය ඇවිත්. අප එසේ කරන්නට සමත් වන විට අප රටේ ආර්ථිකය කෙරෙහි විශ්වාසය නැවත ගොඩ නැගේවි. ආයෝජනය වැඩි වේවි. දැනට ආර්ථිකයේ පවතින හානිකර තත්ත්වය වෙනුවට සත් ගුණවත් චක්‍රයක් රටේ නිර්මාණය වේවි. රටේ දුප්පත් ජන කොටස්වලට සහන ලැබේවි. ඔවුන්ගේ බලාපොරොත්තු ගොඩ නැගේවි. ගොවීන්, ධීවරයන්, කුඩා කර්මාන්තකරුවන්, මධ්‍යම ප්‍රමාණයේ ව්‍යාපාරිකයන් සහ ඉහළ පෙළේ සමාගම් නැවත පණ ගැන්වේවි. රටේ වර්ධනය දැනෙන පෙනෙන මට්ටමකට ලැබේවි. දේශිය ආර්ථිකයත් ගොඩ නංවා ගැනීමට දේශිය ව්‍යාපාරිකයන් බිහි වේවි. ශක්තිමත් වේවි. මූල්‍ය ආයතන රැකේවි. සර්ව ආර්ථික සාධක යහපත් අතට හැරේවි. මිත්‍රවරුනි මේ තත්ත්වය ඉතා ඉක්මණින් නිර්මාණය කිරීම ඔබගේ සහ අපගේ වගකීමක් වශයෙන් පසුගිය ජනාධිපතිවරණයෙන් ජනතාව ඉතා ඉහළ ප්‍රතිශතයකින් ජනාධිපති ගෝඨාභය රාජපක්ෂ මැතිතුමා පත් කර ගත් එක හේතුවක් නම් ඒ වෙනස ඇති කර ගන්න. මාගේ 2005 සිට 2014 දක්වා වසර නවයක කාලයේ රජය මෙන්ම ගෝඨාභය රාජපක්ෂ ජනාධිපතිතුමාගේ රජයද කිසි විටෙක දුන් පොරොන්දු කඩ නොකරන බව මා මේ අවස්ථාවේදී මතක් කරනවා. අපි කියන දේ කරනවා. නව රජය ජනතා කේන්ද්‍රීය ආර්ථිකයක් බිහි කරන්නට බලාපොරොත්තු වන බව දැනටමත් දන්නවා. වෘත්තියමය ලෙස සකස් කොට ඇති සැලැස්මක් සහ ප්‍රතිපත්ති මාලාවක් අනුව ඉදිරි කාලයේදී එසේ කරන්නට අපේක්ෂා කරන බවත් ජනාධිපතිවරයා දන්වා සිටියි. ඒ සඳහා දැනටමත් ආර්ථිකය පුනර්ජීවනය කිරීමට අවශ්‍ය සැලසුම් සකස් කොට හමාරයි. ඒවා ඉතා ඉක්මණින් දියත් කිරීමට මේ වන විටත් අප පාලන ව්‍යුහය සකස් කරමින් සිටිනවා. ඒ තුළින් ආර්ථික වශයෙන් පීඩාවට පත්ව ඇති සියලු දෙනාටම සහන ලබා දෙනවාත් සමගම ආර්ථිකයද නංවන්නට ද නව ගැම්මක් ලබා දෙන්නට අප කටයුතු කළ යුතුය. අප එසේ කරනවාත් සමගම අපගේ දිගු කාලීන ආර්ථික සැලැස්මක් සහ ප්‍රතිපත්ති ප්‍රකාශයේ අඩංගු ඉලක්ක සියල්ලමත් සාර්ථකව සපුරා ගැනීමට අපට හැකි වේවායි අපි තරයේ ම විශ්වාස කරනවා. ඒ සියල්ල ම අපට කළ හැකි වන්නේ අප මහත් කැපවීමකින් සහ උනන්දුවකින් ඉදිරි වසර කිහිපය තුළ කටයුතු කරන්නේ නම් පමණක් බව අප සියලු දෙනා මතකයේ තබා ගත යුතු වෙනවා. එය එසේ කිරීමට ඔබ සියලු දෙනාගේම උපරිම සහයෝගය අප බලාපොරොත්තු වෙනවා. එවැනි සහයෝගයක් සහ ශක්තියක් ඔබ සියලු දෙනා අපට ලබා දෙයි යැයි අප විශ්වාස කරනවා. එසේ නම් අප ඉදිරියේ ඇති අභියෝග ජය ගනිමින්අ ප රටේ ජනතාවගේ ආර්ථිකමය වශයෙන් ශක්තියක් ලබා දෙන්නට අපට හැකි වේ යැයි ප්‍රාර්ථනා කරනවා. ඒ විතරක් නොව මං කියන්න ඕනි අද FCID අරන් යනවා කියන එකම තමා ලොකුම බය. රජයේ නිලධාරීන් ඔක්කොම අරගෙන ගියා. නමුත් සද්භාවයෙන් කරන ක්‍රියාවලට ඉදිරියේදී ඒ අය පනතකින් හෝ ඔවුන්ට අනාගතයේදී ආරක්ෂාව සැලසීම සඳහා අවශ්‍ය පියවර ගන්නා බවත් මම මේ අවස්ථාවේදී තමුන්නාන්සේලාට මතක් කර දිය යුතුය. එසේ මතක් කරමින් ඔබ වෙනුවෙන් ලේකම්තුමා කියූ පරිදි ලේකම්තුමා සෑම අවස්ථාවකම ඉන්නවා වගේම ඔහු ප්‍රකාශ කළ පරිදි අපි ඇමතිවරයෙකු වශයෙන් පමණක් නොව කැබිනට් මණ්ඩලයත් ආණ්ඩුවත් ඔබ වෙනුවෙන් පෙනී සිටීමට කිසි විටෙක පසුබට නොවන බව මතක් කරමින් ඔබ සියලු දෙනාට ම තෙරුවන් සරණ පතමි. ඔබට සුබ අනාගතයක් කියා ප්‍රාර්ථනා කරනවා."
    },
    {
        "content": "සෞදි අරාබි තානාපති ජනපති හමුවෙයි"
    },
    {
        "content": "තමන් වෙත ලැබුණු තනතුරු, වරප්‍රසාදයක් නොව වඩාත් වැදගත් වගකීමක් බව තේරුම් ගැනීම අවශ්‍ය බවත් මෙරට ජනතාව විශාල ජයග්‍රහණයක් ලබා දුන්නේ විශාල බලාපොරොත්තුවක් ඇතිව බවත් ජනතාව ලබා දුන් වගකීම නිසියාකාරව වෙහෙස වී ඉටු කිරීමට අවශ්‍ය බවත් ජනාධිපති ගෝඨාභය රාජපක්ෂ මහතා පවසයි.  අද (27) දින ජනාධිපති ලේකම් කාර්යයාලයේ දී රාජ්‍ය අමාත්‍යවරුන් සහ නියෝජ්‍ය අමාත්‍යවරු ජනාධිපතිතුමා ඉදිරියේ දිවුරුම් දීම සිදු විය. ඒ අනුව රාජ්‍ය අමාත්‍යවරුන් 35 ක් සහ නියෝජ්‍ය අමාත්‍යවරු 03 දෙනකු මෙහි දී දිවුරුම් දෙන ලදී. ඉන් අනතුරුව ජනාධිපතිතුමා එම රාජ්‍ය අමාත්‍යවරුන් සහ නියෝජ්‍ය අමාත්‍ය වරුන් අමතා කළ ප්‍රකාශය මෙසේයි;   ගරු අග්‍රාමාත්‍යතුමනි, අමාත්‍යවරුනි, රාජ්‍ය අමාත්‍යවරුනි, නියෝජ්‍ය අමාත්‍යවරුනි, මන්ත්‍රීවරුනි; ප්‍රථමයෙන් ම අද දිවුරුම් දුන් රාජ්‍ය අමාත්‍යවරුන් සහ නියෝජ්‍ය අමාත්‍යවරුන් ට මගේ සුභ පැතුම් එක්ක කරන්නට කැමතියි. මෙම තනතුරු වරප්‍රසාද නෙමේ, වඩාත් වැදගත් වගකීමක් බව තේරුම් ගන්නට අවශ්‍යයි. මෙරට ජනතාව විශාල ජයග්‍රහණයක් ලබා දුන්නේ විශාල බලාපොරොත්තුවක් ඇතිවයි. අද මෙම තනතුරු ලබා දීමේ දී බොහෝ වෙලාවට අපිට වැඩ කල දේශපාලනික වශයෙන් වැඩි ඡන්ද ප්‍රමාණයක් ලබා දුන් සියලු දෙනාටම තනතුරු ලබා දෙන්නට පුලුවන් කමක් නොමැත. මක්නිසාද යත්, ව්‍යවස්ථාවේ තිබෙන එකී සිමාවන් හේතු හෙයිනි. නමුත්, ඇත්ත වශයෙන්ම රාජ්‍ය අමාත්‍යවරුන්ගේත් සංඛ්‍යාවත් ඇමතිවරුන්ගේ සංඛ්‍යාව මෙන් අඩු කරන්නට කැමැත්ත තිබුණත්, සම්පුර්ණ රාජ්‍ය සහ උප ඇමතිවරුන්ගේ සංඛ්‍යාව අඩු නොකොට තබා ගන්නට කටයුතු සිදු කළේ අපගේ ප්‍රතිපත්ති ප්‍රකාශනයට අනුව ඉටු කරන්නට තිබෙන විශාල වගකීම් කාර්යයභාරයන් හේතුකොටගෙනයි. ඇතැම් විට තමුන්ට ලැබුණු අමාත්‍ය ධුරය පිලිබඳ සැකයක් තිබෙන්නට පුළුවනි. එහෙත් එම ධුරයට විශාල වගකීම් ප්‍රමාණයක් ඇති බව තේරුම් ගැනීමට අවශ්‍යයි. මෙම රාජ්‍ය අමාත්‍ය ධුර සකස් කරන ලද්දේ ඒ අනුවයි. මා විසින් පසුගිය වසර ගණනාවක් තිස්සේ සිදු කරන ලද අධ්‍යනයන්ට අනුව සහ පසුගිය මැතිවරණ කාල වල ඒ ඒ ප්‍රදේශ වලට ගොස් බැලු විට දක්නා ලද ජනතාවගේ අවශ්‍යතාවයන් ඒවා ජනතාවට ඉටු කරගැනීමට අවශ්‍ය වන පරිදි මෙම සෑම රාජ්‍ය අමාත්‍ය ධුරයක්ම සකසා ඇත. ඒ අනුව ජනතාවගේ විශේෂ අවශ්‍යතාවයන් දෙස බලා මෙම අමාත්‍ය ධුර වෙන් කර තිබේ. උදාහරණයක් ලෙස දුම්රිය සේවා රාජ්‍ය අමාත්‍ය ධුරය ගතහොත් එය රටේ විශේෂ අවශ්‍යතාවයක්. දුම්රිය සේවාවේ අවශ්‍යතාවයක් රට තුල පන නැගී ඇත. එම අවශ්‍යතාවය දියුණු කරන්නට පුළුවනි. එය දියුණු කිරීම අවශ්‍ය දෙයක් නිසයි එකී කාර්යයන් කරන්නට රාජ්‍ය අමාත්‍යංශයක් ලෙස පත් කරනු ලැබුවේ. දුම්රිය සේවාවේ විශාල දියුණුවක් ලබා ගැනීමට අවශ්‍යයි මෙන්ම, දුම්රිය සේවාව දිගු කරන්නට හා කාර්යක්ෂම කරන්නට අවශ්‍යයි. එවැනිම අත්‍යවශ්‍ය සේවාවක් ලෙස දේශීය වෛද්‍ය සේවා දියුණු කිරීම පිළිබඳව බොහෝ වෙලාවට කතාකරනු ලබයි. එයට ඇති ප්‍රමුඛත්වය වර්තමානයේ අඩුවී යමින් පවතී. එලෙස වීමට හේතුන් මොනවද එය සංචාරක අංශයට භාවිත කරන්නේ කෙසේ ද යනාදිය පිළිබඳව සොයා බලා කටයුතු කිරීමට අවශ්‍යයි. මෙලෙස රාජ්‍ය අමාත්‍ය ධුර වෙන් කර ඇත්තේ එවැනි කාර්යයභාරයන් නිසිලෙස ඉටු කිරීමටයි. එමෙන්ම, සමාජ ආරක්ෂණ රාජ්‍ය අමාත්‍ය ධුරය ගතහොත් එය ඉතාමත්ම වැදගත් කාර්යය භාරයන් කරන්නට හැකි අමාත්‍යංශයක් බව කියන්නට අවශ්‍යයි. එකී අමාත්‍යංශය භාර අමාත්‍යතුමා මා දෙස බලු විට වැටහී ගිය කරුණක් තමයි ඔහුට එම අමාත්‍යංශයේ පවතින අවශ්‍යතාවය කුමක් ද යන්න නොතේරුණු බව. දිළිඳුකම පිළිබඳව හැමදාමත් කතාකරනවා. මගේ මැතිවරණ ප්‍රකාශනයේ දී ද තුරන් කිරීම පිළිබඳව කතාකරනු ලැබිය. මෙරටින් දිළිඳුකම තුරන් කිරීමට අවශ්‍යයි. එකී වැදගත් කාර්යය භාරයන් සිදු කෙරෙන හෙයින් වැදගත් අමාත්‍යංශයක් බව කියන්නට අවශ්‍යයි. කාන්තා හා ළමා කටයුතු ගතහොත්, එය ද ඉතාමත් වැදගත් අමාත්‍යංශයක්. ප්‍රතිපත්ති ප්‍රකාශනයේ වැදගත් අංශයක් ඊට යොමු වී තිබේ. එමෙන්ම තාක්ෂණය දියුණු කිරීම පිළිබඳව බොහෝ අංශවලට වැදගත් වී තිබේ. එනිසා තාක්ෂණය දියුණු කිරීම පිළිබඳව ප්‍රමුඛතාවයක් ලබා දී තිබේ. ඒ නිසා එම අංශයට අපි විශේෂ අවධානය යොමු කරනවා. ඒ වගේම සංචාරක ප්‍රවර්ධනය ඉතාමත්ම වැදගත්. අපගේ ආර්ථිකය අපි කතා කල පරිදි ඩො.මිලියන 10 ක් දක්වා අපේ ආර්ථිකය ගෙනයන්නට කතා කරනු ලැබිය. ඒ සඳහා සංචාරක අංශය දියුණු කරන්නට අවශ්‍ය බව සඳහන් කරනු ලැබිය. ඒ නිසා එම අමාත්‍යංශයත් ඉතා වැදගත් වගකීම් සහිත අමාත්‍යංශයකි. මෙවැනි අප කතා කළ සෑම අමාත්‍යංශයක්‌ම හොදින් සිතා මතා වෙන් කර ඇත.එවැනි වැදගත් ආයතන භාර ගැනීමේ දී ඒ පිළිබඳව වැටහීමක් ලැබේ වි කියා මා සිතනවා. ඒ සමගම මා මිට පෙර සඳහන් කළ පරිදි මෙම රාජ්‍ය අමාත්‍යවරුන්ට සහ නියෝජ්‍ය අමාත්‍යවරුන්ට ඔවුන්ට වගකීම භාර දී වැඩ කරන්නට අවස්ථාව ලබා දෙන ලෙස එම කාරුණිකව අමාත්‍යවරුන්ගෙන් ඉල්ලා සිටිනවා. මා නැවතත් සඳහන් කර සිටිනවා මෙය වරප්‍රසාදයක් නොව වගකීමකි. ජනතාව ලබා දුන් වගකීම නිසියාකාරව අපි වෙහෙස වී වැඩ කරනන්ට අවශ්‍යයි. අපිට විශාල අභියෝගයක් තිබෙනවා. විශේෂයෙන්ම රාජ්‍ය අංශය දිරිමත් කර රාජ්‍ය අංශයේ හොඳ නිළධාරීන් දිරිමත් කර රාජ්‍ය අංශය නිසියාකාරව ක්‍රියාත්මක කර ජනතාවට සේවය කරන්නට අපි අලුත් යුගයක් කරා යන්නට සෑම දෙනෙක්ගෙන්ම ඉල්ලා සිටිනවා. තනතුරු නොලැබුනත් එම මන්ත්‍රීවරුන්ට ඔවුන්ට කරන්නට හැකි වගකීමක් තිබේ. අමාත්‍යවරුන් සහ රාජ්‍ය අමාත්‍යවරුන් ඔවුන්ව නිසි අයුරින් යොදා ගන්නා ලෙස ඉල්ලා සිටිනවා. සමහර රාජ්‍ය ආයතන නිසියාකාරව ක්‍රියාත්මක නොවීම කණගාටුදායකයි. ජනතාවට සේවය කරන්නට තිබෙන රාජ්‍ය ආයතන නිසියාකාරව ක්‍රියාත්මක කිරීම සඳහා ඔබට භාරයි. අපේ රටේ මිනිසුන් දිරිමත් කරමු. නිසියාකාරව තමන්ගේ සේවය කරන්නට සිතමු."
    },
    {
        "content": "වාසි පතා ජනපති නම විකුණන අය නීතිය හමුවට"
    },
    {
        "content": "ඉන්දීය විදේශ කටයුතු අමාත්‍ය ආචාර්ය එස්. ජයිශන්කර් (S.Jaishankar) මහතා නවදිල්ලි නුවරට ගොස් සිටින ජනාධිපති ගෝඨාභය රාජපක්ෂ මැතිතුමා   හමු විය. ජනාධිපති ධූරයට පත්විමෙන් අනතුරුව ඉන්දීය අග්‍රාමාත්‍යතුමාගේ ආරාධනය පරිදි සිය ප්‍රථම නිල චාරිකාව සඳහා ඉන්දියාව තෝරාගැනීම පිළිබඳව අමාත්‍ය ජයිශන්කර් මහතා ජනාධිපතිතුමා වෙත සිය ප්‍රසාදය පළ කළේය. අසල්වාසින් ලෙස ශ්‍රී ලංකාව සහ ඉන්දියාව අතර පවතින දිගුකාලීන මිත්‍රත්වය මේ චාරිකාව සමඟ තවදුරටත් ශක්තිමත් වනු ඇතැයි විශ්වාසය පළ කළ ඉන්දීය විදේශ ඇමතිවරයා ශ්‍රී ලංකාවේ නව රජය අනුගමනය කරන වැඩපිළිවළෙට ඉන්දීය රජයේ පුර්ණ සහාය හිමිවන බව කියා සිටියේය. ආර්ථික සංවර්ධනය අරමුණු කරගත් අන්‍යෝන්‍ය ප්‍රතිලාභ සහිත නව ප්‍රවේශයකින් ඉන්දු ශ්‍රී ලංකා සබඳතා නව යුගයකට ගෙනයාම අග්‍රාමාත්‍ය නරේන්ද්‍ර මෝදි මැතිතුමාගේ අපේක්ෂාව බව ජයිශන්කර් මහතා පැවසීය. දෙරට අතර ව්‍යාපාරික සහයෝගිතාව ගැන සඳහන් කළ ඇමතිවරයා ගුණාත්මක අගයෙන් ඉහළ පාලන තන්ත්‍රයක් පැවතීම ඊට අවශ්‍ය මුලික කොන්දේසිය බව කීය. එවිට විදේශ ආයෝජන පහසුවෙන් ගලා එනු ඇතැයි ඔහු තවදුරටත් පැවසීය. නරේන්ද්‍ර මෝදි මැතිතුමා ඉන්දියාවේ චාරිකාවක් සඳහා තමාට කළ ආරාධනය ගැන කෘතඥතාව පළ කළ ගෝඨාභය රාජපක්ෂ ජනාධිපතිතුමා ද්විපාර්ශ්වික මිත්‍රත්වය වර්ධනය කර ගැනිම සිය අපේක්ෂාව බව ප්‍රකාශ කළේය. ජනාධිපති ලේකම් ආචාර්ය පී.බී. ජයසුන්දර, විදේශ අමාත්‍යාංශ ලේකම් රවිනාත් ආර්යසිංහ, භාණ්ඩාගාර ලේකම් එස්. ආටිගල, ජනාධිපතිතුමාගේ ගරු උපදේශක ලලිත් වීරතුංග යන මහත්වරුන් ද, ඉන්දියවේ ශ්‍රී ලංකා මහ කොමසාරිස් ඔස්ටින් ප්‍රනාන්දු, ශ්‍රී ලංකාවේ ඉන්දීය මහ කොමසාරිස් තරංජිත් සිං සන්දු යන මහත්වරු සහ ඉන්දියානු සාගර කලාපයේ ඒකාබද්ධ ලේකම්වරයා ඇතු`ථ පිරිසක් මෙම අවස්ථාවට එක්ව සිටියහ. ඉන්දිය ජාතික ආරක්ෂක උපදේශක අජිත් දොවාල් මහතා ද ඊයේ සවස් භාගයේ ජනාධිපති රාජපක්ෂ මැතිතුමා බැහැ දුටුවේය."
    },
    {
        "content": "ජනාධිපති ගෝඨාභය රාජපක්ෂ මහතා සිය ධූරයට පත්වීමෙන් අනතුරුව සිදු කරන පළමු නිල සංචාරය සඳහා ඉන්දියාව බලා අද (28) පිටත්වීමට නියමිතය. ජනාධිපතිවරයා මෙම දෙදින ඉන්දීය නිල සංචාරයේ නියැලෙන්නේ ඉන්දීය අගමැති නරේන්ද්‍ර මෝදි මහතාගෙන් ලැබුණු ආරාධනයක් මතය. ගෝඨාභය රජපක්ෂ මහත ජනාධිපති ධුරයට පත් වූ විගස ඉන්දීය අගමැතිවරයා සිය සුබපැතුම් එක්කරමින් මෙම ආරාධනාව සිදු කර තිබුණි. මෙය දෙදින නිල සංචාරයකි. මෙම සංචාරයට ජනාධිපති ලේකම්, පී.බී.ජයසුන්දර,විදේශ කටයුතු අමාත්‍යාංශයේ ලේකම් රවිනාථ ආර්යසිංහ මහතා ,මහා භාණ්ඩාගාර ලේකම් එස්. ආර්ටිගල මහතා,ජනපති උපදේශක, ලලිත් වීරතුංග මහතා , ජනපති පෞද්ගලික ලේකම් සුගීෂ්වර බණ්ඩර මහතා එක්වෙති."
    },
    {
        "content": "ප්‍රකාශිත උපරිම සිල්ලර මිල බලාත්මක කිරීමට සහ වෙළෙඳ පොළ මගඩිවලට පාරිභෝගිකයන් ගොදුරුවන උත්සව සමයේ දී අත්‍යාවශ්‍ය භාණ්ඩ නොකඩවා වෙළෙඳ පොළට සැපයීම සහතික කිරිමට අවශ්‍ය කඩිනම් පියවර ගන්නැයි ජනාධිපති ගෝඨාභය රාජපක්ෂ මැතිතුමා පාරිභෝගික කටයුතු අධිකාරියට දැනුම් දෙයි. සහල් කිලෝවක උපරිම සිල්ලර මිල රුපියල් 98ක් ලෙසට පාරිභෝගික අධිකාරිය විසින් මෑතකදී ගැසට් කරන ලදී. අමාත්‍ය මණ්ඩලය විසින් මේ තීරණය ගන්නා ලද්දේ ප්‍රධාන සැපයුම්කරුවන් සමග සාකච්ඡා කොට රට තුළ පවත්නා තොග තත්ත්වය සහතික කර ගැනීමෙන් අනතුරුවය. ප්‍රධාන වී මෝල් හිමියෝ මේ මිල සිය සහල් පැකට්වල සඳහන් කරන බවට සහ සිල්ලර බෙදාහැරීම් ජාලය තුළ එම මිලට සහල් විකුණන බවට සහතික වූහ. කෙසේ වුවද බොහෝ ස්ථානවල එය සිදු නොවන බවට පැමිණිලි ලැබී තිබේ. එබැවින් වෙළෙඳ පොළ සැපයුම් තත්ත්වය පරීක්ෂා කරමින් හා සහල් සැපයුම් මධ්‍යස්ථානවල තොග පරීක්ෂා කර දෛනිකව ඒවා මුදා හැරීම සඳහා කණ්ඩායමක් පත්කරන ලෙසට පාරිභෝගික අධිකාරියට නියෝග කර ඇත. පිටකොටුවේ සහ සෙසු ප්‍රධාන වෙළෙඳ පොළවල සහල් සැපයුම්කරුවන් පිළිබඳව පරීක්ෂා කිරීමට අවශ්‍ය කඩිනම් පියවර ද අධිකාරිය විසින් ගත යුතුය. සහල් කර්මාන්තය දියුණු කිරීම සඳහා රජය විසින් උපරිම ප්‍රයත්න දැරීම වී මෝල් හිමියන් සහ වෙළෙඳුන් අගය කළ යුතුය. අනවශ්‍ය ලෙස සහල් ආනයනය හෝ වෙළෙඳ පොළ මෙහෙයුම් කටයුතු සඳහා වෙනත් ආකාරයේ රජයේ මැදිහත්වීම් සඳහා බල නොකෙරෙන පරිදි වී වෙළෙඳ පොළෙහි සැපයුම් තත්ත්වය සහතික කිරීම වී මෝල් හිමියන්ගේ සහ වෙළෙඳුන්ගේ වගකීමකි. 2019- 2020 මහ කන්නය ආරම්භ වී ඇති හෙයින් සහ අස්වැන්න 2020 ජනවාරි මාසයේ සිට අපේක්ෂා කරන හෙයින්, උත්සව සමය තුළ දැරිය හැකි මිලකට භාණ්ඩ ලබා ගැනීමේ අවස්ථාව පාරිභෝගිකයන්ට සපයන අතරම, සිය වගාවන් පුළුල් කර ගැනීමේ උපරිම අවස්ථාව ගොවීන්ට ලැබිය යුතුය. සැපයුමේ හිඟයක් පිළිබඳව බිය විමට හේතුවක් නැත. වෙළෙඳ පොළ තරඟකාරිත්වය ප්‍රවර්ධනය කිරීමට සහ මේ කාලය තුළ විශේෂයෙන් නාගරික සහ වතු කම්කරු ජනතාවට දැරිය හැකි මිලකට තිරිඟු පිටි ලබා ගැනීමේ අවස්ථාව සැලසිම සඳහා තිරිඟු පිටි ආනයනය මත පනවා තිබූ සිමා ද රජය විසින් ලිහිල් කර ඇත. රජය දැනටමත් වැට් බද්ද 15% සිට 8% දක්වා පහත දමා ඇති අතර 2% ජාතිය ගොඩනැගීමේ බද්ද සහ අනෙකුත් වක්‍ර බදු ඉවත් කර ඇත්තේ එක් අතකින් ජිවන වියදම අඩු කිරීමේ අරමුණෙන් සහ අනෙක් අතට රට තුළ සැපයුම් ප්‍රවර්ධනය පිණිස ව්‍යාපාර හිතකර වටපිටාවක් නිර්මාණය කිරීම සඳහාය. ශ්‍රි ලංකා මහ බැංකුව විසින් නිවේදනය කර ඇති ආර්ථික සේවා ගාස්තු ඉවත් කිරීම සහ වෙනත් සහන හේතුවෙන් ද සහල් හිමියන්ට සහ වෙළෙඳුන්ට ප්‍රතිලාභ අත් වේ. කෙසේ වුවද ඇතැම් භාණ්ඩවල මිල සතුටුදායක ලෙස පහත ගොස් නොමැති බවට නිරීක්ෂණය වී ඇත. ආහාර ද්‍රව්‍ය, ආලේපණ ගොඩනැඟිලි අමුද්‍රව්‍ය සහ වෙනත් බොහෝ භාණ්ඩවල මිල ගණන් මඟින් අදාළ මිල පහත දැමීම් පිළිබිඹු විය යුතුය. එබැවින් එවන් භාණ්ඩ සැපයීමෙහි නිරත සියලුම කණ්ඩායම් රැස්කර මේ ප්‍රතිලාභ පාරිභෝගිකයන් වෙත ලැබීමට සළස්වන ලෙසත්, නිසි පදනමක් මත ඵලදායී ලෙසට වෙළෙඳ පොළට සන්නිවේදනය කරන ලෙස අධිකාරිය වෙතින් ඉල්ලා සිටිනු ලැබේ."
    },
    {
        "content": "අධික වැසි සමඟ හටගත් ජල ගැලීම්වලින් විපතට පත්වූවන්ට සහන සැලසීම පිළිබඳව සොයා බැලීමට ජනාධිපති ගෝඨාභය රාජපක්ෂ මැතිතුමා අද (23) අනුරාධපුරයේ සහ පොළොන්නරුවේ ස්ථාන කිහියක නිරීක්ෂණ චාරිකාවක නිරත වෙයි. අද පෙරවරුවේ අනුරාධපුර ජනාධිපති මන්දිරයේ දී දේශපාලන බලධාරීන් සහ රාජ්‍ය නිලධාරින් හමු වු ජනාධිපතිතුමා සහන වැඩපිළිවෙළ විමර්ශනය කළේය. අවතැන්වූවන් වෙනුවෙන් ක්‍රියාත්මක සුබසාධන වැඩපිළිවෙළ කඩිනම්ව හා අඛණ්ඩව ඉදිරියට ක්‍රියාත්මක කිරීමට ජනාධිපතිතුමා නිලධාරින්ට උපදෙස් දුන්නේය. “අදාළ සහන කටයුතු අදියර දෙකක් යටතේ ක්‍රියාවට නංවා තිබේ. ආපදා අවස්ථාවේ දී ලබාදිය යුතු සහන පිළිබඳ මෙන්ම ආපදාව පහව යාමෙන් අනතුරුව ක්‍රියාත්මක කළ යුතු වැඩපිළිවෙළ ඊට අයත්” මේ කටයුතුවලදි රජය ඉතා වගකීමෙන් ක්‍රියා කරන බව ජනාධිපතිතුමා අවධාරණය කළේය. අනුරාධපුර දිස්ත්‍රික්කයේ ප්‍රාදේශීය ලේකම් කොට්ඨාස 22 න් 10කට ආපදා තත්ත්වය බලපා ඇත. දෙසැම්බර් 20වනදා සිට අද දක්වා පවුල් 1561ක සාමාජිකයෝ 5181 දෙනෙක් විපතට පත්ව සිටිති. ඉන් පවුල් 937ක සාමාජිකයන් 2923 දෙනෙකු ආරක්ෂිත ස්ථානවලට යොමු කර තිබේ. ඔවුනට පිසූ ආහාර මෙන්ම, වියළි ආහාර ද සපයනු ලැබේ. නිවාසවලට සිදුව ඇති හානි පිළිබඳ සොයා බලා වහා ක්‍රියාකිරිමට ජනාධිපතිතුමා උපදෙස් දුන්නේය. ආපදා තත්ත්වය පහව ගොස් ඇති ප්‍රදේශවල නිවාස පිරිසිදු කිරීම දැනටමත් ආරම්භ කර තිබේ. ජනතාවගේ සෞඛ්‍ය පහසුකම් පිළිබඳව සොයා බැලිමට ද උපදෙස් දෙනු ලැබිණ. විනාශ වී ඇති වැව් අමුණු ප්‍රතිසංස්කරණය සහ මහාමාර්ග හා ඇල මාර්ග ඇතුළු යටිතල පහසුකම් කඩිනමින් යථා තත්ත්වයට පත් කිරීම කෙරෙහි ද මෙහිදී අවධානය යොමු විය. වගාවන්ට සිදුව ඇති හානි පිළිබඳව සොයා බලා අවශ්‍ය පියවර ගන්නැයි ජනාධිපතිතුමා අදාළ අංශවලට උපදෙස් දුන්නේය. එස්.එම්. චන්ද්‍රසේන, දුමින්ද දිසානායක, ෂෙශාන් සේමසිංහ යන අමාත්‍යවරු ද, උතුරු මැද පළාත් ආණ්ඩුකාර මහාචාර්ය තිස්ස විතාරණ, පාර්ලිමේන්තු මන්ත්‍රීවරුන් වන වීරකුමාර දිසානායක, එස්.සී. මුතුකුමාරණ, ජනාධිපති උපදේශක ලලිත් වීරතුංග, ආරක්ෂක ලේකම් කමල් ගුණරත්න යන මහත්වරු සහ රාජ්‍ය නිලධාරීහු ත්‍රිවිධ හමුදා, පොලීසිය ඇතුළු ආරක්ෂක අංශ ප්‍රධානීහු සාකච්ඡාවට එක්ව සිටියහ. ගෝඨාභය රාජපක්ෂ මැතිතුමා අද අවතැන් වූවන් රඳවා සිටින  මධ්‍යස්ථාන කිහිපයකට ද ගොස් ඔවුන් හමුවීමට නියමිතය. එතුමා රාජාංගනය යාය 02 දුටුගැමුණු විහාරයේ දී සහ යාය 09 බෝධිරාජරාම විහාරයේ දී ජනතාව හමුවී ඔවුන්ගේ සුබසාධනය ගැන සොයා බලනු ඇත. හදිසි ආපදාවෙන් විපතට පත් පොළොන්නරුව දිස්ත්‍රික්කයේ ජනතාව වෙනුවෙන් ගෙන යන සහන වැඩපිළිවෙළ සහ ඉදිරි කටයුතු පිළිබද සොයා බැලීමේ සාකච්ඡාවක් ජනාධිපතිතුමාගේ ප්‍රධානත්වයෙන් අද පස්වරුවේ පොළොන්නරුව දිස්ත්‍රික් ලේකම් කාර්යාලයේ දි පැවැත්වේ. ඉන් අනතුරුව විපතට පත් ජනතාව රැඳී සිටින ඇලැහැර ප්‍රදේශයේ සුබසාධන මධ්‍යස්ථාන කිහිපයක් නිරීක්ෂණයට කිරීමට ජනාධිපතිතුමා එක් වෙයි."
    },
    {
        "content": "මාර්තු 03 වනදාට පසු පාර්ලිමේන්තුව විසුරුවා හැර මහ මැතිවරණයකට යන බව ජනාධිපති ගෝඨාභය රාජපක්ෂ මහතා පවසයි. තමා ජනාධිපති ධූරයට පත් කළ ජනතාවගේ අපේක්ෂා උපරිමයෙන් සපුරාලන බව ජනාධිපති ගෝඨාභය රාජපක්ෂ මැතිතුමා කියා සිටී. “මට ඡන්දය දුන් ජනතාවට ප්‍රධාන අරමුණු දෙකක් තිබුණා. ඉන් එකක් ජාතික ආරක්ෂාව තහවුරු කිරීම. දෙවැන්න කඩිනම් ආර්ථික සංවර්ධනයක් තුළින් යහපත් සමාජයක් ගොඩනැඟීම. මේ අරමුණු සාක්ෂාත් කර ගැනීම සඳහා ගතයුතු පියවර එකින් එක ගැනීම මගේ අපේක්ෂාවයි.” එතුමා ප්‍රකාශ කරයි. ජනාධිපතිතුමා මේ අදහස් පළ කළේ අද (19) දහවල් ජනාධිපති කාර්යාලයේ දී කොළඹ සිටින විදේශීය මාධ්‍යකරුවන් සමඟ හමුවකට සහභාගී වෙමිනි. ලොව මුල් පෙළේ විදේශීය මාධ්‍ය ආයතනවල දේශීය ප්‍රවෘත්ති ලේඛකයෝ හමුවට එක්ව සිටියහ. විදෙස් මාධ්‍ය වාර්තාකරුවනට පැමිණීම ගැන ස්තූතිය පුද කළ රාජපක්ෂ මැතිතුමා ඔවුන් මතු කළ සියලු ප්‍රශ්නවලට කරුණු සහිතව පිළිතුරු දුන්නේය. කොළඹ ස්විස් තානාපති කාර්යාලයේ සේවිකාවක පැහැරගෙන ගිය බව කියන සිද්ධිය මුල් කොට ගෙන ප්‍රශ්න ගණනාවක් ජනාධිපතිතුමා වෙත යොමු කෙරිණ. සිද්ධියට සම්බන්ධ කාන්තාව තානාපති කාර්යාලයේ සේවිකාවක බැවින් ස්විස් තානාපතිවරයා ඇය වෙනුවෙන් පෙනී සිටීම වරදක් නොවන බව කී රාජපක්ෂ මැතිතුමා චෝදනා කර ඇති ආකාරයේ පැහැර ගැනීමක් කිසිසේත්ම සිදුවී නොමැති බව ප්‍රතික්ෂේප කළ නොහැකි තාක්ෂණික සාක්ෂිවලින් සනාථ වී ඇති බව පෙන්වා දුන්නේය. සිදුකළැයි කියන පැහැර ගැනීම ගොතන ලද්දක් බැවින් දෙරටේම ආණ්ඩු එයට මැදිහත් නොවී නෛතික ක්‍රියාමාර්ගයන්ට ඉඩ දිය බව ජනාධිපතිතුමාගේ අදහස විය. බලයට පැමිණ මසක් ඇතුළත ආණ්ඩුවේ කාර්ය සාධනය ගැන කළ විමසීමට පිළිතුරු දුන් ජනාධිපතිතුමා ජනතාව හමුවේ තැබු ප්‍රතිපත්ති ප්‍රකාශනයේ ඇතුළත් වැඩපිළිවෙල ප්‍රමුඛතා පදනමකින් ක්‍රියාත්මක කරමින් සිටින බව සඳහන් කළේය. “සංකීර්ණ බදු ව්‍යුහය වඩා සරල, වඩා තේරුම්ගතහැකි එකක් බවට පත් කිරීම පළමු පියවරක්. උපයන විට ගෙවිමේ බද්ද ඉවත් කිරීම වැනි සහන ව්‍යාපාරික ප්‍රජාවට ශක්තියක්. මේ සහන ජනතාවට ද ගලා යාම සහතික කරනවා.” එතුමා පැහැදිළි කළේය. රැකියා ලක්ෂයේ වැඩසටහන ගැන සඳහන් කළ ජනාධිපති රාජපක්ෂ මැතිතුමා දුප්පතුන්ගෙත් දුප්පතුන් අතරට ගැනෙන සෑම පවුලකම එක් සාමාජිකයකුට හෝ රැකියාවක් ලබාදීම අරමුණ බව කීය. සුදුස්සන් තෝරා ගැනීමේ දී නිපුණතාවක් හෝ සුවිශේෂි කුසලතාවක් නැති අයට ප්‍රමුඛත්වය ලැබේ. දිළිඳුකමින් පිඩිත පවුල්වලට ස්ථිර ආදායමක් සලසාදීම ප්‍රධාන පරමාර්ථය බව එතුමා පැවසීය. හම්බන්තොට වරාය පිළිබඳව ඇසූ ප්‍රශ්නයකට ප්‍රතිචාර දක්වමින් ජනාධිපතිතුමා සඳහන් කළේ එක් රජයක් අත්සන් කළ වාණිජ ගිවිසුමක් ඊළඟ රජය විසින් අවලංගු කිරීම ප්‍රායෝගික නොවන බවයි. “සියලු වරාය ශ්‍රී ලංකා රාජ්‍ය සතු විය යුතු බව මගේ ආණ්ඩුවේ ස්ථාවරයයි. සියලු වරායවල රටේ පොදු නීතිය ක්‍රියාත්මක විය යුතුයි. වාණිජ පාර්ශ්වය එසේම තිබියදී රටේ ආරක්ෂාව තහවුරු කිරීම මූලික අවශ්‍යතාවක්.” ජනාධිපතිතුමා පෙන්වා දුන්නේය. එක්සත් ජාතීන්ගේ මානව හිමිකම් කවුන්සලය ශ්‍රී ලංකාව අරබයා සම්මත කර ඇති යෝජනාව රටට අනර්ථකාරී බැවින් එය පිළිගැනීමට තම රජයට නොහැකි බව ජනාධිපතිතුමා සඳහන් කළේය. තවත් ප්‍රශ්නයකට පිළිතුරු දෙමින් 19 වැනි ආණ්ඩුක්‍රම ව්‍යවස්ථා සංශෝධනය බලවත් අත්වැරැද්දක් බවත්, රටේ ඉදිරි ගමනට විශාල බාධාවක් බවත් එතුමා කීය. මාර්තු 03 වනදාට පසු පාර්ලිමේන්තුව විසුරුවා හැර මහ මැතිවරණයකට යන බව ද ජනාධිපතිතුමා සඳහන් කළේය."
    },
    {
        "content": "ජනාධිපති ගෝඨාභය රාජපක්ෂ මැතිතුමා (18) ප.ව 7.30ට පමණ නාරාහේන්පිට විශේෂ ආර්ථික මධ්‍යස්ථානයේ හදිසි නිරීක්ෂණ චාරිකාවක නිරත විය. ලබාදී ඇති බදු සහන අත්‍යාවශ්‍ය පාරිභෝගික භාණ්ඩ මිල කෙරෙහි බලපා ඇති ආකාරය මෙහිදී ජනාධිපතිතුමාගේ විශේෂ අවධානයට යොමු කෙරිණ. එම ස්ථානයේ සිටම මුදල් අමාත්‍යාංශයේ සහ පාරිභෝගික අධිකාරියේ නිලධාරින් දුරකථනයෙන් සම්බන්ධකරගත් ජනාධිපතිතුමා බදු සහනවල ප්‍රතිලාභ නිසි ලෙස ව්‍යාපාරිකයන්ට සහ ජනතාවට ලැබෙන්නේ ද යන්න පිළිබඳව විමසිලිමත් වන ලෙස දැනුම් දුන්නේ ය."
    },
    {
        "content": "ගෝඨාභය රාජපක්ෂ මැතිතුමා ජනාධිපති ධූරයට පත්ව ගත වූ මසක් තුළ එළැඹී තීන්දු තීරණවලට මහත් ජනතා ප්‍රසාදයක් හිමිව තිබේ. සෞභාග්‍යයේ දැක්ම ප්‍රතිපත්ති ප්‍රකාශයට අනුව එළැඹි එම තීන්දු තීරණ පහත පරිදි වේ.  රුපියල් මිලියන 300 නොඉක්මවන සුළු හා මධ්‍ය පරිමාණ ව්‍යාපාර සඳහා ලබාගෙන ඇති ණය මුදල් ආපසු අය කිරීම අත්හිටුවීම.  ජාතික ආරක්ෂක විද්‍යායතනයක් ස්ථාපිත කොට ජාතික ආරක්ෂාව පිළිබඳ ඉහළ මට්ටමේ පාඨමාලා සකස් කිරීමට කෙටුම්පත් සැකසීම.  අධ්‍යාපනය පිළිබඳ කාර්ය සාධන බලකායක් පිහිටුවා අධ්‍යාපන ප්‍රතිසංස්කරණ යෝජනා සැලසුම් සහගතව හා විනිවිද භාවයකින් යුතුව සිදු කිරීමට පියවර ගැනීම.  පාසල් දහසක් ජාතික පාසල් ලෙස සංවර්ධනය කිරීම සහ එක් දිස්ත්‍රික්කයකට එක බැගින් වූ ත්‍රෛයි භාෂා පාසල් පිහිටුවීමට සැලසුම් කිරිම.  අ.පො.ස උ/පෙළ සමත් සිසුන් කඩිනමින් විශ්ව විද්‍යාලවලට බඳවා ගැනීමට අධ්‍යාපන බලධාරින්ට උපදෙස් දීම.  විශ්ව විද්‍යාල වරම් නොලබන උ/පෙළ සමත් සියලු සිසුන්ට විශ්ව විද්‍යාල වරම් ලබාදීමේ අවකාශ කඩිනමින් සැකසීමේ මූලික කටයුතු සම්පාදනය.  ජාතික අධ්‍යාපන පීඨ විශ්ව විද්‍යාල ආයතන බවට පත්කිරීම සඳහා කමිටුවක් පත් කිරීම.  අන්තර්ජාතික රැකියා වෙළෙඳපොළට ගැළපෙන පරිදි පුහුණු පාඨමාලා ආරම්භ කර නිපුණතාවයක් සහිත තරුණ පරපුරක් රැකියා වෙළෙඳ පොළට යොමු කිරීමට පියවර ගැනීම.    දිළිදුකම පිටුදැකීම ප්‍රමුඛ අරමුණ කර ගනිමින්, අන්ත දරිද්‍රතාවයෙන්පෙළෙන පීඩිත පුවල්වලින් තෝරාගත් නිපුණතාවයක් නොමැති තරුණ තරුණියන්ට රජයේ රැකියා ලක්ෂයක් උදාකර දීමට පියවර ගැනීම.  තොරතුරු තාක්ෂණ ක්ෂේත්‍රයේ රුකියා වෙළෙඳ පොළ ඉලක්ක කර ගනිමින් තොරතුරු තාක්ෂණ සහතික පත්‍ර ඩිප්ලෝමා අවස්ථා දහසක් හඳුන්වා දීම.  සරුංගල්, පහන් කූඩු වැනි නිෂ්පාදන පිටරටින් ආනයනය පාලනය කිරීමට කෙටුම්පත් සැකසීම.  රාජ්‍ය ආයෝජන, ජාතික සංවර්ධන සැලසුම්, ප්‍රසම්පාදන ව්‍යාපෘති විශ්ලේෂණය සහ කලමනාකරණ අංශ කාර්යක්ෂම කිරීමට ජාතික ප්‍රතිපත්ති හා ක්‍රමසම්පාදන කාර්යාංශයක් පිහිටුවීම.  කර්මාන්ත හා ව්‍යවසාය සංවර්ධනය සඳහා ගරු ජනාධිපතිතුමාගේ සහභාගීත්වයෙන් අන්තර් අමාත්‍යාංශ කාර්ය සාධන බලකායක් ස්ථාපිත කිරීම.  දේශීය කර්මාන්ත සහ ඉදිකිරීම් ක්ෂෙත්‍රයේ අමුද්‍රව්‍ය මිල පාලනය ඉලක්ක කර ගනිමින් වැලි පස් හා මැටි ප්‍රවාහනය සඳහා වු බලපත්‍ර ක්‍රමය අහෝසි කිරිම.  සාම්ප්‍රදායික සුළු කර්මාන්ත ක්ෂේත්‍රයේ යෙදෙන කර්මාන්තකරුවන්ට අමුද්‍රව්‍ය ලබා ගැනීමේ දී සිදුවු අපහසුතා වැලැක්විමට අදාළ සංශෝධන ගෙන ඒම.  මසකට රුපියල් මිලියන 21ක කුලියක් ගෙවූ කෘෂිකර්ම අමාත්‍යාංශය පෞද්ගලික ගොඩනැගිල්ලෙන් ඉවත් කොට ගොවිජන මන්දිරයට රැගෙන යාම.  මාර්ග තදබදයට විකල්පයක් ලෙස කි.මි ලක්ෂයක අන්තර් විකල්ප මාර්ග ජාලයක් සකස් කිරීමට කෙටුම්පත් සැකසීම.  රාජ්‍ය ආයතනවල කාර්යක්ෂමතාව සොයා බැලීම සඳහා ඒ ඒ ආයතනවල නිරීක්ෂණ චාරිකාවන්හි නිරත විම.  එම්සීසී ගිවිසුම පිළිබඳ සවිස්තරාත්මක අධ්‍යයනයක් සිදුකොට නිර්දේශ ඉදිරිපත් කිරීමට විද්වත් කමිටුවක් පත් කිරීම.  රටට එරෙහිව ක්‍රියාත්මක වන රාජ්‍ය නොවන සංවිධාන දහසකට අධික සංඛ්‍යාවක් නියාමනයට පියවර ගැනීම.    ජනවාරි 01 දා සිට මාධ්‍යවල ප්‍රචාරය වන ගීත සඳහා අදාළ ගායක ගායිකාවන්ට කතෘභාග ගෙවීම ආරම්භ කිරිම.  කලින් පැවති ආණ්ඩු විවේචනය නොකර නව රජයේ වැඩපිළිවෙළ කාර්යක්ෂම ඉදිරියට ගෙන යාම.  රාජ්‍ය ආයතන ප්‍රධානීන්ගේ වැටුප් සංශෝධනය, ලක්ෂ 20ක් වූ ටෙලිකොම් සභාපති වැටුප ලක්ෂ දෙක හමාරක් දක්වා අඩු කිරිම.  රාජ්‍ය ආයතන ප්‍රසම්පාදන ක්‍රියාවලිය පූර්ණ විනිවිදභාවයෙන් සිදු කිරිමට උපදෙස් දිම.  රාජ්‍ය ආයතනවල පවත්වන අනවශ්‍ය සියලු උත්සව නතර කිරීමට උපදෙස් දීම.  සේවයට බඳවා ගැනීමේ දි සියලුම දිස්ත්‍රික්ක සමව ආවරණය වන පරිදි සුදුස්සන් තෝරා පත්වීම් ලබාදිමට සැලසුම් කිරීම.  රාජ්‍ය මාධ්‍ය ස්වාධීන ආයතන බවට පත් කිරීම.  පාතාලය හා මත්ද්‍රව්‍ය වැටලිම් සඳහා පොලිස් විශේෂ කාර්ය බලකායට බලය ලබාදීම.  තිරිඟු පිටි ඒකාධිකාරය හරහා ජනතාව පත්ව සිටි අපහසුතාවයෙන් මුදා ගැනීමට සෙසු ආනයනකරුවන්ට ද තිරිඟු පිටි ගෙන්වීමට ඉඩ ප්‍රස්ථාව සැලසීම.  ජනාධිපති කාර්ය මණ්ඩලය, පරිවාර රථ සීමා කිරිම සහ ජනාධිපතිවරයා සතු නිල නිවස ලෙස තමන්ගේ පදිංචි නිවසම තෝරා ගැනීම.  ඉන්දියාව, චීනය සේම ලෝකයේ බලවත් රාජ්‍යයන්ට අපේ රටට පැමිණ අප කෙරෙහි විශ්වාසය තබා අපගේ අනන්‍යතාවයට ගරු කරමින් ආයෝජන කිරීමට ආරාධනා කිරීම.  පළාත් නවයේ ආරක්ෂාව සම්බන්ධ විශේෂ වගකීම හමුදාව වෙත ඉලක්ක කරමින් ගැසට් නිවේදනයක් නිකුත් කිරීම.  පරිසරය සම්බන්ධයෙන් පොලීසියේ සහ අනෙකුත් කණ්ඩායම්වල අවධානය ලක් කිරීම සඳහා ආරම්භ කර ඇති ක්ෂණික වැඩපිළිවෙළ.    භාරකාර ආණ්ඩුවේ කැබිනට් මණ්ඩලය 16කට සීමා කරමින් යෝජිත ආණ්ඩුවේ ඇමති මණ්ඩලය සීමා කරන බවට ජනතාවට දෙන පොරොන්දුව.  රාජ්‍ය ආයතනවල ජනාධිපතිවරයාගේ හා විෂය භාර අමාත්‍යවරුන්ගේ ඡායාරෑප ප්‍රදර්ශනය කිරීම වෙනුවට රාජ්‍ය ලාංඡනය ප්‍රදර්ශනය කිරීම.  මහජන මුදලින් සංවර්ධනය කෙරෙන මාර්ග සඳහා දේශපාලනඥයන්ගේ රුව සහිත නාම පුවරු වෙනුවට මාර්ගයේ නම සහිතව රාජ්‍ය ලාංඡනය ප්‍රදර්ශනය කිරිමට උපදෙස් දීම.  රාජ්‍ය ආයතනවලට ප්‍රධානීන් පත් කිරීමේ දී විශේෂ විද්වත් කණ්ඩායමකින් යුත් කමිටුවේ නිර්දේශ ලබා ගැනීම.  දුරකථන ගාස්තු මත අය කර තිබු බද්ධ 25% කින් පහත දැමීම.  15% වැට් බද්ධ 8% දක්වා පහත හෙළිම.  ගම්මිරිස්, කුරුඳු ඇතුළු සුළු අපනයන භෝග ආනයනය නතර කිරිම."
    },
    {
        "content": "දේශීය කලාව සහ කලාකරුවා නඟා සිටුවීමට සිය ධූර කාලය තුළ උපරිම වශයෙන් කැපවන බවට ජනාධිපති ගෝඨාභය රාජපක්ෂ මැතිතුමා සහතික වෙයි. අපේ දේ, රටේ සංස්කෘතිය සහ අනන්‍යතාව රැක ගැනීමේ ප්‍රතිපත්තිය තුළ ඒ උදෙසා සැලසුම් සහගතව ක්‍රියා කරන බව ජනාධිපතිතුමා පවසයි. ජනාධිපති ගෝඨාභය රාජපක්ෂ මැතිතුමා සහ කලාකරුවන් අතර සුහද හමුවක් (23) පස්වරුවේ ජනාධිපති මන්දිරයේ දී පැවැත්වුණු අතර එහිදී ජනාධිපතිතුමා මේ බව කියා සිටියේය. ජනාධිපතිවරණ ජයග්‍රහණය වෙනුවෙන් කැපවී කටයුතු කළ කලාකරුවන්ට ස්තූතිය පුද කිරිම උදෙසා හමුව සංවිධානය කර තිබිණි. කලාකරුවන්ට ඉදිරියේ දී පහසුකම් රැසක් සළසා දිමට අපේක්ෂා කරන බව ජනාධිපතිතුමා පැවසීය. කලාකරුවන් වෙනුවෙන් ඉදිකළ රන්මිණිතැන්න සිනමා ගම්මානය ඉකුත් සමයේ නිසි ප්‍රයෝජනයක් නොගෙන අතහැර දමා තිබිණි. මේ අනගි නිර්මාණය දේශීය කලා ක්ෂේත්‍රයේ ප්‍රගමනය උදෙසා ප්‍රයෝජනයට ගන්නැයි ද ජනාධිපතිතුමා කලාකරුවන්ගෙන් ඉල්ලා සිටියේය. විවිධ ආයතනවල රැකියා සඳහා තෝරා ගැනීමේ දී කලාකරුවන්ට ද අවස්ථා වෙන් කරනුයේ ඔවුන් ඇගැයීම පිණිස බව ගෝඨාභය රාජපක්ෂ මැතිතුමා සිහිපත් කළේය. අග්‍රාමාත්‍ය මහින්ද රාජපක්ෂ මැතිතුමා ඇතුළු මැති ඇමතිවරු පිරිසක් සහ ප්‍රවීණ කලාකරුවෝ රැසක් හමුවට එක්ව සිටියහ."
    },
    {
        "content": "දෙදින ඉන්දීය නිල සංචාරයක් සඳහා සහභාගි වූ ජනපති ගෝඨාභය රාජපක්ෂ මහතා ඊයේ (29) ඉන්දීය අග්‍රාමත්‍ය නරෙන්ද්‍ර මෝදි මහතා හමු වී තිබේ. මෙම හමුවීම සහ පිළිගැනීම ඉතාමත් උණුසුම් ලෙස සිදුව ඇතැයි එරට මාධ්‍ය වාර්තා කර තිබුණි. අග්‍රාමත්‍යවරයා හමුවීමෙන් අනතුරුව දෙරටටා මෙන් ම ගෝලීය වශයෙන් සුවිශේෂී වැදගත්කමකින් යුත් සාකච්ඡා පවත්වා තිබේ. ශ්‍රී ලංකාවේ ජනාධිපතිවරයා සමඟ පැවැත් වූ සාකච්ඡ ඵලදායි වූ බව ඉන්දීය අග්‍රාමාත්‍යවරයා සිය ට්විටර් ගිණුමේ පණිවුඩයක් තබමින් කියා තිබේ.එමෙන් ම ශ්‍රී ලංකාවේ තම සහෝදර සහෝදරියන්ට උපරිම සහාය ලබාදීමට කටයුතු කරන බවද ඉන්දීය අග්‍රාමත්‍යවරය සඳහන් කරයි."
    },
    {
        "content": "සියළුම ශ්‍රී ලාංකික කිතුණු බැතිමතුන්ට භක්තියෙන් පිරුණු හා සාමකාමි නත්තලක් වේවායි අග්‍රාමාත්‍ය මහින්ද රාජපක්ෂ මහතා උදා වූ නත්තල වෙනුවෙන් සුබපැතුම් පණිවුඩයක් නිකුත් කරමින් කියා සිටියි අග්‍රාමාත්‍යවරයාගේ නත්තල් දින පණිවුඩය ජේසුස් ක්‍රිස්තුස් වහන්සේගේ උත්පත්තිය සනිටුහන් කරන නත්තල් උත්සවය සමරන සියළුම ශ්‍රී ලාංකික කිතුනු බැතිමතුන්ට මම මගේ උණුසුම් සුභාශිංසන පිරිනැමීමට කැමැත්තෙමි. අති උතුම් ෆැන්සිස් ශුද්ධෝත්තම පියතුමා නත්තල් උත්සවය ගැන වරක් පවසා සිටියේ, එයපාපය හා අකීකරුකම තුළින් මානව වර්ගයාට නැති වී තිබුණු ගෞරවාන්විත තත්ත්වය නැවත ලබා දිම ස‍ඳහා මනුෂ්‍යයකු හැටියට පහළ වූ දේව පුත්‍රයාණන් වහන්සේ පෙරදැරිකර ගත් භක්තියේ මංගල්‍යයක් හැටියටය. ලොවපුරා වාසය කරන කිතුනු බැතිමතුන් නත්තල් සමයේදී සිදු කරන්නේ දයාව, අධිෂ්ඨානය, සහකම්පනය පිළිබඳ පණිවිඩය රැගත් ජේසුස් ක්‍රිස්තුස් වහන්සේගේ ජීවිතය හා ඉගැන්වීම් සැමරීමයි. සාම්ප්‍රදායිකව නත්තල යනු පවුල් එකතු වන, තෑගි භෝග හුවමාරු කරගන්න, ආහාර පාන භුක්ති විඳින, ප්‍රිතීමත් අවස්ථාවකි. විශේෂයෙන්ම ළමුන්, නත්තල යනු නත්තල් සීයා පැමිණෙන සමය හැටියට සළකනු ලබයි. නත්තල් උත්සවය කවදත් ඉතාමත් අවිහිංසාවාදී ප්‍රීතිමත් අවස්ථාවක් විය. නමුත් මේ වසරේ ශ්‍රී ලාංකික කිතුනු බැතිමතුන් නත්තල සමරන්නේ පාස්කු ඉරිදා සිදු වූ මරාගෙන මැරෙන ප්‍රහාරය පසුබිම් කරගෙනය. ඒ බෝම්බ ප්‍රහාර නිසා කිතුනු බැතිමතුන් සිය ගණනක් මියගොස් තවත් සිය ගණනක් තුවාල ලබා ඇත. තුවාල ලැබූ ඇතැමුන් තවමත් ප්‍රතිකාර ලබමින් සිටී. අනුන්ගේ ආගමික නිදහස පිළිගන්නේ නැති ආගම්වාදී ත්‍රස්තවාදීන් පිරිසකගේ ගොදුරක් බවට ශ්‍රී ලාංකික කිතුනු ප්‍රජාව පත් විය. පාස්කු ඉරිදා සිදු වූ ඒ බෝම්බ ප්‍රහාරය නිසා මේ වසරේ නත්තල් දේවමෙහෙයන් පැවැත්වීමට සිදු වී ඇත්තේ, පෙර නොවූ විරූ ආකාරයේ ආරක්ෂක විධිවිධාන යටතේය. ආගම හා ජාතිය පදනම් කරගත් පටු දේශපාලනය නිසා අපේ මවුබිමට අත්වී ඇති කණගාටුදායක ඉරණම එයින් සනිටුහන් වේ. පාස්කු ඉරිදා සිදු වූ මිලේච්ච ප්‍රහාරය නිසා සියළුම කිතුනු බැතිමතුන් මේ වසරේ නත්තල සමරනු ඇත්තේ එක්තරා අඳුරු වළාකුලක් යටතේය. නමුත් ශුද්ධ වූ ජුවාන් තුමාගේ සුභාරංචියේ සඳහන් වන පරිදි, ආලෝකය අන්ධකාරය තුළ දිදුළන අතර, අන්ධකාරයට ඒ ආලෝකය යටපත් කළ නොහැක. ආගම්වාදී ත්‍රස්තවාදය නැමැති අඳුර දුරුකොට අපේ මාතෘ භූමියට ආරක්ෂාවත්, සාමයත් නැවත ගෙනදීමට ශ්‍රී ලංකාවේ නව ආණ්ඩුව ඇප කැප වී සිටී. මෙම නත්තල් සමයේ සියළුම ශ්‍රී ලාංකික කිතුනු බැතිමතුන්ගෙන් මම කරන ඉල්ලීම වන්නේ අන්තවාදී බලවේගවලට ඉඩ නොදී තමන්ගේ ආගම ඇදහීමේ නිදහස භුක්ති විඳින ලෙසයි. සියළුම ශ්‍රී ලාංකික කිතුනු බැතිමතුන්ට භක්තියෙන් පිරුණු හා සාමකාමි නත්තලක් වේවායි මම ප්‍රාර්ථනා කරමි."
    },
    {
        "content": "දැන් විසි එක්වෙනි ශතවර්ෂයේ තුන්වෙනි දශකයට පාතබන්නට සූදානම් වන අතරම එළඹෙන දශකයේ තේමාව වන්නේ ශ්‍රීලංකාව ස්වෛරී, අභිමානවත්, සෞභාග්‍යමත් රටක් හැටියට ගොඩ නැගීමයි. මේ සියල්ලටම අඩිතාලම සපයන්නෙ රට රකින ත්‍රිවිධ හමුදාව බව අග්‍රාමාත්‍ය මහින්ද රාජපක්ෂ මහතා පැවසීය. අග්‍රාමාත්‍යවරයා එසේ ප්‍රකාශ කළේ ,ශ්‍රී ලංකා යුද්ධ හමුදා විද්‍යාපීඨයේ 94 වැනි විසිරයාමේ පෙළපාලියට එක් වෙමිනි. මෙම විසිර යාමේ පෙළපාලිට පාඨමාලා අක 87, 87ඹ්, නිත්‍ය කාන්තා කෙඩෙට් නිලධාරිනී පාඨමාලා අංක 17, ස්වේච්ඡා කාන්තා කෙඩෙට් නිලධාරිනී පාඨමාලා අංක 59, ස්වේච්ඡා කාන්තා කෙඩෙට් නිලධාරිනී පාඨමාලා 16 යටතේ කෙඩෙට් නිලධාරින් හා නිලධාරිනියන් 321 දෙනෙකු අධිකාරියට පත්වූහ. ඊට මාලදිවයින් කෙඩෙට් නිලධාරීන් 02ක් සහ සැම්බියා කෙඩෙට් නිලධාරීන් 02ක් ද ඇතුළත් විය. මෙම අවස්ථාවට ආරක්ෂක ලේකම් මේජරු ජෙනරාල් ( විශ්‍රාමික) කමල් ගුණරත්න, ශ්‍රීලංකා යුද්ධ හමුදාධිපති ලුතිනන් ජෙනරාල් ශවේන්ද්‍ර සිල්වා, ශ්‍රී ලංකා යුද්ධ හමුදා විද්‍යා පීඨයේ සේනා විධායක බ්‍රිගේඩියර් එස්.කේ.ඊශ්වරන් ඇතුළු යුදහමුදා ජ්‍යෙෂ්ඨ නිලධාරීන් සහ විසිරයාමේ පෙළපාලියට සහභාගීවූ කෙඩෙට් නිලධාරීන්ගේ පවුල්වල සාමාජිකයින් ඇතුළු විශාල පිරිසක් එක්ව සිටියහ. මෙහිදී සෑම අතින්ම අතිශූර කෙඩෙට් නිලධාරීන්ට සහ නිලධාරිනියන්ටත්, පාඨමාලාවේ ප්‍රථම ස්ථානය දිනාගත් නිලධාරී නිලධාරිනියන්ටත් අග්‍රාමාත්‍යතුමා අතින් ජනාධිපති කුසලතා සම්මාන සහ ගෞරව අසිපත් ප්‍රධානය කිරීම සිදු කෙරුණි. එහිදී ස්වේච්ඡා කෙඩෙට් නිලධාරිනී පාඨමාලා අක 16 හි සෑම අතින්ම අතිශූර කෙඩට් නිලධාරිනිය සහ පාඨමාලාවේ ප්‍රථම ස්ථානය දිනාගත් කෙඩෙට් නිලධාරිනිය ලෙස කණ්ඩ මෙහෙයුම් නිලධාරිනී ජේපීටී රත්නමලලත්, ස්වේච්ඡා කෙඩෙට් නිලධාරී පාඨමාලා අංක 59 හි ප්‍රථම ස්ථානය දිනාගත් කෙඩෙට් නිලධාරියා ලෙස ආර්.ඩී.ටීආර්.එල් පුලේපෙරුම සහ සෑම අතින්ම අතිශූර කෙඩෙට් නිලධාරියා වශයෙන් කේජීජීබීබී කාංගරත් සම්මාන ලැබීය. එසේම නිත්‍ය කාන්තා කෙඩෙට් නිලධාරී පාඨමාලාවේ ප්‍රථම ස්ථානය සහ සෑම අතින්ම අතිශූර කෙඩෙට් නිලධාරිනිය වශයෙන් කේපීඩීඅයි මධුෂානිත්, නිත්‍ය කෙඩෙට් නිලධාරී පාඨමාලා අංක 87ඹ් හි සෑම අතින්ම දක්ෂතම සහ ප්‍රථම ස්ථානය දිනාගත් කෙඩෙට් නිලධාරියා වශයෙන් ඒඑම් චන්ද්‍රතිලකත්, නිත්‍ය කැඩෙට් නිලධාරී පාඨමාලාවේ සෑම අතින්ම දක්ෂතම සහ ප්‍රථම ස්ථානය දිනාගත් කෙඩෙට් නිලධාරියා වශයෙන් කේජීපීඑච් කෝදාගොඩත් අග්‍රාමාත්‍ය මහින්ද රාජපක්ෂ මහතා අතින් ජනාධිපති කුසලතා සම්මාන සහ ගෞරව අසිපත් ලබා ගත්හ. ඉන් අනතුරුවඋස්තම සභාව ඇමතූ අග්‍රාමාත්‍ය මහින්ද රාජපක්ෂ මහතා මෙසේද කීය. අද යුද හමුදා නිලධාරීන් හැටියට පත්වෙන මේ කැඩෙට් නිලධාරීන් බොහොම වාසනාවන්ත තරුණ පිරිසක්. ඔබට මේ ආයතනයෙන් ලැබිලා තියෙන්නෙ ජීවිතේ ඕනම දේකට යොදවන්න පුලුවන් ශික්ෂණයක් හා ඉතාමත්ම වටිනා පුහුණුවක්. මේ විනය පදනම් කරගත් ප්‍රවේශයෙන් පුලුවන් හමුදා නිලධාරියෙක්ගෙ වෘත්තීය විතරක් නොවෙයි, වෙනත් ඕනෑම වෘත්තියක් වුණත් ප්‍රගුණ කරගන්න. අද ඉඳලා හමුදා සේවයට එකතු වෙන මේ තරුණ නිලධාරීන්, විවිධ කාර්යභාර ඉටු කරන රෙජිමේන්තු වලට එක්වෙයි. මේ හැම එකකටම විශේෂඥ දැණමුක් ඕන. ඒ දැණුම ප්‍රගුණ කරන තරමට තමයි ඔබේ රාජකාරිය සාර්ථක වෙන්නෙ. ඔබ අද සිට ඇතුළත් වෙන වෘත්තීමය මෙහෙවරත් සුළුපටු වැදගත්කමකින් යුක්ත එකක් නොවෙයි. මේ රට අද මෙහෙම තියෙන්නෙ ත්‍රිවිධ හමුදාව නිසා. නිදහස ලැබුවට පස්සෙ, සුළුපටු අභියෝග වලට නෙමෙයි අපි මුහුණ දීල තියෙන්නෙ. මේ රටේ ප්‍රජාතන්ත්‍රවාදී ක්‍රමයට පිටින් දේශපාලන බලය අල්ලා ගැනීමට සංවිධානාත්මක පිරිස් ඇති කළ ආයුධ සන්නද්ධ කැරළි තිබුණ 1971 සහ 1980 ගණන් වල. දශක හතරක් විතර මුලුල්ලේ රට බෙදීමට දියත් කරපු ත්‍රස්තවාදී ව්‍යාපාරයක් තිබුණු උතුරු නැගෙනහිර පළාත්වල. ඒ සියල්ල පරාජය කරලා මේ රට අද පවතින තත්වයෙන් රැකගත්තෙ ත්‍රිවිධ හමුදාවයි. ඔබ මේ බැදෙන්නෙ ලෝකේ දරුණුම් ත්‍රස්තවාදී සංවිධානය හැටියට නම් කරලා තිබුණු කොටි සංවිධානය පරාජය කරපු අභිමාන්‍වත් හමුදාවකටයි. ඔබට ඉදිරියේදී වෙනත් රටවල යුද හමුදා සාමාජිකයන් හමුවුණාම පෙනෙයි, ඒගොල්ලො ලංකාවේ හමුදාව ගැන කොයිතරම් ගරුත්වයක් තියෙනවද කියන එක. සමහර බටහිර රටවල් ලංකාවේ යුද්ධය ඉවර කෙරුවට විරුද්ධයි. නමුත් දේශපාලන බලධාරීන් මොන මතයක් දැරුවත්, ඒ රටවල් වල හමුදා නිලධාරීන් තමන්ගේ වෘත්තීය පැත්තෙන් දරණ මතය වෙනස්. ඒ නිසා අපිට කිසිම පැකිලීමක් නැතුව කියන්න පුලුවන්, ලෝකයේ යුද හමුදාවන් අතර විශාල කීර්ති නාමයක් දිනාගෙන තියෙන යුද හමුදාවක් තමයි ලංකාවේ තියෙන්නෙ. ඒ සාර්ථකත්වය හා කීර්තිය නිසාම ශ්‍රී ලංකා ත්‍රිවිධ හමුදාවට විරුද්ධ පිරිසකුත් ඉන්නවා. ත්‍රිවිධ හමුදාවේ රට රකින කාර්යභාරය නිසාම රටට එරෙහි අය ඔබටත් එරෙහි වෙනවා. නමුත් මේ රටේ ජනතාව ඉන්නෙ රට වෙනුවෙන් තමන්ගේ යුතුකම් ඉටු කරන, රට රකින රණවිරුවොත් එක්ක. පහුගිය කාලේ, “ඕන ගොනෙකුට යුද්ධ කරන්න පුලුවන්” කියපු පිරිසක් ආණ්ඩු කරපු විදිය ඔබ දැක්කා. පැවතිච්ච ආණ්ඩුව යුද්ධය දිනපු හමුදාව ගැන දැක්වූයේ වෛරයක්. හමුදාවේ ඉන්නෙ රණවිරුවෝ නොවෙයි, හොරුයි, මිනී මරුවොයි කියලා ජනතාවට ඒන්තු ගන්වන්න හැදුවා. භික්ෂුත්වයට පුදුම විධියට නිග්‍රහ කරා. පසුගිය අවුරුදු පහ ඇතුළත මේ රටේ හිටපු පාලකයෝ ඇතිකරන්න හැදුවේ දෙමවුපියන් තම දරුවන් සසුන්ගත කරන්න හෝ හමුදාවට බැදෙන්න දෙන්නෙ නැති තත්වයක් ඇති කරන්න. ත්‍රිවිධ හමුදාවේ පොලීසියේ ඉහලම නිලධාරියාගේ ඉඳලා පහලම සෙබලා දක්වා එක එක තරාතිරම් වල නිලධාරීන් පොලීසිය ඉදිරියට ගෙනල්ලා ප්‍රශ්න කරල බොරු චෝදනා ගොතලා හිරේ දැම්මා. ඒවා දැක දැකත්, දෙමව්පියෝ තමන්ගේ දරුවන් හමුදාවට එව්වේ රටට තියෙන ඇල්ම නිසා. හමුදාව කරපු කාර්යභාර්ය ගැන අවබෝධයක් තියෙන නිසා. ඒ වගේම යුක්තිය කවදා හරි ජය ගන්නවයි කියන විශ්වාසය නිසා. ඒ දැකපු දේවල් වලින් දුර්මුඛ වෙන්නෙ නැතුව තම ළමයි හමුදා සේවයට බැඳවීම ගැන මම මෙතන සිටින සියලුම දෙමව්පියන්ටත් ස්තුතිවන්ත වෙනවා. මම මේ අවස්ථාවේදී මේ නව හමුදා නිලධාරීන්ටයි, මෙතනට රැස්වෙලා සිටින දෙමව්පියන්ටයි දෙන ප්‍රතිඥාව තමයි පසුගිය අවුරුදු පහ ඇතුළත ත්‍රිවිධ හමුදාවේ සාමාජිකයන් ඉලක්ක කරගෙන සිදුකරපු ඒ දඩයමත්, අවමානයටත් සාධාරණයක් ඉටු කරනවයි කියන එක. රණවිරු ගායට තිත තියන්න කියලා ඡන්දෙ ඉල්ලපු අයරට ජනතාව දීපු පිළිතුර ඔබ ගිය මාසේ දැක්කා. අද අතිවිශිෂ්ඨ ජනවරමකින් රටේ ජනාධිපති හා ඔබේ සේනාධිනායකයා බවට පත්වෙලා ඉන්නෙත්, ඔබ වගේම මේ දියතලාව කඳවුරෙන් පුහුණුව ලබලා මේ විදියටම පෙරට්ටුවට ඉදිරිපත් වෙලා යුද හමුදාවේ දෙවන ලුතිනන් තනතුරෙන් තමන්ගෙ වෘත්තීමය ජීවිතය පටන්ගත්ත සටන් අත්දැකීම් සහිත රණවිරුවෙක්.   ඒ බල පෙරළියත් එක්කම, නව ජනතා යුගයක ආරම්භයක් පිළිබඳ බලාපොරොත්තුව රට පුරාම ඇතිවෙලා තියෙන ආකාරය ඔබට පේනවා. රටේ හැම තැනම තරුණ පිරිස් පොදු ස්ථානවල බිත්ති පිරිසිදු කරලා ඒවායේ චිත්‍ර අඳිනවා. ලස්සන ලංකාවක්, සෞභාග්‍යමත් දේශයක් ගැන බලාපොරොත්තුවක් මුලු රට පුරාම පැතිරිලා තියෙනවා. මට මතකයි, 2006 දී අපි ත්‍රස්තවාදය පරාජය කරන්න යුද්ධය ආරම්භ කරන කොටත්, මේ වගේම උද්යෝගයක් මුලු රට පුරාම ඇතිවුණා. තරුණ පිරිස් විශාල වශයෙන් හමුදාවට බැඳුනා. වෘත්තිකයන්, වෘත්තීය සමිති, සාමාන්‍ය ජනතාව, සියලු දෙනාම ත්‍රස්තවාදය පරද්දන්න ඒකට එකතුවුණා. ඒ ගැම්මෙන් තමයි පරාජය කරන්න බෑ කියපු කොටි සංවිධානය පැරද්දුවේ. විසි එක්වෙනි ශතවර්ෂයේ පළමු දශකයේ මේ රටේ තරුණ පරම්පරාව ලබපු ලොකුම ජයග්‍රණය තමයි පරද්දන්න බෑ කියපු කොටි සංවිධානය පරද්දන එක. ඒ යුද්ධයේ ඉදිරි පෙළ සිටගෙන සටන් කළේ තරුණ නිලධාරීන්, තරුණ සෙබලුන්. දැන් විසි එක්වෙනි ශතවර්ෂයේ තුන්වෙනි දශකයටයි අපි පා තියන්න යන්නෙ. එළඹෙන දශකයේ තේමාව වෙන්නෙ ලංකාව සෛවරී, අභිමානවත්, සෞභාග්‍යමත් රටක් හැටියට ගොඩ නැගීමයි. මේ සියල්ලටම අඩිතාලම සපයන්නෙ රට රකින ත්‍රිවිධ හමුදාවයි - ඒ කියන්නෙ ඔබයි. අවුරුදු පහක අවපාලනයෙන් පස්සෙ ත්‍රස්තවාදය නැති කරලා තිබුණු මේ රටේ දැන් නැවතත් ත්‍රතවාදයක් ඇතිවෙලා තියෙනවා. ඒ ත්‍රස්තවාදය ඇතිවුණෙත්, පහුගිය ආණ්ඩුව ත්‍රිවිධ හමුදාව දඩයම් කරලා අකර්මණ්‍ය කරපු නිසා. පාස්කු ඉරිදා ප්‍රහාරය තරම් ලොකු ත්‍රස්තවාදී ප්‍රහාරයක් සිවිල් ජනතාවක් ඉලක්ක කරලා ආසියාවේ වෙන කොහෙවත් සිද්ධවෙලා නෑ. නමුත් ඒක ලේසියෙන්ම වලක්වාගන්න තිබුණා. මේ ප්‍රහාරය සිද්ධ වෙනවයි කියලා කලින් සේරම තොරතුරු පිටරටින් ලැබිලා තියෙද්දි තමයි පාලකයෝ ඒ තොරතුරු ගණන් ගන්නෙ නැතුව හිටියේ. ඒ ත්‍රස්තවාදය නිසා රට බරපතල විදියට ආර්ථික පසුබෑමටත් ලක්වෙලා තියෙනවා. ඔබ කවුරුත් දන්නවා පාස්කු ඉරිදා බෝම්බ ප්‍රහාරයෙන් පස්සෙ ලොකු කුඩා සංචාරක හෝටල් සිය ගණනක් කරගන්න බැරුව විකුණන්න දාලා. නමුත් අපි මෙතෙක් ආපු සියලුම අභියෝග ජයගත්තා වගේ මේ අභියෝගයත් ජයගන්නව. ජනාධිපතිවරණයෙන් පස්සෙ ආපු ගැම්මෙන් අපි සපුරාගන්න ඕනේ පළමු ඉලක්කය තමයි රටේ ජාතික ආරක්‍ෂාව නැවතත් ස්ථාපිත කරලා ආයෝජකයන්ට මෙන්ම සංචාරකයන්ටත් මේ රට සුරක්‍ෂිතයි කියන විශ්වාසය දෙන එක. ජනතාව අපිට බලය දුන්නෙ, මේ රට මුහුණ දීලා තිබ්බ දෙස් විදෙස් තර්ජන වලින් රට මුදවා ගන්නයි. ඒ සම්බන්ධයෙන් දේශපාලන බලධාරීන් හැටියට ඒ අවශ්‍ය නායකත්වය අපි ලබලා දෙනවා. ලොකයේ යුද හමුදාවන් අතර අද්විතීය ස්ථානයක් දිනාගෙන සිටින ශ්‍රී ලංකා යුද හමුදාවේ තරුණ නිලධාරීන් හැටියට ඔබ ඔබේ යුතුකම ඉටුකරන බවට මට කිසිම සැකයක් නෑ. ශ්‍රී ලංකාවේ ඒකීය බවත්, ස්වාධිපත්‍යත්, ‍භෞමික අකණ්ඩතාවයත්, ප්‍රජාතන්ත්‍රවාදී දේශපාලන ක්‍රමයත් තහවුරු කරලා, අනාගත පරපුරට උරුම වීමට රටක් තියෙන බවට වගබලාගන්නේ ඒ පරපුරේම කොටසක් වෙන මේ තරුණ හමුදා නිලධාරීනුයි. අද සිට රාජකාරී ආරම්භ කරන ඔබේ වෘත්තීය ජීවිතය සර්වප්‍රකාරයෙන්ම සාර්ථක වේවායි මම ප්‍රාර්ථනය කරනවා. යැයි අග්‍රාමාත්‍යවරයා පැවසීය."
    },
    {
        "content": "මානුෂීය මෙහෙයුමේදි විවිධ ආබාධ වලට ලක්වු යුද්ධ හමුදා රණවිරුවන් සහභාගී වන ‘ශ්‍රී ලංකා යුද්ධ හමුදා පැරා ක්‍රීඩා උළෙල,කොළඹ සුගතදාස ක්‍රීඩාංගණයේදී අද (27) ආරම්භ වීමට නියමිතය. යුද්ධ හමුදාවේ සියලුම රෙජිමේන්තු නියෝජනය කරමින් ක්‍රීඩක ක්‍රීඩිකාවන් රැසකගේ සහභාගිත්වයෙන් පැවැත්වෙන මෙවර ක්‍රිඩා උළෙල හී සමාරම්භක උත්සවයේ ප්‍රධාන ආරාධිත අමුත්තා ලෙස යුධ හමුදාපති මේජර් ජෙනරාල් ශවේන්ද්‍ර සිල්වා මහති සහභාගී වීමට නියමිතය. ක්‍රීඩා උළෙළ 27,28 සහ 29 යන තෙදින පුරා පැවැත් වේ."
    },
    {
        "content": "ආනයනය කරනු ලබන අර්තාපල් අල සඳහා මෙතෙක් පැවති රු 50 ක විශේෂ වෙළඳ භාණ්ඩ දෙසැම්බර් 25 වන දින සිට කිලෝ ග්‍රෑම් එකකට රු 25 දක්වා අඩුකර තිබේ. නව රජය විසින් පත් කරනල ලද ජීවන වියදම් පිළිබඳ අමාත්‍ය අනුකාරක කමිටුව පසුගුයදා ජනාධිපති ගෝඨාභය රාජපක්ෂ මහතාගේ ප්‍රධානත්වයෙන් ජනාධිපති ලේකම් කාර්‍යාලයේ පැවති අවස්තාවේදී මෙම තීරණයට එලඹිණි. ඒ අනුව මුදල්, ආර්ථික හා ප්‍රතිපත්ති සංවර්ධන අමාත්‍ය අග්‍රාමාත්‍ය මහින්ද රාජපක්ෂ මහතා විසින් මේ සඳාහවන ගැසට් නිවේදනය නිකුත් කරන ලද අතර එය ඊයේ මධ්‍යම රාත්‍රියේ සිට ක්‍රියාත්මක වේ. මේ දිනවල වෙළඳපොලේ එලවලු මිල අධිකව පවතින බැවින් හා දේශීය අල ලබන ෆෙබරවාරි වන විට වෙලඳ පොලට එන බැවින් මෙසේ අල සඳහා වන විශේෂ වෙළඳ භාණ්ඩ බද්ද රු 25 කින් අඩු කර ඇත"
    },
    {
        "content": "ජනතා අපේක්ෂා ඉටුවන අන්දමින් ක්‍රියා කිරීම ජනතා නියෝජිතයන්ගේ වගකීම බව ජනාධිපති ගෝඨාභය රාජපක්ෂ මැතිතුමා අවධාරණය කරයි. එකී අරමුණ වෙත ළගා විමට නගර සභා සහ ප්‍රාදේශීය සභාවල සක්‍රීයතාව කාලීන අවශ්‍යතාවකැයි ජනාධිපතිතුමා පෙන්වා දෙයි. වැඩකරන රටක් බිහි කිරීමේ අරමුණින් මහ නගර සභා, නගර සභා හා ප්‍රාදේශීය සභා ප්‍රධානීන් සහ ජනාධිපතිතුමා අතර (28) පස්වරුවේ ජනාධිපති මන්දිරයේ දී පැවති හමුවේ දි එතුමා මේ අදහස් පළ කළේය. ජනාධිපතිවරණයේ දී සිය ජයග්‍රහණය සඳහා බිම් මට්ටමේ විශාල ශක්තියක් වු සියලුම පළාත් පාලන ආයතනවල සභාපතිවරුන්ට සහ නියෝජිතයන්ට ජනාධිපතිතුමා සිය ස්තූතිය පුද කළේය. “සුවිශේෂී ජයග්‍රහණයක් අත්කර දුන් ජනතාවගේ අපේක්ෂා ඒ ආකාරයෙන්ම ඉටු කිරීම තමා සහ සියලු ජනතා නියෝජිතයන් වෙත පැවරී ඇති අභියෝගාත්මක වගකීමකි.” ඒ සඳහා කැපවීම සියලු දෙනාගේ වගකිම බව ද ජනාධිපතිතුමා පෙන්වා දුන්නේය. “කැළි කසළ ඉවත් කිරීමේ සිට ආර්ථිකය නඟා සිටුවන ඉහළම තැන දක්වා අප ක්‍රියාකරන ආකාරය දෙස ජනතාව මහත් වුවමනාවෙන් බලා ඉන්නවා. දෛනික අවශ්‍යතා ඉටුකර ගැනීමේ දී ජනතාව පීඩාවට පත් නොකළ යුතුයි. කාර්යක්ෂම සහ මහජන හිතෛෂී රාජ්‍ය සේවයක් සහතික කිරීම සියලුම රජයේ සේවකයන්ගේ වගකිමක්” ජනාධිපතිතුමා පැවසීය. රාජ්‍ය සේවය සෑමවිටම දුෂණයෙන් තොර විය යුතු බව ද අවධාරණය කෙරිණි. “රට සංවර්ධන මගට යොමු කොට ආර්ථිකය ශක්තිමත්ව ගොඩනඟමින් තිබියදී 2015 දී පැවති රජය පරාජයට පත් විය. ජනතාව එදා රජය ප්‍රතික්ෂේප කිරීමට හේතු වූ සාධක අවබෝධ කරගත යුතුය.” නැතහොත් ලැබූ ජයග්‍රහණය ඉදිරියට ගෙන යා නොහැකි බව ද ජනාධිපතිතුමා පෙන්වා දුන්නේය   කඩා වැටුණු ව්‍යාපාර දිරිමත් කර ආයෝජකයන් සුරක්ෂිත කරමින් අහිමි වූ රැකියා නැවත ශ්‍රම බලකායට දායක කළයුතුය. එමඟින් ආර්ථිකය ප්‍රසාරණය කිරීමට හැකි වනු ඇතැයි ජනාධිපතිතුමා සඳහන් කළේය. විදේශීය ආයෝජකයන් 2015ට පෙර රට කෙරෙහි තබා තිබූ විශ්වාසය නැවත ඇති කළ යුතුය. රට නිසි මඟට ගැනීමේ ක්‍රියාවලියේ දී විද්වතුන්ගේ සහ වෘත්තිකයින්ගේ දායකත්වය ප්‍රබල ශක්තියක් වනු ඇතැයි ජනාධිපතිතුමා පැවසිය. අපනයනික කෘෂි භෝග සම්බන්ධ ප්‍රතිලාභ මේ වන විටත් ගොවීන්ට ලැබෙමින් පවතී. එමෙන්ම බදු සහන සහ සෙසු උපාය මාර්ගවල ප්‍රතිලාභ සමස්ත ජනතාවට ලැබිය යුතුය. 19 වන ව්‍යවස්ථා සංශෝධනය රාජ්‍ය පාලනයට විශාල බාධවක් වී තිබේ. මෙය ඉවත් කර ගැනිමට ශක්තිමත් පාර්ලිමේන්තුවක අවශ්‍යතාව ජනාධිපතිතුමා අවධාරණය කළේය. ජනතා අපේක්ෂා ඉටුකිරීමට ඉවහල් වන ප්‍රධානතම සාධකය එය බව ද ජනාධිපතිතුමා කීය. පළාත් පාලන අමාත්‍ය ජනක බණ්ඩාර තෙන්නකෝන්, ඇමතිණි පවිත්‍රා වන්නිආරච්චි හා ජොන්ස්ටන් ප්‍රනාන්දු, ප්‍රසන්න රණතුංග යන අමාත්‍යවරු ද හමුවට සහභාගී වූහ."
    },
    {
        "content": "සේවා ලබාගැනීමට රාජ්‍ය ආයතනයකට පැමිණෙන කිසිවකු අපහසුතාවකට පත් නොකර කඩිනම් නිවැරදි සහ ප්‍රශස්ත සේවාවක් ලබාදීමට කැපවීම සමස්ත රාජ්‍ය සේවකයන්ගේ වගකීම බව ජනපති අවධාරණය කරයි.  එමෙන්ම එම සේවාවන් සැපයීමේ දී කිසිදු අක්‍රමිකතාවකට ඉඩ නොතැබිය යුතුය. අද (26) පස්වරුවේ මෝටර් රථ ප්‍රවාහන දෙපාර්තමේන්තුවට අයත් වේරහැර කාර්යාලයේ හදිසි නිරීක්ෂණ චාරිකාවක නිරතවෙමින් ජනාධිපති ගෝඨාභය රාජපක්ෂ මැතිතුමා මේ බව සඳහන් කළේය. ඡායාරූප ගැනීමේ සිට රියදුරු බලපත්‍රය නිකුත් කිරිම දක්වා වූ සියලුම අංශ ජනාධිපතිතුමාගේ නිරීක්ෂණයට ලක් විය . අනතුරුව ජ්‍යෙෂ්ඨ නිලධාරීන් ඇතුළු කාර්ය මණ්ඩලය හමුවෙමින් ආයතනයේ ක්‍රියාකාරිත්වය විමසා බැලිය. “කාලය සෑම අයෙකුටම ඉතා වැදගත්. එහෙයින් සේවා ලාභීන්ට කඩිනමින් සිය අවශ්‍යතාව ඉටුකරදීමට කැපවිය යුතුය” වෘත්තිකයන් මෙන්ම සාමාන්‍ය ජනතාවගේ ද සේවා අවශ්‍යතාවයන් කඩිනමින් ඉටුකරදීමට කටයුතු කළ යුතු බව ජනාධිපතිතුමා සඳහන් කළේය. “සේවාවක් ලබා ගැනීමට පැමිණි පුද්ගලයාට එය භාරගත් වේලාව සඳහන් කර නැවත භාර ගැනීමට පැමිණිය යුතු වේලාව දැන්වීම වැදගත් වේ. එවිට ආයතනය තුළ කාලය අපතේ නොයවා සිය කටයුතු ඉටු කර ගැනීමට ජනතාවට හැකි වේ” ජනතාව සමඟ සාකච්ඡා කර ගැටලු නිරාකරණය කර ගැනීමේ වැදගත්කම ද ජනාධිපතිතුමා පෙන්වා දුන්නේය. රටේ අතිවිශාල ජනතාවකට සේවා සපයන ආයතනයක් වන මෝටර් රථ ප්‍රවාහන දෙපාර්තමේන්තුව වැනි ආයතන නිරන්තරයෙන් ආදර්ශමත්ව ක්‍රියා කිරීම ඉතා වැදගත්ය. එහිදී දූෂණ, වංචාවන්ට ඉඩ නොතැබීමට සියලු නිලධාරින් තරයේ ක්‍රියාකළයුත බව ද ජනාධිපතිතුමා අවධාරණය කළේය. සේවක පුරප්පාඩු පවතින්නේ නම් උපාධිධාරින් 54,000න් සුදුසු පිරිස් ඒ සඳහා බඳවා ගැනිමට හැකි බව ජනාධිපතිතුමා පෙන්වා දුන්නේය. පවතින ක්‍රමවේදය මාසයකදී වෙනස්විය යුතුය. එය අධීක්ෂණය සදහා තමා පැමිණෙන බව ද ජනාධිපතිතුමා පැවසීය. දේශපාලනඥයෝ සහ රාජ්‍ය සේවකයෝ සිය ක්‍රියාකලාපයන් නිසා ජනතා අප්‍රසාදයට පත්ව සිටිති. එය වෙනස්කිරීමට දෙපාර්ශ්වයම වගකීමෙන් සහ කැපවීමෙන් ක්‍රියාකළයුතු බව ජනාධිපතිතුමා පැවසීය. කොතලාවල ආරක්ෂක විශ්වවිද්‍යාලයේ වීද්‍යා පිඨ රෝහල ද අද පස්වරුවේ ජනාධිපතිතුමාගේ නිරීක්ෂණයට ලක් කෙරිණ. සියලුම සායන කටයුතු මෙන්ම ශල්‍යාගාර ද ජනාධිපතිතුමාගේ නිරීක්ෂණයට ලක් විය. විද්‍යාපීඨ රෝහලේ පවතින සියලු අඩු පාඩු කඩිනමින් විසදා පූර්ණ ක්‍රියාකාරිත්වයට පත් කිරීමට පියවරගත යුතු බව ජනාධිපතිතුමා අවධාරණය කළේය. රෝහලේ විශේෂඥ වෛද්‍යවරු 68 දෙනෙකුගේ අවශ්‍යතාව ඉටු කරනු ලබන්නේ 40 දෙනෙකු විසිනි. සාමාන්‍ය වෛද්‍යවරු සිය දෙනෙකු පමණ අවශ්‍ය වුවද ඒ සඳහා සේවය සපයනු ලබන්නේ විසි දෙනෙකු පමණ බව අනාවරණය විය. ඇඳන් 700කින් සහ වාට්ටු 09කින් සමන්විත රෝහලේ දැනට ක්‍රියාත්මක වන්නේ වාට්ටු 04 ක් පමණි. සියලු අඩු පාඩු කඩිනමින් සම්පුර්ණ කිරිමට පියවර ගන්නා ලෙස ජනාධිපතිතුමා උපදෙස් දුන්නේය. පුරප්පාඩු සඳහා බඳවා ගැනීමේ දී දැන්වීම් පළ කර නිසි ක්‍රමවේදයකට අනුව එය ඉටුවිය යුතු බව ද ජනාධිපතිතුමා අවධාරණය කළේය. ගාලු මුවදොර අභියස පිහිටි ආරක්ෂක අමාත්‍යාංශ පරිශ්‍රය ද අද ජනාධිපතිතුමාගේ නිරීක්ෂණ ලක් කෙරිණ. අවට භූමිය අලංකාරවත් ලෙස පවත්වාගෙන යාම සහ විධිමත් අයුරින් නඩත්තු කටයුතු සිදු කිරීම සම්බන්ධයෙන් ජනාධිපතිතුමා හමුදාපතිවරයා සහ ජ්‍යෙෂ්ඨ නිලධාරීන් සමග සාකච්ඡා කළේය. විධිමත් සැලැස්මක් ඔස්සේ භූමිය සැකසීමේ කටයුතු කඩිනමින් ඉටුකරන ලෙස ජනාධිපතිතුමා උපදෙස් දුන්නේය."
    },
    {
        "content": "ජාතික හැඳුනුම්පත්, රියැදුරු බලපත්‍ර, ආගමන හා විගමන ලේඛන, උප්පැන්න හා මරණ ලියාපදිංචි කිරීම ඇතුළු සියලු පුද්ගල තොරතුරු එක් ජාතික දත්ත මධ්‍යස්ථානයක් යටතේ රැස් කිරීමට ජනාධිපතිතුමාගේ අවධානය යොමු වෙයි. එමඟින් කාලය, ශ්‍රමය සහ විශාල මුදල් නාස්තිය අවම කර ගැනීමට හැකි වනු ඇතැයි ජනාධිපති ගෝඨාභය රාජපක්ෂ මැතිතුමා තොරතුරු හා සංනිවේදන තාක්ෂණ අමාත්‍යාංශයේ ජ්‍යෙෂ්ඨ නිලධාරින් සමඟ අද (30) පෙරවරුවේ ජනාධිපති කාර්යාලයේ පැවති විශේෂ සාකච්ඡාවේ දී සඳහන් කළේය. එකම තොරතුරු ආයතන කිහිපයක එක් රැස් කිරීම දැනට භාවිත ක්‍රමයයි. එය එකම පද්ධතියක් යටතට ගැනීමෙන් ප්‍රමාදය වළක්වා කාර්යක්ෂම සේවාවක් ජනතාවට ලබාදීමට හැකිවන බව ජනාධිපතිතුමා පෙන්වා දුන්නේය. එමඟින් සාවද්‍ය සහ වංචනික තොරතුරු සංසරණයවීම වළක්වාගත හැකි බව ද ජනාධිපතිතුමා පැවසීය. අමාත්‍යාංශ, දෙපාර්තමේන්තු සහ අර්ධ රාජ්‍ය ආයතනවල අන්තර් සබඳතාවය රටේ සංවර්ධනයේ දී ඉතා වැදගත් වේ. අදාළ ආයතන ජාලගත කරමින් සම්බන්ධ කිරීමෙන් ඉහළ ඵලදායිතාවක් ළගාකර ගත හැකිය. වර්තමානයේ තොරතුරු සහ සංනිවේදන තාක්ෂණ අමාත්‍යාංශය යටතේ ඇති ඇතැම් ව්‍යාපෘති ඒවායේ ඵලදායීතාව සඳහා සෘජුව වගකියන අමාත්‍යාංශ හෝ ආයතන හෝ වෙත පැවරීම කෙරෙහි ද ජනාධිපතිතුමාගේ අවධානය යොමු විය. පාසල් පරිගණක විද්‍යාගාර ව්‍යාපෘතිය අධ්‍යාපන අමාත්‍යාශය යටතට පැවරීමේ වැදගත්කම නිදසුනක් ලෙස පෙන්වා දෙනු ලැබිණ. අමාත්‍ය බන්දුල ගුණවර්ධන, රාජ්‍ය අමාත්‍ය ලක්ෂ්මන් යාපා අබේවර්ධන, අමාත්‍යාංශ ලේකම්වරුන් වන චූලානන්ද පෙරේරා, මහාචාර්ය සුනන්ද මද්දුමබණ්ඩාර යන මහත්වරු ඇතුළු පිරිසක් එක්ව සිටියහ."
    },
    {
        "content": "පැවති සෑම රජයක් කෙරෙහිම ජනතා වෛරයක් ඇති කළ රාජ්‍ය සේවයේ අකාර්යක්ෂමතාව තම ධූර කාලයේ දී අවසන් විය යුතු බව ජනාධිපති ගෝඨාභය රාජපක්ෂ මැතිතුමා අවධාරණය කරයි. දෛනික ජන ජිවිතයට සෘජුව සම්බන්ධ සියලු රාජ්‍ය ආයතන කාර්යක්ෂම සහ විනිවිදභාවයෙන් යුත් පිරිසිදු ආයතන බවට පත්විය යුතු බව එතුමා කියා සිටී. රාජ්‍ය සේවයේ කාර්යක්ෂමතාව සහතික කිරීමට නම් අනවශ්‍ය අණ පනත් සහ රෙගුලාසි කඩිනමින් සංශෝධනය විය යුතුය. සියලු රාජ්‍ය සේවාවන් සරල සහ ජනතාව අපහසුතාවයට පත් නොවන ක්‍රමවේදයකින් ක්‍රියාත්මක විය යුතු බව ද මගී ප්‍රවාහන අමාත්‍යාංශයේ ජ්‍යෙෂ්ඨ නිලධාරින් සමඟ  (31) පෙරවරුවේ ජනාධිපති කාර්යාලයේ පැවති සාකච්ඡාවේදී ජනාධිපතිතුමා සඳහන් කළේය. රාජ්‍ය සේවය පිළිබඳ ජනතා විශ්වාසය නැවත තහවුරු කිරීම ලක්ෂ 15 ක් වන සමස්ත රාජ්‍ය සේවයකයන්ගේ ප්‍රමුඛ වගකීමකි. එහිදී විවෘත සංවාද, සාකච්ඡා සහ නොසඟවා ගැටලු ඉදිරිපත් කිරීම ඉතා වැදගත් වේ. රාජ්‍ය සේවයේ ඉහළ තනතුරු සඳහා හැකියාවක් සහ වෘත්තීය නිපුණතාවක් ඇති පිරිස් බඳවා ගැනීමට විද්වත් කමිටුවක් පත් කළේ ද රාජ්‍ය සේවය රටේ කොදුනාරටිය හෙයින් බව ජනාධිපතිතුමා පැවසීය. රාජ්‍ය සේව සියලු අක්‍රමිකතා බැහැර කළ යුතුය. දෛනික ජන ජිවිතයට වැදගත්වන රාජ්‍ය ආයතනවල අක්‍රමිකතා සොයා බැලීමට සහ නීතියේ රැහැනට හසු කර ගැනීමට තමා බුද්ධි අංශය සහ අපරාධ පරීක්ෂණ දෙපාර්තමේන්තුව වෙත උපදෙස් දී ඇතැයි එතුමා කීය. රාජ්‍ය සේවකයෙකු දූෂණ හා වංචාවන්ට සම්බන්ධ වුවහොත් තරා තිරම නොබලා දඬුවම් දෙන බව පැවසූ ජනාධිපතිතුමා යළි කිසි දිනක ඔහුට රාජ්‍ය සේවයේ අවස්ථාවක් නොදෙන බව ද අවධාරණය කළේය. අල්ලස් ගන්නන් සේම, දෙන්නන් ද නීතියේ රැහැනට හසු කර ගැනිමට අපේක්ෂා කෙරේ. විදේශීය ආයෝජකයන් තුළ මෙන්ම සමස්ත ලෝකයේම රට පිළිබඳ පැහැදීමක් ඇති වන්නේ රාජ්‍ය සේවයේ ක්‍රියාකාරිත්වය මත බව ජනාධිපතිතුමා පෙන්වා දුන්නේය. රාජ්‍ය සේවකයන්ගේ වැටුප් ඇතුළු පහසුකම් වැඩි කළ හැක්කේ ද රාජ්‍ය සේවය ශක්තිමත් කිරීමෙනි. රජයේ සේවකයන්ට වැටුප් ගෙවන්නේ විදෙස් ශ්‍රමිකයන් සහ කෘෂිකර්මාන්තය ඇතුළු රැකියාවල නිරත ජනතාව උපයන ආදායමෙනි. එහෙයින් සමස්ත ජනතාවට කාර්යක්ෂම සහ පවිත්‍ර රාජ්‍ය සේවයක් ලබාදීමට සියලුම සේවකයන්ගේ ප්‍රමුඛ වගකිමකි. මහජන සේවා කාර්යක්ෂමව ඉටු කිරීමේ දී දත්ත ජාල ගත කිරීම, නව තාක්ෂණික ක්‍රමෝපාය අනුගමනය කිරීම මෙන්ම සියලු ආයතන මනා සම්බන්ධීකරණයකින් කටයුතු කිරීමේ අවශ්‍යතාවය ද පැහැදිළි කෙරිණි. ජනාධිපතිතුමාගේ චාරිකාවෙන් අනතුරුව වේරහැර මෝටර් රථ දෙපාර්තමේන්තුවේ ක්‍රියාකාරිත්ව ද සමාලෝචනයට ලක් විය. රියදුරු බලපත්‍රයක් ලබාගැනීමේ දී කළ යුතු වෛද්‍ය පරීක්ෂණය ද ජනාධිපතිතුමාගේ අවධානයට යොමු විය. එම ක්‍රමවේදයේ සංකීර්ණභාවය පැහැදිළි කළ ජනාධිපතිතුමා සැහැල්ලු වාහන සඳහා ඇස් පරීක්ෂාව පමණක් ප්‍රමාණවත් බව පෙන්වා දුන්නේය. එම පරීක්ෂාව ද රෝහල් මට්ටමින් ලබාදීම පිළිබඳව සොයා බැලිමට තීරණය කෙරිණි. පූර්ණ වෛද්‍ය පරීක්ෂණය බර වාහන රියදුරු බලපත්‍ර සඳහා සීමා කරන්නැයි ජනාධිපතිතුමා දැනුම් දුන්නේය. මතුව ඇති ගැටලු ඉතා කෙටිකලකදී නිරාකරණය කරමින් ජනතාව අපේක්ෂා කරන ප්‍රශස්ත සේවාව ලබාදීමට කැපවන ලෙස ජනාධිපතිතුමා විසින් මෝටර් රථ ප්‍රවාහන දෙපාර්තමේන්තුවේ නිලධාරින්ට උපදෙස් දෙනු ලැබීය.මහින්ද අමරවීර, දිලුම් අමුණුගම යන අමාත්‍යවරුන් ද, ජනාධිපති ලේකම් ආචාර්ය පී.බී. ජයසුන්දර, ආරක්ෂක ලේකම් කමල් ගුණරත්න යන මහත්වරු සහ ප්‍රවාහන අමාත්‍යාංශයට අයත් ආයතන කිහිපයක නිලධාරිහූ සාකච්ඡාවට එක්ව සිටියහ."
    },
    {
        "content": "ජාතික ආරක්ෂව ශක්තිමත් කිරීමට අවශ්‍ය පියවර දැනටමත් ගෙන තිබෙනවා. සංවර්ධිත රටක් ඇති කිරීම ඉලක්කයයි.සෞභාගයේ දැක්ම ප්‍රතිපත්ති ප්‍රකාශය තුළින් ජනතා කේන්ද්‍රීය ආර්ථිකයක් ඇති කිරීම අරමුණයි.මනව සම්පත් සංවර්ධනය රජයේ මූලික වගකීමක් ලෙස හඳුනාගෙන තිබෙනවා. යැයි ජනාධිපති ගෝඨාභය රාජපක්ෂ මහතා පවසයි. ජනාධිපතිවරයා මේ බව සඳහන් කළේ ,අද (3) පාර්ලිමේන්තුවේ දී නව රජයේ ප්‍රත්තිපත්ති ප්‍රකාශය පාර්ලිමේන්තුවට ඉදිරිපත් කරමිනි."
    },
    {
        "content": "නව වසර උදාව සමඟ ජන හදවත්වල ජනිත වූ නැවුම් බව අලුත් රටක් ගොඩනඟන සෞභාග්‍යයේ දැක්ම වැඩසටහන පහසු කරනු ඇතැයි තමන් විශ්වාස කරන බවත් එය ප්‍රාර්ථනා කරන බවත් ජනාධිපති ගෝඨාභය රාජපක්ෂ මහතා 2020 නව වසර උදාව සමරමින් නිවේදනයක් නිකුත් කරමින් ප්‍රකාශ කරයි. නිකුත් කළ නිවේදනය මෙසේ ය."
    },
    {
        "content": "නිවසක් හෝ සුළු ව්‍යාපාරයක් හෝ ඉදිකිරීමේ සැලසුම් නිසි පරිදි සකසා ඇත්නම් ඊට අනුමැතිය එක් දිනකදී ලබාදීමට පියවර ගන්නා ලෙස ජනාධිපතිතුමා නිලධාරින්ට උපදෙස් දෙයි. ඉදිකිරීම් සඳහා වූ සැලසුම් අනුමත කිරීමේ දී පවතින දැඩි නීති රිති සහ දීර්ඝකාලයක් ගත කිරීම හේතුවෙන් ජනතාව දැඩි අපහසුතාවට පත් වෙති. එහෙයින් පවතින නීති රීති සරල කර ජනතාව මුහුණ දෙන ගැටලු හැකි උපරිමයෙන් අවම කිරීම රජයේ වගකීමක් බව ජනාධිපති ගෝඨාභය රාජපක්ෂ මැතිතුමා නාගරික සංවර්ධන ජල සම්පාදන හා නිවාස පහසුකම් අමාත්‍යාංශය යටතේ ඇති ආයතනයන්හි නිලධාරින් සමග (06) පස්වරුවේ ජනාධිපති කාර්යාලයේ පැවති විශේෂ සාකච්ඡාවේ දී සඳහන් කළේය. සැලසුම් අනුමැතිය සදහා පළාත් පාලන ආයතන වෙත බලතල ලබාදීම සහ සෙසු ආයතන කඩිනමින් ඊට අදාළ ප්‍රතිපාදන සැකසීම කෙරෙහි අවධානය යොමු කරන ලෙස ද උපදෙස් දෙනු ලැබිණ. දැනට අනුමත නොකළ සැලසුම් අනුමත කිරීම සම්බන්ධව නීතිය පිළිබඳ දැනුමක් ඇති නිලධාරියෙකු පත් කිරීමට පියවර ගන්නා ලෙස ද ජනාධිපතිතුමා උපදෙස් දුන්නේය. අනුකූලතා සහතිකය දිනකදී ලබාදීම අනිවාර්ය කෙරිණ. ජාතික භෞතික සැලැස්ම යාවත්කාලීන කිරීම පිළිබඳව ද විශේෂ අවධානය යොමු විය. පළමු වතාවට නිවසක් ගන්නා අයෙකුට දීර්ඝ කාලීන ණය සහ සහනපොළි ක්‍රමයකට ණය නිකුත් කිරීම පිළිබද අවධානය යොමු කිරීමේ වැදගත්කම සාකච්ඡාවට ලක් විය. සැලසුම් අනුමත කිරීමේ දී එකම නීතිය ක්‍රියාත්මක නොකොට භූ විෂමතා සැලකිල්ලට ගෙන නිර්දේශයන් ලබාදීම කෙරෙහි ද අවධානයට ගැනිණ. පළාත් සහ ප්‍රදේශ අනුව පවතින ආයෝජන අවස්ථා හඳුනාගෙන ඒ සඳහා වූ අනුමැතින් රාජ්‍ය ආයතන මගින්ම සිදු කර ආයෝජන මණ්ඩලයට දැනුම්දීමට පියවර ගැනීමේ වැදගත්කම ජනාධිපතිතුමා පෙන්වා දුන්නේය. එමගින් විදෙස් ආයෝජකයින් දිරි ගැන්වෙන අතර, සිය ව්‍යාපෘති කඩිනමින් ඇරඹීමට ද අවස්ථාව උදා වේ. රට පුරා ඇති සියලු කුඩා නගර විධිමත් සහ අලංකාර ලෙස සංවර්ධනය කිරීමෙන් සංචාරකයින්ගේ ආකර්ශණය දිනාගත හැකි බව ද ජනාධිපතිතුමා කියා සිටියේය. තලවකැලේ, ඇල්ල සහ ගිනිගත්හේන වැනි නගර නිදසුනක් ලෙස ගනිමින් ඒවා නවීකරණය කළ හැකි ආකාරය සාකච්ඡා කෙරිණි. වේරැස්ස ගඟ ව්‍යාපෘතිය කඩිනමි කරන ලෙස ද ජනාධිපතිතුමා උපදෙස් දුන්නේය. අපද්‍රව්‍ය කළමනාකරණය කෙරෙහි ද විශේෂ අවධානය යොමු කෙරිණ. කැළි කසළ, කාබනික පොහොර බවට පත් කිරීමට සැලසුම් සකස් කරන ලෙසත් ඒ සඳහා උපරිම ලෙස තාක්ෂණය යොදා ගැනීමට පියවර ගන්නා ලෙසත් ජනාධිපතිතුමා අදාළ අංශ දැනුවත් කළේය. භූ විද්‍යා හා පතල් කාර්යාංශයේ දායකත්වය ලබා ගනිමින් ගොඩගැසී ඇති වැලි නිධි ඉවත් කිරීමට පියවර ගැනීමෙන් වැලි මිල පහත දැමීමට ඇති හැකියාව ජනාධිපතිතුමා පෙන්වා දුන්නේය. එමඟින් ප්‍රදේශ රැසක් මුහුණ දෙන ගංවතුර තර්ජනයට ද විසඳුම් ලබාදීමට හැකි වේ. බේරේ වැව පිරිසිදු කිරීමේ ව්‍යාපෘතිය කඩිනමින් ආරම්භ කිරිමට ද තීරණය කෙරිණි. එහිදී බේරේ වැවට අපද්‍රව්‍ය එකතු කෙරෙන බවට හඳුනාගෙන ඇති ස්ථාන වහාම වසා දැමීමට පියවර ගන්නා ලෙස ද උපදෙස් දෙනු ලැබිණ. ගාමිණි ලොකුගේ, ඉන්දික අනුරුද්ධ යන අමාත්‍යවරුන් සහ අමාත්‍යාංශ ලේකම් ඇතුළු නිලධාරීහු මීට එක් වූහ."
    },
    {
        "content": "ජනාධිපති ගෝඨාභය රාජපක්ෂ මැතිතුමා ඕස්ටේ‍්‍රලියානු අගමැති ස්කොට් මොරිසන් මැතිතුමා සමඟ අද (07) දුරකථනයෙන් කථා කරමින් එරට දැන් හටගෙන ඇති ඉතිහාසයේ දරුණුතම ලැව් ගිනි විපතෙන් සිදුව ඇති විනාශය ගැන සිය සංවේගය පළ කළේය. වසරේ මේ කාලයේ දී ලැව් ගිනි හට ගැනීම ඕස්ටේ‍්‍රලියාවේ සාමාන්‍ය සංසිද්ධියකි. එහෙත් මෙවර හටගෙන ඇති ලැව් ගිනි පෙර නොවූ විරු තරම් බියකරු සහ විනාශකාරී වී ඇත. ඊට ගොදුරු වූ තිස් දෙනෙකුට වැඩි ඕස්ටේ‍්‍රලියානුවන් දැනටමත් ජීවිතක්ෂයට පත්ව තිබේ. සහන සේවකයෝ ද ඔවුන් අතර වෙති. වන සතුන් අතර මරණ සංඛ්‍යාව පනස් ලක්ෂයක් පමණ වෙතැයි ගණන් බලා තිබුණ ද එය ඊට බෙහෙවින් වැඩිවිය හැකි බව විශ්වාස කෙරේ. සාමාන්‍යයෙන් උණුසුම් සමයක් වන ජනවාරි පෙබරවාරි මාසවල ලැව් ගිනි තවත් උග්‍රවනු ඇතැයි බියක් පවතී. ඕස්ටේ‍්‍රලියාවේ සියලු ප්‍රාන්තවලට විපත බලපා ඇතත් වැඩිම විනාශය සිදුව ඇත්තේ නිව් සවුත් වේල්සයටයි. වනාන්තර ගිනි ගැනීමෙන් පහළ අවකාශයේ වායුව බෙහෙවින් දූෂණය වී ඇත. ජනාධිපති රාජපක්ෂ මැතිතුමා නෑ හිතවතුන් අහිමි වූ පවුල් වෙත සිය බලවත් ශෝකය පළ කළේය. 2004 සුනාමිය සහ වරින් වර ඇතිවන ගංවතුර ඇතුළු ස්වභාවික විපත්වලට මුහුණ දුන් රටක් ලෙස ශ්‍රී ලංකාවේ ජනතාවට ඕස්ටේ‍්‍රලියානු ජනයා මේ මොහොතේ විදින වේදනාව මනාව තේරුම් ගැනීමට හැකි බව ජනාධිපතිතුමා කීය. මේ ආපදාපන්න අවස්ථාවේ ඕස්ටේ‍්‍රලියානු ජනයා සඳහා ශ්‍රී ලංකාව තේ තොගයක් පරිත්‍යාග කරන බව ද එතුමා කීය."
    },
    {
        "content": "වෘත්තීය පුහුණු ක්ෂේත්‍රය යළි පණ ගැන්වීමට ජනපති උපදෙස්"
    },
    {
        "content": "පාර්ලිමේන්තුවේ මන්ත්‍රීවරයෙක් අත්අඩංගුවට ගැනීමේදී එම මන්ත්‍රීවරයාගේ අභිමානයට සහ ගෞරවයට හානියක් සිදු නොවන අයුරින් එම අත්ඩංගුවට ගැනීම සිදු කළ යුතු කළ යුතු බව ආණ්ඩු පක්ෂයේත්,විපක්ෂයේත් මන්ත්‍රීවරු පොලිසියට හා ආරක්ෂක අමාත්‍යාංශයට දැනුම් දුන්හ. කුමන දේශපාලන පක්ෂයක් හෝ පාර්ශවයක් නියෝජනය කළද මන්ත්‍රීවරයෙක් වරදක් සිදුකර ඇත්නම් එම මන්ත්‍රීවරයා අත්අඩංගුවට ගැනීම සිදු කළ යුතු නමුත්, ඒ සදහා නිසි ක්‍රමවේදයක් සකස් කරන ලෙසත් ඒ සම්බන්ධව මාර්ගෝපදේශනයක් පොලිස් නිලධාරීන්ට නිකුත් කරන ලෙසත් මන්ත්‍රීවරු පොලිසියට සහ ආරක්ෂක අමාත්‍යාංශයට දැනුම් දුන්හ. මෙම උපදෙස් ලබාදීම සිදු කෙරුණේ කථානායක කරූ ජයසූරිය මහතාගේ ප්‍රධානත්වයෙන් ඊයේ (9) පෙරවරුවේ පාර්ලිමේන්තුවේදී ආණ්ඩු පක්ෂයේත්,විපක්ෂයේත් මන්ත්‍රීවරුන් විශාල පිරිසකගේ සහභාගීත්වයෙන් පැවැති රැස්වීමකදීය."
    },
    {
        "content": "දිවයිනේ තෙදින නිල චාරිකාවක නිරතව සිටී සිංගප්පූරු නීති හා ස්වදේශ කටයුතු ඇමති කසිවිස්වනාතන් ෂන්මුගම් Kasiviswanathan Shanmugam මහතා ජනාධිපති කාර්යාලයේ දී ජනාධිපති ගෝඨාභය රාජපක්ෂ මැතිතුමා හමු විය. දෙරටට වැදගත්වන කරුණු රැසක් පිළිබඳව ජනාධිපතිතුමා සහ සිංගප්පූරු ඇමතිවරයා සාකච්ඡා කළහ. වෙළෙඳ සහ ආයෝජන ක්ෂේත්‍රයන්හි ද්විපාර්ශ්වික සබඳතා වර්ධනය කර ගැනීම පිළිබඳව පුළුල් අවධානය යොමු කෙරිණි. විශේෂයෙන් ත්‍රස්තවාදය වැළැක්වීම, සයිබර් ආරක්ෂණය, අන්තවාදය පිටුදැකීම, විදේශ බලවේගයන්ගේ තර්ජන හා බලපෑම්, බුද්ධි අංශය වර්ධනය කිරීම ඇතුළු කලාපීය වශයෙන් වැදගත්වන කරුණු පිළිබඳව දෙපාර්ශ්වයේ අවධානය යොමු විය. වෛරී ප්‍රකාශ, අන්තර්ජාලය ඔස්සේ සිදු කෙරෙන සාවද්‍ය තොරතුරු හුවමාරුව වැළැක්වීම සහ ආගමික සංහිඳියාව පවත්වාගෙන යාම සඳහා සිංගප්පුරුව හඳුන්වා දී ඇති නව නීති සම්පාදන ක්‍රියාවලිය ගැන ද සාකච්ඡා කෙරිණි. ව්‍යාපාර සංවර්ධනය, ක්‍රියාකාරිත්වය හා ප්‍රවර්ධනය සඳහා අතිශය වැදගත් වන සහ ව්‍යාපාරික ආයතන වැඩි වශයෙන් විශ්වාසය තබා ඇති දත්ත කළමනාකරණය සඳහා උපකාරී වන සමාජ මාධ්‍ය ආකෘති පිළිබඳව ජනාධිපතිතුමා සහ අමාත්‍යවරයා අදහස් හුවමාරු කර ගත්හ. ඩිජිටල් සහ ජෛවමිතික දෙඅංශයම සම්බන්ධ කෙරෙන ප්‍රතික්ෂේප කළ නොහැකි අනන්‍යතාව හා අදාළව සිංගප්පූරුව විසින් මේ වන විට ගවේෂණය කරමින් සිටින නව තාක්ෂණික ක්‍රමවේද සාකච්ඡාවට බඳුන් විය."
    },
    {
        "content": "විශ්වවිද්‍යාල වෘත්තීය සමිති සමඟ අග්‍රාමාත්‍ය මහින්ද රාජපක්ෂ මහතා ඊයේ (9) සාකච්ඡවක් පවත්වා තිබේ. විශ්වවිද්‍යාල පද්ධතියේ වැටුප් විෂමතා සම්බන්ධයෙන් පුළුල් අධ්‍යයනයක් කර විසදුම් ලබා දෙන බව විශ්ව විද්‍යාල වෘත්තීය සමිති වෙත අග්‍රාමාත්‍යවරයා එහිදී පවසා තිබේ. මෙහිදී විශ්ව විද්‍යල අනධ්‍යයන හා අධ්‍යයන කාර්ය මණඩලවලට අදාළ වැටුප් විෂමතා සම්බන්ධයෙන් සාකච්ඡා කළ අතර වැටුප් විෂමතා පිළිබද පූර්ණ අධ්‍යයනයක් කර විධිමත් ක්‍රමවේදයක් නිර්දේශ කරන ලෙස මුදල් අමාත්‍යංශ ලේකම්වරයාට උපදෙස් දුන් අතර එහිදී තීරණය කර තිබෙන්නේ, කමිටුවක් පත්කර කමිටුව මගින් තීරණ ලබා ගැනීමටයි. මේ අවස්ථවට උසස් අධ්‍යාපන අමාත්‍ය ආචාර්ය බන්දුල ගුණවර්ධන මහතා ද එක්විය."
    },
    {
        "content": "ඓතිහාසික කැලණිය රාජමහා විහාරස්ථානයේ වාර්ෂික දුරුතු මහා පෙරහැර ජනාධිපති ගෝඨාභය රාජපක්ෂ මැතිතුමාගේ ප්‍රධානත්වයෙන් ඊයේ (09) රාත්‍රී පැවැත්විණි. ආගමික වතාවත්වලින් අනතුරුව සාධාතුක කරඬුව ජනාධිපතිතුමා මංගල හස්තිරාජයා මත තැන්පත් කළේය. චමල් රාජපක්ෂ, ප්‍රසන්න රණතුංග, සිසිර ජයකොඩි, ඉන්දික අනුරුද්ධ සහ ප්‍රසන්න රණවීර යන මැති ඇමතිවරු සහ විපක්ෂ නායක සජිත් ප්‍රේමදාස මහතා ඊට පුෂ්පෝපහාර දැක්වූහ. කැලණිය රාජමහා විහාරාධිපති ආචාර්ය පූජ්‍ය කොල්ලුපිටියේ මහින්ද සංඝරක්ඛිත ස්වාමින් වහන්සේ ගේ අනුශාසකත්වයෙන් සිදු කෙරුණු ආගමික වතාවත් සදහා දායක සභාවේ සභාපති වෛද්‍ය සමන් වීරසිංහ මහතා ඇතුළු පිරිසක් එක්ව සිටියහ."
    },
    {
        "content": "රටේ වේගවත් සංවර්ධනයක් වෙනුවෙන් බුද්ධි ගලනය අත්‍යවශයෙන්ම පාලනය කළයුතු බව ජනාධිපතිතුමා අවධාරණය කරයි. ඉහළ ප්‍රමිතියකින් යුත් අධ්‍යාපනයක් ලබාදෙන බවට රාජ්‍ය සහ පෞද්ගලික විශ්ව විද්‍යාල හා උසස් අධ්‍යාපන ආයතන සහතික වන්නේ නම් ශ්‍රී ලංකාවේ අධ්‍යාපනය සදහා විදෙස් සිසුන් ද ආකර්ශනය කරගත හැකිය. උසස් අධ්‍යාපන ක්ෂේත්‍රය රට වෙනුවෙන් විදේශ විනිමය උපයන මාර්ගයක් බවට පරිවර්තනය කළ හැකි බව ජනාධිපතිතුමා කියා සිටී. කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේ පැවති ජෙනරාල් ශ්‍රීමත් ජෝන් කොතලාවල ආරක්ෂක විශ්ව විද්‍යාලයේ 2019 උපාධි ප්‍රදානෝත්සවයට (10) පස්වරුවේ එක් වෙමින් ජනාධිපති ගෝඨාභය රාජපක්ෂ මැතිතුමා මේ බව සඳහන් කළේය. විද්‍යාර්ථයින් එක් දහස් දෙසිය අසු දෙදෙනෙකුට උපාධි පිරිනැමිණ. දර්ශනපති උපාධි ලාභියෙකු ඇතුළු පශ්චාත් සහ විද්‍යාපති උපාධිධාරිහු 224 දෙනෙක් ඔවුන් අතර වෙති. ප්‍රථම උපාධිධාරින් ගණන 1057 කි. 2019 වසරේ විශිෂ්ට දක්ෂතා දැක්වූවන්ට තිළිණ ප‍්‍රදානය ජනාධිපතිතුමා අතින් සිදු කෙරිණ. ජෙනරාල් ශ්‍රීමත් ජෝන් කොතලාවල ආරක්ෂක විද්‍යා පීඨය 1981 වසරේ දී අංක 61 දරණ පාර්ලිමේන්තු පණත මගින් උසස් දැනුමෙන් යුතු ත්‍රිවිධ හමුදා නිලධාරීන් බිහි කිරීමේ අරමුණින් ඇරඹිණ. 2009 වර්ෂයේ දී එවකට ආරක්ෂක ලේකම් ගොඨාභය රාජපක්ෂ මැතිතුමා මෙය පූර්ණ විශ්ව විද්‍යාලයක් බවට පත් කළේය. වෛද්‍ය පීඨය පිහිටුවීම, සාමාන්‍ය හා විදෙස් කැඩෙට් සිසුන් ඇතුලත් කර ගැනීම, පර්යේෂණ හා සංවර්ධන ක්‍රියාකාරම් සදහා පශ්චාත් උපාධි අධ්‍යාපන අවස්ථා හදුන්වාදීම, දක්ෂිණ විශ්වවිද්‍යාලය සුරියවැව පිහිටුවීම මෙන්ම අති නවීන රෝහලක් ආරම්භ කිරීම ද මෙම කාලයේදී සිදු කෙරිණි. ශ්‍රීමත් ජෝන් කොතලාවල ආරක්ෂක විශ්ව විද්‍යාලය රට තුළ පමණක් නොව කලාපයටම ආදර්ශමත් උසස් අධ්‍යාපන ආයතනයක් බවට පත්විය යුතු බව ජනාධිපතිතුමා සඳහන් කළේය. නිදහස් අධ්‍යාපනය ශ්‍රී ලංකාව තුළ පරිවර්තනීය බලපෑමක් ඇති කර තිබේ. එය සෑමවිටම ආරක්ෂා කළයුතුය. පෞද්ගලික අධ්‍යාපනය සඳහා මූල්‍යමය ශක්තිය පවතින අයට විදෙස්ගත නොවී උසස් අධ්‍යාපනය ලබා ගැනීමට අවකාශය ලබාදිය යුතු බව ජනාධිපතිතුමා කියා සිටියේය. රටේ අධ්‍යාපන පද්ධතියේ සැබෑ ශක්‍යතා විවර කර ගැනීමට අප තව බොහෝ දේ කළයතුය. වර්තමාන අධ්‍යාපන ක්‍රමය විභාග ඉලක්කරගත් එකකි. එය සිසුන්ගේ උසස් අධ්‍යාපන අවස්ථා පටු වීමට හේතු වී ඇත. දැනුම, නිපුණතා සහ කුසලතා සැලකිල්ලට නොගෙන විභාග ප්‍රතිඵළ මත අනාගතය තීරණය කරනු ලැබේ. ඒ නිසා දෙමාපිය සහ සමාජ අසහනය වැඩි වී ඇත. දරුවන්ගේ ජිවිතයේ වඩා තීරණාත්මක අවධිවල පුද්ගල අභිවෘද්ධිය සදහා වන අවස්ථා රැසක් අහිමිව ඇති බව ජනාධිපතිතුමා පෙන්වා දුන්නේය. රටේ දරුවන්ට අධ්‍යාපනය තුළ අතරමංවිමට ඉඩ දිය නොහැක. රජය මෙන්ම පෞද්ගලික අංශයේ අධ්‍යාපන අවස්ථා පුළුල් කළ යුතුය. විශ්ව විද්‍යාල සහ අනෙකුත් තෘතියීක අධ්‍යාපන ආයතන සදහා ඇතුළත් කර ගන්නා සිසුන් සංඛ්‍යාව ඉහල නැංවීම ඉතා වැදගත්ය. රජයේ විශ්ව විද්‍යාලවල යටිතල පහසුම් සංවර්ධනයට සහ මානව සම්පත් වර්ධනයට වැඩි වශයෙන් ආයෝජනය කළ යුතුය. එමෙන්ම විශ්ව විද්‍යාලවලින් පිරිනමනු ලබන උපාධි පාඨාමාල සිසුන් අපේක්ෂා කරන රැකියා අවස්ථා ළගා කර ගැනීමට උපකාර වන අන්දමින් නිර්මාණය කිරීමේ වැදගත්කම ද ජනාධිපතිතුමා පෙන්වා දුන්නේය. 21 වන සියවස දැනුමේ සියවසයි. කෘතීම බුද්ධිය, දත්ත, රොබෝ තාක්ෂණය, අන්තර්ජාලය සහ ජෛව තාක්ෂණය, ස්වයංක්‍රීයකරණය වැනි තාක්ෂණික අංගයන් ඉදිරි දශක කිහිපය තුළ සංවර්ධිත රටවල ආර්ථික වර්ධනය ප්‍රතිනිර්මාණය කරනු ඇත. පර්වර්තනීය තාක්ෂණයන් විසින් ලබා දෙන අවස්ථා කල්තියාම හඳුනාගත යුතු බව ජනාධිපතිතුමා පෙන්වා දුන්නේය. තෘතීයික අධ්‍යාපන අවස්ථා පුළුල් කිරීමට රාජ්‍ය සම්පත් නොමැතිකම බාධකයක් නොවිය යුතු බව ද ජනාධිපතිතුමා අවධාරණය කළේය. රට තුළ ඉහල ගුණාතමකභාවයකින් යුත් තෘතියික අධ්‍යාපන සැපයුම්කරුවන්ගේ සංඛ්‍යාව ඉහළ දැමිය හැකි නම් බුද්ධි ගලනය වළක්වා ගත හැකිවනවා සේම අපගේ විදේශ සංචිත සැලකිය යුතු මට්ටමින් රටින් පිටවිම අවම කර ගැනීමට උපකාරී වේ. වෘත්තීය අධ්‍යාපන ආයතනවල සහ කාර්මික විද්‍යාලවල ගුණාත්මකභාවය ගෝලීය ප්‍රමිතින්ට අනුකූලව වැඩිදියුණු කිරීමේ වැදගත්කම ද ජනාධිපතිතුමා පැහැදිළි කළේය. “සෞභාග්‍යයේ දැක්ම” ප්‍රතිපත්ති ප්‍රකාශයේ සඳහන් කර ඇති පරිදි පෙර පාසල් අධ්‍යාපනයේ සිට තෘතියික අධ්‍යාපන මට්ටම දක්වා අධ්‍යාපන ක්ෂේත්‍රයට අවශ්‍ය ප්‍රතිසංස්කරණ ක්‍රියාත්මක කිරීමට සැලසුම්සහගතව කටයුතු කරන බව පැවසූ ජනාධිපතිතුමා ඒ සදහා සහාය වන ලෙස ද ක්ෂේත්‍රයේ සියලුම පාර්ශ්වකරුවන්ගෙන් ඉල්ලීමක් කළේය.   අමාත්‍ය බන්දුල ගුණවර්ධන මහතා ඇතුළු මැති ඇමතිවරු කිහිප දෙනෙක් සහ ආරක්ෂක අමාත්‍යාංශයේ ලේකම් මේජර් ජෙනරාල් කමල් ගුණරත්න මහතා ද, ආරක්ෂක මාණ්ඩලික ප්‍රධානී, ත්‍රිවිධ හමුදාපතිවරු සහ කොතලාවල ආරක්ෂක විද්‍යා පිඨයේ කුලපති දයා සදගිරි මහතා අතුළු අධ්‍යයන කාර්ය මණ්ඩලය මෙම අවස්ථාවට එක්ව සිටියහ."
    },
    {
        "content": "නාට්‍ය කලාව දිග්විජය කළ ජයලත් මනෝරත්නයන් තුළ වූ ගැඹුරු හැදෑරීම තවත් ක්ෂේත්‍ර ගණනාවක් ඔස්සේ දේශීය කලාව පෝෂණය කළ බව ජනාධිපති ගෝඨාභය රාජපක්ෂ මහතා පවසයි. ප්‍රවීන රංගනවේදී ආචාර්ය ජයලත් මනෝරත්නයන්ගේ අභාවය පිළිබඳව ශෝක පණිවුඩයක් නිකුත් කරමින් ජනාධිපතිවරයා මේ බව කියයි. නිකුත් කළ පණිවුඩය මෙසේ ය."
    },
    {
        "content": "ප්‍රවීණ රංගධරයකු, සාහිත්‍යවිචාරකයකු, මානව හිතවාදියෙකු,ගුරුවරයකු වූ ශ්‍රී ලංකාවේ වේදිකා නාට්‍යය කලාවේ යුගයක් සනිටුවන් කළ මහා කලාකරුවෙකු වූ ආචාර්ය ජයලත් මනෝරත්න මහතා අභාවප්‍රාප්ත වී තිබේ. ජයලත් මනෝරත්න මහතා පසුගිය කාලයේ අසනීප තත්ත්වයෙන් පසු වූ බවට වාර්තා විය. ඒ මහතා අභාවප්‍රාප්ත වනවිට 71 වැනි වියේ පසුව තිබේ. ජයලත් මනෝරත්න නම් වූ ප‍්‍රතිභා පූර්ණ කලා ශිල්පියා 1948 ජුනි මස 12 වැනි දින නුවරඑළිය දිස්ති‍්‍රක්කයේ දෙහිපෙ නම් ග‍්‍රාමයේ ජන්ම ලාභය ලබයි. නුවරඑළිය දෙහිපෙ ප‍්‍රාථමික  විද්‍යාලයෙන් ප‍්‍රාථමික අධ්‍යාපනය ලබන ජයලත් මනෝරත්න පහේ ශිෂ්‍යත්වයෙන් සමත්ව පොරමඩුල්ල මධ්‍ය මහා විද්‍යාලයට ඇතුළත්ව සිප් සතර ප‍්‍රගුණ කරයි . විශ්වවිද්‍යාලයට ඇතුළුවීමට වරම් ලබන ජයලත් මනෝරත්න මහතාගේ කලා ජීවිතයේ හැරවුම් ලක්ෂය වන්නේ මෙම පින්වන්ත භූමියයි.    මහාචාර්ය එදිරිවීර සරච්චන්ද්‍ර ආචාර්යවරයාගේ සෙවණෙහි සරමින් එකල එතුමාගේ නවතම නාට්‍යය වූ ‘පෙමතෝ ජායතී සොකො’ හි ප‍්‍රධාන භූමිකාවට පණ පොවන්නට ආචාර්ය මනෝරත්නයන් සමත්වේ. මහාචාර්ය එදිරිවීර සරච්චන්ද්‍ර, මහාචාර්ය ඞී. ඊ. හෙට්ටිආරච්චි, මහාචාර්ය ගණනාථ ඔබේසේකර, මහාචාර්ය සිරි ගුණසිංහ, මහාචාර්ය ලෙස්ලි ගුණවර්ධන, මහාචාර්ය තම්බයියා පිල්ලේ, මහාචාර්ය ආනන්ද කුලසූරිය, මහාචාර්ය හේමපාල විජේවර්ධන, මහාචාර්ය කාල් ගුණවර්ධන, මහාචාර්ය පී. ඊ. ඊ. ප‍්‍රනාන්දු, ආචාර්ය සිරිමා කිරිබමුණ, ආචාර්ය ජේ. බී. දිසානායක, මහාචාර්ය ම.ව. සුගතපාලද සිල්වා, මහාචාර්ය ආරිය රාජකරුණා, මහාචාර්ය රම්මණ්ඩල, මහාචාර්ය කේ. එන්. ජයතිලක, මයිකල් ප‍්‍රනාන්දු, කේ. එන්. ඕ. ධර්මදාස, ඒ. කේ. ගුණසේන, කුසුමා ජයසූරිය, ආචාර්ය බර්ටි ගංගාධාර ආදීන්ගෙන් දැනුම හා ආභාෂය ලබාගැනීමට ජයලත් මනෝරත්න සමත් වෙයි    ඕ. සී. අයි. සී., ජනාධිපති, සරසවි. රයිගම් ටෙලීස්, සුමති සම්මාන රැුසකට හිමිකම් කියන ආචාර්ය මනෝරත්නයන්. 1991-1992 වර්ෂයන්හි ‘සොක‍්‍රටීස්’, සහ ‘ද්විත්ව’ වෙනුවෙන් රාජ්‍ය නාට්‍ය උළෙලයන්හිදී හොඳම නළුවා බවට පත්ව රාජ්‍ය සම්මානයෙන් පිදුම් ලැබීය.    වේදිකා නාට්‍ය කලාවේ සුවිශේෂී මං සළකුණු කළ ජයලත් මනෝරත්න, නිෂ්පාදනය කළ වේදිකා නාට්‍ය අතර ලෝකය තනියායක්, පුත‍්‍ර සමාගම, අන්දරේලා, ගුරුතරුව, බූරුවා මහත්තයා, තලමල පිපිලා, සෙල්ලං නිරිඳු ආදී නිර්මාණ මහජන ආදරයට මෙන් ම ගෞරවයට පාත්‍ර විය    රංගනයෙන් දායක වූ වේදිකා නාට්‍ය අතර සිංහබාහු, මනමේ, මහාසාර, පෙමතෝ ජායතී සොකො, දුන්න දුනු ගමුවේ, සුබසාධක, ගජමන් පුවත, නරිබෑණා. අංගාරා ගඟ ගලා බසී, මෝදර මෝල, රතු හැට්ටකාරි, සොක‍්‍රටීස්, ද්විත්ව, කනේරුමල්, පුත‍්‍ර සමාගම, දිවැස් හෙළනු මැන, මධුර ජවනිකා, දෙබිඞ්ඩෝ, රාස්ස සහ පරාස්ස, සහතික නොකළ මරණයක්, සුද්දෙක් ඔබ අමතයි, හොරු සමග හෙළුවෙන්, නාගගුරුලා, උක්දඬුගින්න, ඔත්තුකාරයා, සුදු රෙදි හොරු, අන්දරේලා, හඬ නිහඬ, සෙල්ලම් නිරිඳු මතක සටහන් අතරට මුසු වෙන චරිතාංග වේදිකා රංගන වේ.    ආචාර්ය මනෝරත්නයන් රූපවාහිනියට පිවිසෙන්නේ පරාක‍්‍රම නිරිඇල්ලගේ ‘ඇබැද්දිය’ තුළිනි. දරුවෝ, සින්දු බින්දු, ගම් පෙරළිය, බෝඩිම, රම්‍ය සුරම්‍ය, පස්සෙ ගෙනා මනමාලි, ඇබැද්දිය, මෙරගිරිකන්ද, නොපිපෙන මල්, ගල් පිළිමය සහ බොල් පිළිමය, සකි සඳ එළියස්, මඩොල් දූව, පුංචි පැටව්, ඉරට හඬන මල් -2, සූරිය කුසුම, සඳ අමාවකයි ආදී ටෙලිනාට්‍යයන්හි සිය රංග ප‍්‍රතිභාවන් දක්වා තිබේ. ආචාර්ය මනෝරත්නයන් රචනා කළ කෘති අතර දොළොස්මහේ පහන, දවස තාමත් තරුණයි, සින්දු බින්දු, මිනිහට නින්ද යන්ඩ ඇති, සිංහල නාට්‍ය ප‍්‍රාසාංගික වර්ධනය සංගෘහිතව තිබේ.    ආචාර්ය මනෝරත්නයන් සිය රංග ප‍්‍රතිභාව තුළින් හිමිකරගත් නෙක නෙක සම්මාන රැසකි. සුමති සම්මාන, හොඳම නළුවා, සඳ අමාවකයි (2002) සරසවිය සිනමා සම්මාන: හොඳම සහාය නළුවා- සුදු කළුවර (2004), සරසවිය සිනමා සම්මාන හොඳම සහාය නළුවා - භේරුණ්ඩ පක්‍ෂියා (2007) රයිගම් ටෙලීස්: හොඳම සහාය නළුවා, හෝගානා පොකුණ (2015) රයිගම් ටෙලීස්: ප‍්‍රතිභා ප‍්‍රභා සම්මානය (2013), සුමති සම්මාන හොඳම ටෙලිනාට්‍ය. තිර රචනය - රම්‍ය සුරම්‍ය (2004) හිරු ගෝල්ඩන් සිනමා සම්මාන හොඳම විකට නළුවා - හෝගානා පොකුණ (2016), දෙරණ සන්සිල්ක් සිනමා සම්මාන: හොඳම සහාය නළුවා, හෝ ගානා පොකුණ (2016), සිග්නීස් සම්මාන: හොඳම සහාය නළුවා - හෝගානා පොකුණ (2016*, ජනාධිපති සම්මාන - හොඳම සහාය නළුවා (2017) රාජ්‍ය සාහිත්‍ය සම්මාන අන්දරේලා (කෘති) ගුරුතරුව වෙයි    නිර්මාණකරණ රචනයෙන්ද, වේදිකාව, ගුවන්විදුලිය රූපවාහිනිය ආදි මාධ්‍ය තුළින් නෙක විද මාන ඔස්සේ කුසලතා මැවූ ආචාර්ය මනෝරත්නයන් සිනමාවට පිවිසෙන්නේ 1979 දී ‘තිලක හා තිලකා’ හි රංගනයට එක්වෙමිනි. අනතුරුව ටයිටස් තොටවත්ත අධ්‍යක්‍ෂණය කළ ‘හඳයා (1979) හි රංගනයෙන් දායක විය. එසේම ජයලත් මනෝරත්නයන් සිනමා කෘති රැසකට තම රංගන පෞර්ෂය විදහා දක්වා තිබේ."
    },
    {
        "content": "ජනපති දළඳා සමිඳු වැඳපුදාගනී"
    },
    {
        "content": "ක්‍රිකට් ක්‍රීඩාවට එහා ගිය තාක්ෂණික දැනුම පිළිබඳව පුළුල් මෙන්ම විශ්වාසනීය භාවයකින් යුතුව සැලසුම් සකස් කිරීමේ කේන්ද්‍රස්තානයක් ලෙසින් යොදා ගැනෙන කොළඹ ආර්. ප්‍රේමදාස ක්‍රීඩාංගණයෙහි පිහිටුවා තිබෙන ජාතික ඉහළ කාර්යය සාධන මධ්‍යස්ථානයෙහි පහසුකමක් වැඩි ‘ක්‍රීඩක නිවහනක්’ ඉදි කිරීමට ශ්‍රී ලංකා ක්‍රිකට් පාලනාධිකාරිය පියවර ගෙන තිබේ. කොළඹ ආර්. ප්‍රේමදාස ක්‍රීඩාංගණ ප්‍රධාන ක්‍රීඩා මණ්ඩපයේ ඉහළ මාලය ස්ථාපනය කොට තිබෙන මෙම ‘ක්‍රීඩක නිවහනෙහි එකවර පුද්ගලයින් 44 දෙනෙකුට නවා තැන් පහසුකම් ලබා ගත හැකි වන පරිදි ඉදි කර තිබේ. වායු සමීකරණ පහසුකමද සහිත අති නවීන පහසුකම් රැසකින් සමන්විත වන මෙම ‘ක්‍රීඩක නිවහන’ ක්‍රීඩක අයිතියට පැවැරීම අද (ජනවාරි මස 09 දා) මාර්ලිබෝන් ක්‍රිකට් සමාජයේ සභාපති කුමාර් සංගක්කාර මහතාගේ ප්‍රධානත්වයෙන් කොළඹ ආර්. ප්‍රේමදාස ක්‍රීඩාංගණ පරිශ්‍රයේ පැවැත්විණ. වත්මන් ක්‍රිකට් සභාපති ශම්මි සිල්වා මහතාගේ සංකල්පයකට අනුව ඉදිකර ඇති මෙම ‘ක්‍රීඩක නිවහන’ ඉදිරියේදී ජාතික කණ්ඩායම නියෝජනය කරනු ලබන ක්‍රීඩකයින්ට, නැගී එන කණ්ඩායම,‘ඒ’ කණ්ඩායම මෙන්ම සියලුම වයස් කාණ්ඩ යටතේ ශ්‍රී ලංකාව නියෝජනය කරනු ජාතික මට්ටමේ ක්‍රිකට් කණ්ඩායම් පුහුණු කඳවුරු පැවැත්වීමේදී භාවිතයට ගැනීමට අවස්ථාව උදා වී තිබේ. ක්‍රීඩකයින්ට අමතරව එම කණ්ඩායමේ පුහුණුකරුවන්ට සහ කළමනාකරුවන්ටද මෙම ‘ක්‍රීඩක නිවහන’ භාවිතයට ගැනීමේ හැකියාව පවතිනු ඇත. මෙවැනිම ආකාරයේ ‘ක්‍රීඩක නිවහනක්’ ඉදිරියේදී පල්ලකැලේ ජාත්‍යන්තර ක්‍රීඩාංගණ පරිශ්‍රයේ ඉදි කිරීමට ශ්‍රී ලංකා ක්‍රිකට් පාලනාධිකාරිය බලාපොරොත්තු වෙයි"
    },
    {
        "content": "\"අස්වැන්න නෙලීමේ උත්සවය\" යන අරුත් දෙන තෛපොංගල් උත්සවය ලොව වැසි සියලූම හින්දු ජනයා විසින් අද (15) සමරනු ලබයි. පොංගල් යන දමිළ වචනයේ අදහස වන්නේ \"උතුරා යාම නැතිනම් පිටාර ගැලීමයි\". මැටි කළයක කිරි උතුරා යාමට සැලැස්වීම අනාගත සෞභාග්‍යයේ සළකුණක් ලෙස හින්දු ජනතාව සලකයි. හින්දු භක්තිකයන් තම පළමු අස්වැන්න සූර්යයාට පුජා කිරීම මෙම සුර්ය මංගල දිනයේ දී සිදු කරනු ලැබේ. වසර 2000කට වඩා පැරණි මෙම උත්සවය සෞභාගය සහ ස්තුති කිරීම හා බැදී පවතී. මෙහිදී තම අස්වැන්න සරු විමට උපකර කළ වර්ෂාව, සූර්යයා හා ගොවි සතුන්ට ස්තූති කිරීම සඳහා මෙම උත්සවය පවත්වනු ලැබේ. මෙම උත්සවයේ මුලාරම්භය සිදුවුයේ තමිල්නාඩුවේය. 'තායි පිරන්ඩල් වාලි පිරක්කුම්' නැමැති දමිල කියමන මෙම උතසව කාලයේ බෙහෙවින් උපුටා දක්වනු ඇත. මෙහි තේරුම වනුයේ \"තායි මාසයේ නව උපත මහඟු අවස්ථා සඳහා මග පාදනු ඇත\" යන්නයි. පොංගල් උත්සවය සමරනු ලබන්නේ ග්රෙපගොරියන් කැලැන්ඩරයට අනුවයි. තෛපොංගල් උත්සවය මාර්ඝාසි නම් වු දමිල මාසයේ අවසාන දිනයේ සිට (දෙසැම්බර් - ජනවාරි ) දින සතරක් පුරාවට, තායි මාසයේ තුන්වැනි දිනය දක්වා (ජනවාරි - පෙබරවාරි ) සමරනු ලබයි. 'භෝඝි' ලෙස හදුන්වන උත්සවයේ පළමු දින, ජනතාව තමන් පාවිච්චි කරන ලද පැරනි වස්ත්‍ර හා රෙදිපිළි පුළුස්සා පැරණි වසරේ අවසානය සනිටුහන් කිරීමත් සමගින්ම නව තායි වසර පිළිගැනීම ද සමරනු ලබයි. පොංගල් යනුවෙන් හැදින්වෙන දෙවන දින මෙම සැමරුමේ ප්‍රධාන දිනය වන අතර මෙදින සමරනු ලබනුයේ අලුත් මුට්ටියක බත්, හකුරු හා නැවුම් එළකිරි උතුරා පිසගෙන එම ආහාර සහ පළතුරු රසකැවිලි ආදියෙන් හිරු දෙවියන් පිදීමෙනි. පොංගල් උත්සවය දින 3-4ක් පුරා පැවැත්වෙන අතර, තෛපොංගල් උත්සවය තමිල්නාඩුවේ සමරන උත්සව අතරින් විශේෂ ස්ථානයක් ගනී."
    },
    {
        "content": "තෛපොංගල් දින වන්දනාවට පාත්‍රා වන සූර්යයා ජීවිතයට ශක්තියත් ගනඳුරු දුරුලන ආලෝකයත් වන්නේ යම් සේ ද උත්තරීතර මානුෂීය ගුණාංගවලින් ඔබේ ජීවිතය ද ප්‍රභාමත් වේවා යි ප්‍රාර්ථනය කරමි යැයි ජනාධිපති ගෝඨාභය රජපක්ෂ මහතා අද (15) දින යෙදෙන තෛපොංගල් උත්සවයට සුබපතමින් කියා සිටියි"
    },
    {
        "content": "දකුණු ආසියානු ක්‍රීඩා උළෙලක දී දිනාගත් වැඩිම පදක්කම් සංඛ්‍යාව දිනාගනිමින් මෙරටට අභිමානයක් ගෙනා ක්‍රීඩක ක්‍රීඩිකාවන් ඇගයීම සඳහා සංවිධානය කර තිබූ ක්‍රීඩා අභිමානී සම්මාන උළෙල අග්‍රාමාත්‍ය මහින්ද රාජපක්ෂ මහතාගේ ප්‍රධානත්වයෙන් (15) නෙළුම් පොකුණ මහින්ද රාජපක්ෂ රඟහලේදී පැවැත් විණි. අන්තර් ජාතික වශයෙන් අපේ රටට කීර්තියක් ගෙනා ක්‍රීඩක ක්‍රීඩිකාවන්ගේ අනාගතය සුරක්ෂිත කිරීමට විධිමත් වැඩ පිළිවෙළක් සකස් කල යුතු බව මෙම අවස්ථාවට එක් වෙමින් අග්‍රාමාත්‍ය මහින්ද රාජපක්ෂ මහතා සඳහන් කළේය. පොදු රාජ්‍ය මණ්ඩලයීය ක්‍රීඩා උළෙල හම්බන්තොට දී පැවැත්වීමට උත්සහ කළත් ඊට ඉඩක් නොලැබුණු බව සඳහන් කල අගමැතිවරයා ඉදිරියේදී අන්තර්ජාතික ක්‍රීඩා ඉසව් ද මෙරට පැවැත්වීමට සැලසුම් කල යුතු බව සඳහන් කළේය. තාක්ෂණික පහසුකම් අතින් මෙන්ම විශාල අඩුපාඩුකම් රැසක් මධ්‍යයේ වුවද ක්‍රී‍්ඩා උළෙලට සහභාගී වෙමින්, රෝගී තත්වය යටතේ වුවද තරඟ කරමින් මාතෘභූමියට ජයග්‍රහණය ගෙනා මෙම ක්‍රීඩක ක්‍රීඩිකාවන්ට ජාතියේ ගෞරවය හිමිවිය යුතු බවද අග්‍රාමාත්‍යවරයා සඳහන් කළේය. ඩන්කන් වයිට්, සුසන්තිකා ජයසිංහ දිනාගත් ඔලිම්පික් පදක්කම් මෙන්ම 1996 දිනාගත් ක්‍රිකට් ලෝක කුසලානය තරම්ම මෙම ක්‍රීඩක ක්‍රීඩිකාවන් දිනාගත් දකුණු ආසියානු පදක්කම් වටිනා බවද අග්‍රාමාත්‍යවරයා වැඩිදුරටත් සඳහන් කළේය.   මෙවර සාග් ක්‍රීඩා උළෙලේදී ශ්‍රී ලංකාවට රන් පදක්කම් 251ක් හිමි විය. මෙහිදී පදක්කම් දිනාගත් ක්‍රීඩක ක්‍රීඩිකාවන්ට ජාතික ක්‍රීඩා අරමුදල මඟින් මුදල් ත්‍යාග ද පිරිනැමු අතර එහිදී රන් පදක්කමක් සඳහා රුපියල් ලක්ෂ 5ක්, රිදී පදක්කමක් සඳහා රුපියල් ලක්ෂ 3ක් සහ ලෝකඩ පදක්කමක් සඳහා රුපියල් ලක්ෂ 2ක මුදලක්ද පිරිනැමුණි. ක්‍රීඩක ක්‍රීඩකාවන්ගේ පුහුණුකරුවන් ද මෙහිදී ඇගයීමට ලක් කෙ⁣රිනි.   මේ අවස්ථාවට අධ්‍යාපන, ක්‍රීඩා හා තරුණ කටයුතු ඇමැති ඩලස් අලහප්පෙරුම, කර්මාන්ත රාජ්‍ය ඇමැති දයාසිරි ජයසේකර, අපනයන සේවා රාජ්‍ය ඇමැති රංජිත් සියඹලාපිටිය, ක්‍රීඩා අමාත්‍යාංශයේ ලේකම් කේ.ඩී.එස්.රුවන්චන්ද්‍ර, ජාතික ඔලිම්පික් කමිටු සාමාජිකයන්, ක්‍රීඩා සභාවේ සාමාජිකයන් ඇතුළු විශාල පිරිසක් එක්ව සිටියහ."
    },
    {
        "content": "සෞභාග්‍යයේ දැක්ම ප්‍රතිපත්ති ප්‍රකාශයේ සඳහන් බහුකාර්ය සංවර්ධන කාර්යසාධන බලකාය සඳහා අඩුදායම්ලාභී සහ නිපුණතාවයක් රහිත අය වෙනුවෙන් රැකියා ලක්ෂයක් ලබාදිමේ වැඩසටහනේ සැලුසුම් මේ වන විට අවසන් අදියරේ පවති. ඒ අනුව ජනවාරි 20 වන දිනට පෙර අදාළ බඳවා ගැනිමේ ක්‍රමවේදය සහ ඒ සඳහා වූ අයදුම්පත් ප්‍රසිද්ධ කිරීමට නියමිතය. ඉතාමත් දිළිඳු මට්ටමින් පසුවන සමෘද්ධි ලාභී පවුල්වල සාමාජිකයන් සහ සුදුසුකම් ලබන එහෙත් සමෘද්ධි සහනාධාරය නොලබන පවුල් නඟා සිටුවීම බහුකාර්ය සංවර්ධන කාර්යසාධක බලකායේ අරමුණ වේ. එවැනි පවුල්වල ශ්‍රම බලකායට දායක විය හැකි පිරිස හඳුනා ගෙන සුදුසු ක්ෂේත්‍රයන්හි මාස 06 ක පුහුණුවකින් පසු ස්ථීර රැකියා අවස්ථා ලබා දේ. පදිංචි ප්‍රදේශයේම රැකියා අවස්ථාවක නියුක්ත කිරීම විශේෂත්වයකි. කිසිදු අධ්‍යාපනයක් නොලද හෝ අඩු අධ්‍යාපනික මට්ටමක් සහිත නුපුහුණු පිරිස් මේ සඳහා තෝරා ගැනේ. සමස්ත දිවයිනම ආවරණය වන පරිදි ප්‍රථම අදියර යටතේ රැකියා අවස්ථා ලක්ෂයක් සම්පාදනය කෙරේ. ඔවුන් මෙහෙයවීමේ හා කළමනාකරණය සඳහා උපාධිධාරින් සහ උසස් අධ්‍යාපනය ලැබූවන්ට ද රැකියා අවස්ථා උදා වේ. සෑම ප්‍රාදේශීය ලේකම් කොට්ඨාසයකටම 300ත් 350ත් අතර පිරිසක් මේ යටතේ බඳවා ගැනේ. විහාරස්ථානයේ නායක ස්වාමින් වහන්සේ, අනෙකුත් ආගමික පූජක උතුමෙකු, දිස්ත්‍රික් ලේකම්, ග්‍රාම නිලධාරින් ඇතුළු ක්ෂේත්‍ර නිලධාරින්ගේ අධීක්ෂණය යටතේ සුදුසුකම්ලාභීන් තෝරා ගැනේ. තෝරාගැනීමේ නිවැරදිතාව තවදුරටත් තහවුරු කර ගැනීමට ආරක්ෂක අංශවල නිපුණතාවක් සහිත පිරිසක් යෙදවීමට ද තීරණය කර තිබේ. සුදුසුකම්ලාභීන් පාසල්, රෝහල් සහ රාජ්‍ය ආයතනවල අධ්‍යාපන මට්ටමක් අවශ්‍ය නොවන රැකියා සඳහා අනුයුක්ත කෙරේ. වඩු, පෙදරේරු, කෘෂි, ධීවර, වන සංරක්ෂන වැනි ක්ෂේත්‍ර සඳහා සහ ඒ ඒ පළාත්වලට අවැසි වන පරිදි පුහුණුවීම් කොට සේවයේ පිහිටුවිමට ද පියවර ගැනේ. ආරක්ෂක අමාත්‍යාංශයේ සහ ත්‍රිවිධ හමුදාවේ අධීක්ෂණය යටතේ බඳවා ගැනීම් සහ පුහුණුවීම් සිදු කෙරේ."
    },
    {
        "content": "මහාචාර්ය එදිරිවීර සරත්චන්ද්‍ර මහතා ශ්‍රී ලාංකේය සාහිත්‍ය කලා ක්ෂේත්‍රයට හා දේශීය නාට්‍ය කලාවේ ප්‍රගමනයට සිදුකළ මෙහෙවර අගැයීම සහ රටේ අනාගත දරු පරපුර උසස් රස වින්දන ශක්තියෙන් හෙබි ප්‍රජාවක් බිහිකිරීමත් අරමුණු කර ගනිමින් සංස්කෘතික කටයුතු දෙපාර්තමේන්තුවේ එදිරිවීර සරත්චන්ද්‍ර නාට්‍ය පුහුණු හා පර්යේෂණ ආයතනය විසින් ප්‍රථම වරට සරච්චන්ද්‍ර ප්‍රණාම තරඟාවලිය සංවිධානය කර ඇත. ගද්‍ය රචනා, පද්‍ය රචනා, නිර්මාණ විමර්ශන හා චිත්‍ර තරගය සදහා කනිෂ්ඨ හා ජ්‍යෙෂ්ඨ යන කාණ්ඩ යටතේ සහභාගි විය හැකි අතර සදැස්, නිසදැස්, කෙටිකථා විචාරය, නවකථා විචාරය, නාට්‍ය විචාරය, නාට්‍යමය අවස්ථා හා ආලේඛ්‍ය චිත්‍ර අනෙක් තරග අංශයන් වේ. රජයේ හෝ පෞද්ගලික අංශයේ ඕනෑම පාසැලක 9 වසර සිට 13 වසර දක්වා වන ශ්‍රේණිවල ඉගෙනුම ලබ ඕනෑම ශිෂ්‍යයෙකුට හෝ ශිෂ්‍යාවකට මෙම තරග සදහා සහභාගි විය හැක. සියලුම නිර්මාණ 2019 මාර්තු 15 වන දිනට පෙර ස්ථානභාර නිලධාරී , එදිරිවීර සරච්චන්ද්‍ර නාට්‍ය පුහුණු හා පර්යේෂණ ආයතනය, තලංගම උතුර, හීනටිකුඹුර, කොස්වත්ත, බත්තරමුල්ල යන ලිපිනයට ඉදිරිපත් කළ යුතුය. වැඩිදුර තොරතුරු දිවයිනේ ඕනෑම දිස්ත්‍රික් ලේකම් කාර්යාලයක හෝ ප්‍රාදේශීය ලේකම් කාර්යාලයක සංස්කෘතික නිලධාරි මගින් හෝ එදිරිවීර සරච්චන්ද්‍ර පුහුණු හා පර්යේෂණ ආයතනයේ 0112791521 යන දුරකථන අංකයට ඇමතීමෙන් දැනගත හැකිය."
    },
    {
        "content": "රටින් පිටවීමේදී සහ මෙරටට පැමිණිමේ දී කිසිදු ගුවන් මගියෙකු අපහසුතාවකට හෝ ප්‍රමාදයකට ලක් නොවන ආකාරයෙන් ක්‍රියා කරන්නැයි ජනාධිපතිතුමා ගුවන්තොටුපොළ බලධාරින්ට උපදෙස් දෙයි. ගුවන් තොටුපොළ ආශ්‍රිත ආරක්ෂක වැඩපිළිවෙළ මහජනතාව අපහසුතාවට ලක් නොවන ආකරයෙන් සිදු විය යුතු බව ද (16) පස්වරුවේ කටුනායක අන්තර්ජාතික ගුවන්තොටුපොළේ හදිසි නිරීක්ෂණ චාරිකාවක නිරත වෙමින් ජනාධිපති ගෝඨාභය රාජපක්ෂ මැතිතුමා අවධාරණය කළේය. රටින් පිටව යන සාමාන්‍ය ගුවන් මගියෙකු ගුවන් තොටුපොළට ඇතුල්වන අවස්ථාවේ සිට මගී පර්යන්තය ඔස්සේ ගුවන් යානයට පිවිසීම දක්වා සහ රටට පැමිණෙන ගුවන් මගියෙකු පිටතට පැමිණෙන තෙක් ගතවන කාලය, ස්ථාන සහ ක්‍රියාවලිය ජනාධිපතිතුමාගේ නිරීක්ෂණයට ලක් විය. ආගමන විගමන පරීක්ෂණ කටයුතු සඳහා ප්‍රමාණවත් නිලධාරීන් යොදවා මගීන්ට සිදුවන ප්‍රමාදය හැකි උපරිමයෙන් අවම කිරීමට පියවර ගන්නා ලෙස ජනාධිපතිතුමා ආගමන විගමන අධ්‍යක්ෂ ජනරාල්වරයාට උපදෙස් දුන්නේය. ගුවන් තොටුපොළින් පිටව යන සහ පැමිණි මගීන් සමඟ ද ජනාධිපතිතුමා සුහද කථා බහක නිරත විය. පැමිණීම සහ පිටවීම සඳහා අංගන දෙකක් නිර්මාණය කිරිමෙන් කාර්යක්ෂම සේවවාක් මගීන්ට ලබාදිය හැකි බව පෙන්වා දුන් ජනාධිපතිතුමා නව මගී පර්යන්තයේ වැඩ කඩිනමින් නිම කර ජනතා අයිතියට පත් කරන ලෙස ද උපදෙස් දුන්නේය. කුලී රථ වෙනුවෙන් වෙනම අංගනයක් සකස් කරන ලෙස ද ගුවන් තොටුපොළ සභාපති මේජර් ජනරාල් ජී.ඒ. චන්ද්‍රසිරි මහතාට උපදෙස් දෙනු ලැබිණ. ගුවන් තොටුපොළ සේවාවන්හි කාර්යක්ෂමතාව පිළිබඳව ජනාධිපතිතුමා සභාපතිවරයාට සහ කාර්ය මණ්ඩලයට සිය ප්‍රශංසාව පළ කළේය."
    },
    {
        "content": "ලෝකයේ ගුවන් හමුදා අතරින් ත්‍රස්තවාදීන්ට එරෙහිව සටන් කර වැඩිම අත් දැකීම් ප්‍රමාණයක් ලබාගෙන තිබෙන්නේ ශ්‍රී ලංකා ගුවන් හමුදාව බව අග්‍රාමාත්‍ය මහින්ද රාජපක්ෂ මහතා පවසයි.   ශ්‍රී ලංකා ගුවන් හමුදාවේ ගුවන් හමුදා අධිකාරි පත්‍ර පිරිනැමීමේ හා පියාසර ලාංඡන පැළදවීමේ පෙරට්ටුව උත්සවට අග්‍රාමාත්‍ය මහින්ද රාජපක්ෂ මහතාගේ ප්‍රධානත්වයෙන් පැවැත්විණි.   අග්‍රාමාත්‍යවරයා දැක්වූ අඳහස්;"
    },
    {
        "content": "රාජ්‍ය යාන්ත්‍රණයේ පවතින අකාර්යක්ෂමතාව, ප්‍රමාදය සහ දූෂණය පිටුදැකීම අරමුණු කර ගනිමින් සියලුම රාජ්‍ය ආයතන එකම දත්ත ජාලයකට යොමු කිරීමට ජනාධිපතිතුමාගේ අවධානය යොමු වෙයි. සේවාලාභියා, සේවා සපයන්නා ළගට යනවා වෙනුවට අන්තර්ජාලය මගින් අදාළ සේවා සහ අනුමැතීන් සපයන ක්‍රමවේදයක් කඩිනමින් සකසන්නැයි ජනාධිපති ගෝඨාභය රාජපක්ෂ මැතිතුමා අද (17) දහවල් ජනාධිපති කාර්යාලයේ දී අමාත්‍යාංශ ලේකම්වරුන් සහ තොරතුරු තාක්ෂණ බලධාරීන් සමග පැවති සාකච්ඡාවේ දී උපදෙස් දුන්නේය. ඒ අනුව සියලු රාජ්‍ය ආයතන සතු දත්ත ශ්‍රී ලංකා තොරතුරු හා සංනිවේදන තාක්ෂණ ආයතනයේ පූර්ණ මැදිහත්වීමෙන් එක් රැස් කෙරේ. ජනතාවට වඩාත් සමීප සියලුම රාජ්‍ය ආයතනවලට ප්‍රමුඛතාව දෙමින් ජාලගත කිරීම සිදු වේ. නව ක්‍රමවේදය මගින් තාක්ෂණය සහ අන්තර්ජාලය භාවිතයෙන් හැඳුනුම්පත්, රියැදුරු හා ගුවන් ගමන් බලපත්‍ර, උප්පැන්න, විවාහ හා මරණ සහතික ලියාපදිංචි කිරීම සහ රජයේ ඉඩම් ඔප්පු ඇතුළු ක්ෂේත්‍ර රැසක සේවා කඩිනමින් ඉටුකර ගැනීමට හැකිය. දත්ත එක් පද්ධතියකට ගැනීමෙන් කාලය අවම කර අකාර්යක්ෂමතාව සහ දූෂණය වළක්වා ගත හැකි බව ජනාධිපතිතුමා පෙන්වා දුන්නේය. බදු අය කිරීමේ සිට විශ්‍රාම වැටුප දක්වා වූ ක්ෂේත්‍ර රැසක ක්‍රියාකාරකම් ස්වයංක්‍රීයකරණයෙන් (Automation) ඉටු කර ගැනීමට අවකාශය සැලසීම මෙහි මූලික අපේක්ෂාවයි. දත්ත එක් රැස්ව තිබීමෙන් රටකට බලපාන ප්‍රධාන තීන්දු තීරණ ගැනීමේ දි නිවැරදි විශ්ලේෂණයක් කළ හැකි බව ජනාධිපතිතුමා අවධාරණය කළේය. සාමාන්‍ය ජනතාව සිය අවශ්‍යතා ඉටුකර ගැනීමේ දී රාජ්‍ය ආයතනවල සිදුවන ප්‍රමාදය සම්පූර්ණයෙන් වළකා ගැනීමට ද මින් හැකි වේ. 1919 රාජ්‍ය තොරතුරු කේන්ද්‍රය ඔස්සේ ජනතාවට තොරතුරු සන්නිවේදනය යළි සක්‍රීය කිරීම කෙරෙහි ද අවධානය යොමු කෙරිණි. රටේ වේගවත් අභිවෘද්ධියක් වෙනුවෙන් ආයතන රැසක ප්‍රධානීන් ලෙස විෂයානුබද්ධ විද්වතුන් පත් කර ඇත. ඔවුහු බොහෝ දෙනෙක් වැටුප් රහිතව රට වෙනුවෙන් සේවයට කැපවී සිටිති. ඔවුනට රාජ්‍ය නිලධාරීන් උපරිම සහාය දිය යුතු බව ජනාධිපතිතුමා අවධාරණය කළේය. කඩිනමින් පණ ගැන්විය යුතු ආයතන රැසකට ප්‍රධානීන් පත් කිරීමේ දී අදාළ ක්ෂේත්‍රයේ දක්ෂතා ඇති අය පිළිබඳ තොරතුරු ගොනුවක් නොතිබීම බාධාවකැයි ජනාධිපතිතුමා පෙන්වා දුන්නේය. රාජ්‍ය සේවයේ සිටින දක්ෂයින් ඉතා කඩිනමින් හඳුනාගෙන නිපුණතා සංචිතයක් බිහි කිරීමේ අවශ්‍යතාව අවධාරණය කෙරිණ. වහාම අදාළ පිරිස් හඳුනාගෙන සංචිතය සඳහා නිර්දේශ යොමු කරන ලෙස ද සියලුම අමාත්‍යාංශ ලේකම්වරුන්ට උපදෙස් දෙනු ලැබිණ. තොරතුරු තාක්ෂණය සහ සිය ක්ෂේත්‍රයන්ට අදාළව දේශීය සහ විදේශිය පුහුණුවීම් ලබාදීමට පියවර ගැනීමෙන් දක්ෂ රාජ්‍ය සේවකයෙක් සහ යහපත් රාජ්‍ය සේවාවක් නිර්මාණය කළ හැකි බව ජනාධිපතිතුමා පෙන්වා දුන්නේය. ඒකාබද්ධ සේවයේ පමණක් නොව සෙසු රාජ්‍ය සේවකයන්ට ද විවිධ රාජ්‍ය ආයතනවලට ස්ථාන මාරුවීම් සඳහා පොදු ප්‍රතිපත්තියක් සකස් කළයුතු බව ජනාධිපතිතුමා පැවසීය. එමගින් ක්ෂේත්‍ර රැසක අත්දැකීම් සහිත පරිපූර්ණ රාජ්‍ය සේවකයෙක් බිහි කළ හැකි බව ජනාධිපතිතුමා සඳහන් කළේය."
    },
    {
        "content": "ඇමරිකා එක්සත් ජනපදයේ සහකාර රාජ්‍ය ලේකම් ඇලිස් වෙල්ස් මහත්මිය (Alice wells), චීන විදේශ අමාත්‍ය වැන්ග් යි (Wang Yi) රුසියානු විදේශ අමාත්‍ය සර්ගෙයි ලැව්රෝව් (Sergey Lavrov) සහ ජපාන රාජ්‍ය අමාත්‍ය කොසෝ යමමොතෝ (Kozo Yamamoto) යන මහත්වරු ඊයේ සහ අද(14) ජනාධිපති ගෝඨාභය රාජපක්ෂ මහතා හමුවූහ. බිඳ වැටුණු ආර්ථිකය යළි නගා සිටුවීම මාගේ ධූර කාලය තුළ අපේක්ෂිත ප්‍රධානතම කාර්යය බව ජනාධිපතිවරයා සඳහන් කර තිබේ.. ඒ වෙනුවෙන් අප රජය ගෙනයන වැඩපිළිවෙළ අගය කළ විදේශ නායකයෝ ශ්‍රී ලංකාව ආරම්භ කර ඇති ආර්ථික ප්‍රතිසංස්කරණ, රටේ ජාතික ආරක්ෂාව තහවුරු කිරීම සඳහා ක්‍රියාත්මක වැඩපිළිවෙළට සහ සෑම ක්ෂේත්‍රයකම කඩිනම් සංවර්ධනයක් අත්කර ගනිමින් රට ඉදිරියට ගෙන යාමට උපරිම සහය දෙන බව ප්‍රකාශ කළහ."
    },
    {
        "content": "ඉන්දීය ජාතික ආරක්ෂක උපදේශක අජිත් දොවාල් මහතා (18) පෙරවරුවේ ජනාධිපති කාර්යාලයේ දි ජනාධිපති ගෝඨාභය රාජපක්ෂ මැතිතුමා හමු විය. ක්ෂේත්‍ර කිහිපයක ද්විපාර්ශ්වික සබඳතා වැඩිදියුණු කර ගැනීම පිළිබඳව මෙහිදී අදහස් හුවමාරු කර ගැනිණ. දෙරටේ ආරක්ෂක හමුදා අතර වඩා ශක්තිමත් සහයෝගීතාව, සාමුද්‍රීය ආරක්ෂාව, දෙරටේ වෙරළාරක්ෂක හමුදා අතර සහයෝගීතාව සහ අන්තර් ක්‍රියාකාරිත්වය වර්ධනය කිරීම යන කරුණු පිළිබඳව සාකච්ඡාවට ලක් විය. ශ්‍රී ලංකාව, මාලදිවයින සහ ඉන්දියාව අතර සාමුද්‍රීය කලාප පිළිබඳ දැනුම සමාලෝචනය කිරීමේ වැදගත්කම දොවාල් මහතා පෙන්වා දුන්නේය. සෙසු කලාපීය රාජ්‍යයන් ද නිරීක්ෂකයන් ලෙස මේ ක්‍රියාදාමයට හවුල් කරගත යුතු බව ඔහු පැවසීය. රහස්‍ය තොරතුරු එක්රැස් කිරීමේ තාක්ෂණය සඳහා ශ්‍රී ලංකාවට උදව් කිරීමට ඉන්දියාව ප්‍රතිඥා දුන්නේය. ආරක්ෂක සහයෝගීතාව ශක්තිමත් කිරිමේ පියවරක් ලෙස ශ්‍රී ලංකාවේ ආරක්ෂක හමුදාවන් සඳහා උපකරණ මිලට ගැනීමට ඇමරිකානු ඩොලර් මිලියන 50ක් සපයන බව ද ඔහු කීය. පෘථිවි සම්බන්ධීකරණ කේන්ද්‍රයක් පිහිටුවීම ගැන ද සාකච්ඡා කෙරිණ."
    },
    {
        "content": "2030 වන විට මෙරට බලශක්ති අවශ්‍යතාවයෙන් 80% පුනර්ජනීය බලශක්තියෙන් සපුරා ගැනීමට පියවර ගන්නා බව ජනාධිපති ගෝඨාභය රාජපක්අ‍ෂ මහතා අවධාරණය කර සිටියේය. ජනාධිපතිතුමා සමඟ අගරදගුරු අතිඋතුම් මැල්කම් රංජිත් කාදිනල් හිමිපාණන් වහන්සේ සහ හලාවත රදගුරු ඇතුළු ප්‍රදේශයේ පූජකතුමන්ලා, ප්‍රදේශවාසීන් සහ පරිසරවේදීන් සමඟ ඊයේ (17) පැවැති සකච්ඡවේ දී ජනාධිපතිතුමා මේ බව පැවසීය. නොරොච්චෝලේ තාප විදුලි බලාගාරය ආශ්‍රිතව මතුව ඇති පාරිසරික සහ ජනතා ගැටලුවලට ස්ථීර විසදුම් දීමටත්, තාක්ෂණික ක්‍රමවේද සහ පරිසර නියමයන්ට අනුව තාප බලාගාරය ක්‍රියාත්මක කිරීමත් පිළිබඳව මෙහිදී සකච්ඡා කර තිබේ."
    },
    {
        "content": "අභියාචනාධිකරණයේ වැඩබලන සභාපති ලෙස ඒ.එච්.එම්.ඩී නවාස් මහතා ජනපති ඉදිරියේ දිවුරුම් දෙයි. අභියාචනාධිකරණයේ වැඩබලන සභාපති ලෙස අභියාචනාධිකරණ විනිසුරු ඒ.එච්.එම්.ඩී නවාස් මහතා පත් කර තිබේ. ඒ මහතා (20) පස්වරුවේ ජනාධිපති කාර්යාලයේ දී ජනාධිපති ගෝඨාභය රාජපක්ෂ මැතිතුමා ඉදිරියේ ධූරයේ දිවුරුම් දුන්නේය."
    },
    {
        "content": "පසුගිය වසර කිහිපයෙහි පවත්වාගෙන යනු ලැබූ සංකීර්ණ බදු ප්‍රතිපත්තිය හා බැංකු නීති රීති හේතුවෙන් සුළු හා මධ්‍ය පරිමාණ ව්‍යාපාර කඩා වැටීමකට ලක් වූ අතර රජයේ නව ප්‍රතිපත්ති රාමුව වන ‘සෞභාග්‍යයේ දැක්ම‘ අනුව සුළු හා මධ්‍ය පරිමාණ ව්‍යාපාරික ක්ෂේත්‍රය නංවාලීමට විශේෂ යෝජනා මාලාවක් ක්‍රියාවට නංවා ඇත. ජනාධිපතිවරයාගේ සහ අග්‍රාමාත්‍යවරයාගේ උපදෙස් ක්‍රියාවට නංවමින් හඳුන්වා දී ඇති මෙම ණය සහන පැකේජයේ ප්‍රතිලාභ ලබා ගැනීම සඳහා ජනවාරි 31 දිනට ප්‍රථම තමන් ණය ලබා ගත් බැංකු ශාඛා වෙත දැනුම් දෙන මෙන් රුපියල් මිලියන 300ට අඩු ණය ලබා ගත් සුළු හා මධ්‍ය පරිමාණ ව්‍යසායකයන් වෙත රජය අවධාරණය කරයි. එම උපදෙස් අනුව දැනට අක්‍රිය මට්ටමේ පවතින ණය වෙනුවෙන් බැංකු විසින් නීතිමය පියවර ගැනීම වහාම අත්හිටුවා ඇති අතර ඔවුන් වෙත පනවා තිබූ දඩ පොලිය ද අහෝසි කර තිබේ. ශ්‍රී ලංකා මහ බැංකුව විසින් මෙම ණය සහන පැකේජය ක්‍රියාත්මක කිරීම සම්බන්ධයෙන් සියලු වාණිජ බැංකු වෙත චක්‍රලේඛයක් නිකුත් කර තිබේ. මෙම ණය සහන පැකේජයට ඇතුළත් වීම සඳහා රුපියල් මිලියන 300 දක්වා ණය ලබා ගෙන ඇති සුළු හා මාධ්‍ය පරිමාණ ව්‍යවසායකයන් සුදුසුකම් ලබති. රජය විසින් දැනුම් දී ඇති පරිදි අදාළ ණය ලබා ගත් ව්‍යවසායකයන් 2020 ජනවාරි 31 දිනට පෙර මෙම සහන පැකේජයට හිමිකම් ලබා ගැනීම සඳහා තමන් ණය මුදල ලබා ගත් අදාළ බැංකු ශාඛාව වෙත ලිඛිතව දැනුම් දීම අනිවාර්ය වේ. ඒ අනුව දැනට අක්‍රීයව පවතින ණය වෙනුවෙන්, අදාළ ව්‍යවසායකයා විසින් මූලික ණය මුදලින් 50%ක් ගෙවා ඇත්නම් හිඟහිටි පොලිය සඳහා 50%ක පොලී සහනයක් ලබා දෙනු ලබන අතර ණය ආපසු ගෙවීමට ඇති වර්තමාන කාලය දෙගුණ කිරීම ද මෙම සහන පැකේජය යටතේ සිදු කෙරේ. එසේ ම එම ව්‍යවසායකයන්ට තව ව්‍යාපාරික කටයුතු නැවත ආරම්භ කිරීම සඳහා මාස තුනක කාරක ප්‍රාග්ධනයක් (Working Capital) ලබා දේ. එම මුදල වෙනුවෙන් ශ්‍රී ලංකා මහ බැංකුව ණය සුරැකුම් ආවරණයක් අදාළ බැංකුව වෙත ලබා දේ. එසේම දැනට ණය ගෙවීම සක්‍රියව පවත්වාගෙන යනු ලබන රුපියල් මිලියන 300 දක්වා ණය ලබාගෙන ඇති සුළු හා මධ්‍ය පරිමාණ ව්‍යසායකයන්හට තම ණය ආපසු ගෙවීම සඳහා වසරක අතිරේක සහන කාලයක් ලබා දේ. එවැනි ව්‍යවසායකයන්හට තම ව්‍යාපාර වැඩි දියුණු කිරීම සඳහා අවශ්‍ය වුවහොත් තවත් රුපියල් මිලියන 300ක් දක්වා අමතර ණය මුදලක් ලබා ගත හැකි ය."
    },
    {
        "content": "දේශීය කථානාද සිනමාවේ 73 වන සැමරුම සහ ජාතික චිත්‍රපට සංස්ථාවට වසර 48ක් පිරිමේ සැමරුම් උත්සවය ඊයේ (21දා ) අග්‍රමාත්‍ය මහින්ද රාජපක්ෂ මහතාගේ ප්‍රධානත්වයෙන් පැවැත්විණි. මෙහිදී ප්‍රවීණ කලාකරුවන් දස දෙනෙකුට විශ්‍රාම වැටුප් හිමිකම් අග්‍රාමාත්‍යවරයා විසින් පිරිනැමීය. චිත්‍රපට සංස්ථාව විසින් ජාත්‍යන්තර සිනමා සංරක්ෂණ ආයතනයන්හි සහයෝගීත්වයෙන් සංවිධානය කළ \"චිත්‍රපට පෝස්ටර් ඡායාරූප හා ලේඛන සංරක්ෂණ වැඩමුළුව\" ට සහභාගී වුවන්ට සහතික පත් ප්‍රදානයද මෙහිදී සිදුවිය. ඒ සඳහා රජයේ ප්‍රවෘත්ති දෙපාර්තමේන්තුව නියෝජනය කරමින් සහභාගී වූ ඡායාරූප අංශයේ නිශාන්ත පිරිස් සහ තුසිත චන්ද්‍රකුමාර යන මහතුන්ද සහතික පත් ලැබුහ."
    },
    {
        "content": "සරල, විනිවිද පෙනෙන හා කාර්යක්ෂම බදු ක්‍රමයක් යළි නිර්මාණය කරන බවට රජය විසින් ලබාදුන් පොරොන්දු ඉටුකරමින් දේශීය ආදායම් පනත සංශෝධනය කිරීමට මුදල්, ආර්ථික හා ප්‍රතිපත්ති සංවර්ධන අමාත්‍යවරයා වශයෙන් අග්‍රාමාත්‍ය මහින්ද රාජපක්ෂ මහතා විසින් කරන ලද යෝජනාවට අමාත්‍ය මණ්ඩලයේ අනුමැතිය ලැබී ඇත. නව රජය බලයට පත්වීමෙන් පසුව පැවැති මුල්ම අමාත්‍ය මණ්ඩල රැස්වීමට ආර්ථික පුනර්ජීවනය ආරම්භ කිරීම සඳහා ජනාධිපති ගෝඨාභය රාජපක්ෂ මහතා විසින් විශේෂ අමාත්‍ය මණ්ඩල පත්‍රිකාවක් ඉදිරිපත් කරන ලදී. එමඟින්, පහසු බදු පරිපාලනයක් ප්‍රවර්ධනය කිරීමටත්, බදු ගෙවීම සඳහා ස්වයං අනුකූලතාවයක් හඳුන්වා දීමටත් තීරණය කර තිබිණි. ඒ අනුව, අග්‍රාමාත්‍ය මහින්ද රාජපක්ෂ මහතා විසින් පසුගිය සතියේ කළ යෝජනාව අමාත්‍ය මණ්ඩලය විසින් අනුමත කළ පරිදි 2017 අංක 24 දරන දේශීය ආදායම් පනත සංශෝධනය කිරීම සඳහා දේශීය ආදායම් (සංශෝධන) පනත් කෙටුම්පත පාර්ලිමේන්තුව වෙත අනුමැතිය සඳහා ඉදිරිපත් කරනු ලැබේ. දේශීය ආදායම් පනතට ගෙන එන එම නව සංශෝධන යටතේ රඳවා ගැනීමේ බද්ද රු. 250,000 දක්වා නිදහස් කෙරේ. උපයන විට ගෙවීමේ බද්ද සඳහා වන සීමාව රු. 100,000 සිට රු. 250,000 දක්වා ඉහළ දැමීම ඇතුළු බදු සහන රැසක් 2020 ජනවාරි මස 01 දා සිට ක්‍රියාත්මක කෙරේ."
    },
    {
        "content": "ජනතා කේන්ද්‍රීය ආර්ථිකයක ඉහළ සමාජ සුබසාධනයක් උදෙසා අඩු ආදායම්ලාභී පවුල්වල සාමාජිකයන්ට ස්ථාවර ආදායම් මාර්ග විවෘත කරමින් ඉතා කඩිනමින් රජයේ රැකියා ලබාදීමේ ව්‍යාපෘතිය දැන් ආරම්භ කර තිබේ. අයැදුම්කරුවන් විසින් ජනවාරි 20 වනදා පළවූ පුවත්පත් දැන්වීමේ සඳහන් ආකෘතියට අනුව සකස් කළ අයැදුම්පත් 2020-02-15 වන දිනට පෙර තම ප්‍රදේශයේ ග්‍රාම නිලධාරි වෙත භාරදිය යුතුය. ග්‍රාම නිලධාරි විසින් තොරතුරු සහතික කර තම ප්‍රාදේශීය ලේකම් වෙත 2020-02-20 වන දිනට පෙර භාර දිය යුතුය. ග්‍රාම නිලධාරි විසින් තොරතුරු තහවුරු කරගැනීමේ දී ප්‍රදේශයේ බිම් මට්ටමේ සිටින සමෘද්ධි නිලධාරීන් සහ සෙසු නිලධාරීන්ගෙන් මෙන්ම ප්‍රදේශයේ පූජක පක්ෂයෙන්, කොට්ඨාසය භාර මහජන නියෝජිතයාගෙන් කරුණු විමසිය හැකිය. වැරදි තොරතුරු තහවුරු කිරීම රැකියාව අත්හිටුවීම ඇතුලු විනය ක්‍රියාමාර්ග ගැනීමට යටත්ය. ප්‍රාදේශීය ලේකම්වරුන් වරින් වර මෙම කටයුතු අධීක්ෂණය කරමින් “රැකියා කළහැකි දිළිඳුම පවුල්වලට මුල්තැන” ලැබෙන පරිදි වැඩපිළිවෙල ක්‍රියාත්මකවීම සහතික කිරිමට කටයුතු කළයුතුය. ප්‍රාදේශීය ලේකම් විසින් ග්‍රාම නිලධාරීන් වෙතින් ලැබෙන තොරතුරු/අයැදුම්පත්‍ මනා ලෙස ලේඛනගත කිරීම 2020-02-25 වන දින වන විට සම්පූර්ණ කළ යුතුය. ප්‍රාදේශීය ලේකම් කාර්යාලවලදි හා ප්‍රාදේශීය ලේකම් නම් කරන වෙනත් පොදු ස්ථානවල දී තෝරා ගැනීමේ සම්මුඛ පරික්ෂණ බහු කාර්ය සංවර්ධන කාර්ය සාධක බලකාය විසින් 2020-02-26 වන දින සිට දින 05 ක් තුළ පවත්වනු ලැබේ. අයැදුම්කරුවන් සම්මුඛ පරීක්ෂණ සඳහා පැමිණෙන විට ග්‍රාම නිලධාරි සහතික හා වෙනත් ලියවිලි ඇත්නම් ඒවා ඉදිරිපත් කළයුතුය.   තෝරාගත් අයැදුම්කරුවන්ට බහු කාර්ය සංවර්ධන කාර්ය සාධක බලකායේ පුහුණුවීමේ පත්වීම් ලිපිය අදාළ ප්‍රාදේශීය ලේකම් හා ග්‍රාම නිලධාරි මගින් ලබා දෙනු ඇත. පුහුණුවීම් 2020-03-02 දින ඇරඹේ. පුහුණු කාලය තුළ මසකට රු 22,500/-ක දීමනාවක් ගෙවනු ලැබේ. මනා පුහුණුලාභීන් 2020-10-01 දින සිට විශ්‍රාම වැටුප් හිමි ස්ථීර සේවකයින් ලෙස පත් කෙරේ. ව්‍යාපෘතිය ක්‍රියාත්මක කිරීම සඳහා රජය විසින් සුවිශේෂී ශ්‍රම සංචිතයක් නිර්මාණය කරනු ඇත. වෘත්තීයවේදීන් විසින් කළමණාකරණය කරනු ලබන ශ්‍රම සංචිතය, අඩු අධ්‍යාපනික සුදුසුකම් සහිත හා අඩු ආදායම්ලාභී ගණයෙහිලා සැලකෙන පිරිස විවිධ නිපුණතාවන්ගෙන් සමන්විත පිරිසක් බවට පත්කර රජයේ මෙන්ම රජයේ නොවන බහුවිධ සේවා සපයන්නන් බවට පත් කිරීමට අපේක්ෂා කෙරේ. මෙකී පිරිසට අයත් වනුයේ අ.පො.ස (සාමාන්‍ය පෙළ) ට පහළ අධ්‍යාපනයක් සහිත වයස අවුරුදු 18-45 අතර කාණ්ඩයේ රැකියා විරහිත තැනැත්තන් පමණි. බඳවා ගනු ලබන සාමාජිකයන්ට වෘත්තීය පුහුණුවක් දීමෙන් අනතුරුව සේවයෙහි ස්ථීර කරනු ලැබේ. සේවා නියුක්තිකයන්ට ස්වකීය පවුල් දිවියෙන් දුරස්ථ වීමක් සිදු නොවන පිරිදි පදිංචි පෙදෙස් වලට නුදුරෙන්ම පිහිටි සේවා ස්ථානයන්හි රාජකාරී පවරනු ඇත. ඔවුන්ගේ සතුටුදායක සේවය හා විනය මෙන්ම, ඉහළ කාර්යසාධනය ද සැලකිල්ලට ගනිමින් පසුව විදෙස් රැකියා සඳහා යොමු කිරීමට සැලසුම් කර තිබේ."
    },
    {
        "content": "මහා සංඝරත්නය එක්දහස් පන්සිය නමක් විෂයෙහි මහා සංඝගත දක්ෂිණාවක් -ජනපති අගමැති ඇතුළු පවුලේ ඥාතීන්ගේ සහභාගීත්වයෙන් මහා සංඝරත්නය එක්දහස් පන්සිය නමක් විෂයෙහි සංවිධානය කෙරුණු මහා සංඝගත දක්ෂිණාවක් වීරකැටිය නිවසේ දී පැවැත්විණි. ජනාධිපති ගෝඨාභය රාජපක්ෂ මැතිතුමා සහ අග්‍රාමාත්‍ය මහින්ද රාජපක්ෂ, චමල් රාජපක්ෂ යන මහත්වරුන් ඇතුළු පවුලේ ඥාතීහු ඊට එක්ව සිටියහ. මෙහිදී විශේෂ අනුශාසනාවක් සිදු කරමින් සිතුල්පව්ව ‍රජමහා විහාරාධිපති පූජ්‍ය මැටරඹ හේමරතන නායක ස්වාමීන් වහන්සේ සඳහන් කළේ අඳුරට ගමන් කරමින් තිබූ රට නිවැරදි මගට ගැනීමට ජාතියේ පිනට නායකත්වයට පත්වූ ජනාධිපති ගෝඨාභය රාජපක්ෂ මැතිතුමාට සහ අග්‍රාමාත්‍ය මහින්ද රාජපක්ෂ මැතිතුමාට මේ රට සුඛිත මුදිත කිරීමට ශක්තිය තිබෙන බවයි. එම වැඩපිළිවෙළට මහා සංඝරත්නයේ නිරන්තර ආශිර්වාදය සහ අනුශාසනාව හිමිවන බව ද උන්වහන්සේ පෙන්වා දුන්හ."
    },
    {
        "content": "ජපානයේ ඉහළ පෙළේ ආයෝජකයින් වන Mr.Yukio kawageo ,Mr Hasegawa Jun ,Mr.Nakada Hiroyuki යන මහත්වරුන් ඇතුළු පිරිසක් අග්‍රාමාත්‍ය මහින්ද රාජපක්ෂ මහතා අරලියගහ මන්දිරයේ දී හමු විය. මෙහිදී ශ්‍රී ලංකාව තුළ සිදු කළ හැකි ආයෝජනයන් පිළිබදව සාකච්ඡා කෙරුණු අතර අතිගරු ජනාධිපති ගෝඨාභය රාජපක්ෂ මැතිතුමාගේ සංකල්පයක් වන 2030 වසර වන විට ශ්‍රී ලංකාව පුනර්ජනනීය බල ශක්තියෙන් සීයයට අසුවක් සපුරා ගැනීමේ ජාතික වැඩසටහන සදහා තාක්ෂණික මෙන්ම මුල්‍යමය සහයෝගයන් ලබාදීමට හැකියාව පවතින බව එම ආයෝජකයින් අග්‍රාමාත්‍යවරයා වෙත ප්‍රකාශ කළේය. මෙම අවස්ථාවට ජපානයේ ඉහළ පෙලේ ව්‍යාපාරිකයෙකු වන ජයන්ත හෙට්ටිආරච්චි කැලුම් ද අල්විස් සාලින්ද පිංතු යන මහත්වරුන් ද එක් විය."
    },
    {
        "content": "අග්නිදිග ආසියානු සංගමයේ (ASEAN) මෙහෙයුම මණ්ඩල ප්‍රධානීන් අතර හමුවක් අරලිය ගහ මන්දිරයේ දී පැවැත්විණි.   එහිදී ශ්‍රී ලංකාව සහ ආසියානු කළාපය අතර සබඳතා ශක්තිමත් කිරීම සඳහා තම රටවල් දැඩි උනන්දුවකින් පසුවන බව එම සංගමයේ නියෝජිතයින් පැවසීය. මෙහිදී ශ්‍රී ලංකාව සහ අග්නිදිග ආසියානු කළාපය අතර තවදුරටත් සහයෝගිතාවය ශක්තිමත් කර ගැනීම සඳහා විදුලි සංදේශ, ආයෝජන හා ප්‍රවර්ධන, සංචාරක, තොරතුරු සහ සන්නිවේදන තාක්ෂණය, සංස්කෘතික සම්බන්ධතා ශක්තිමත් කර ගැනීමේ අවශ්‍යතාවය සම්බන්ධයෙන් මා අදහස් පළ කළේය. මෙම වසරේදී ශ්‍රී ලංකාව සහ වියට්නාමය අතර විධිමත් රාජ්‍ය තාන්ත්‍රික සම්බන්ධතා ඇති කර ගැනීමේ ස්වර්ණ ජයන්තිය සමරණ බව වියට්නාමයේ තානාපතනි pham thi bich ngoc සඳහන් කළාය. එමෙන්ම ද්වීපාර්ශ්වික වෙළෙදාම වැඩිකිරීමට සහ සංස්කෘතික සබඳතා වැඩිදියුණු කිරීමට වියට්නාමය දැඩි උනන්දුවකින් පසුවන බවත් දෙරට අතර බෞද්ධ දර්ශනය තවදුරටත් ව්‍යාප්ත කිරීමට බලාපොරොත්තු වන බවත් වියට්නාම තානාපතිනිය පැවසුවාය. 2020 වසරේ ආසියාන් සංගමයේ මුලසුන දරන්නේ වියට්නාමයයි. ඉන්දුනීසියාවේ තානාපති සහ තායිලන්ත තානාපති සඳහන් කර සිටියේ ශ්‍රී ලංකාවේ ආයෝජන ප්‍රවර්ධනය කිරීමට තම රටවල් උනන්දුවෙන් පසුවන බවයි. මියන්මාරයේ තානාපති විසින් දෙරටේ නාවික හමුදා අතර තිබෙන සහයෝගීතාවය සහ සංස්කෘතික සබඳතාවය පිළිබඳව මෙහිදී පෙන්වා දුන්නේය. මියන්මාරයේ බෞද්ධ භික්ෂූන් වහන්සේලා ශ්‍රී ලංකාවේ උසස් අධ්‍යාපනය හදාරණ බවද ඔහු මෙහිදී අවධාරණය කළේය. මේ වන විටත් දෙරට අතර ක්ෂේත්‍ර ගණනාවක සහයෝගීතාවන් පවත්වා ගෙන යන බවත් දළ වශයෙන් ඩොලර් මිලියන 700 ද්වී පාර්ශ්වික වෙළෙදාමක් ඇති අතර දෙරට අතර දිනපතා ගුවන් ගමන් පහක් ක්‍රියාත්මක වීම මඟින් ජනතාව අතරද සහයෝගීතාව ශක්තිමත් වී ඇති බවත් මැලේසියානු තානාපතිවරයා මෙම හමුවේදී සඳහන්කර සිටියේය. තානාපතිවරයා වැඩිදුරටත් සඳහන් කර සිටියේ මැලේසියාව ශ්‍රී ලාංකික සිසුන්ට උසස් අධ්‍යාපනය හැදෑරීම සඳහා සුදුසු රටක් ලෙස සලකන බවයි. ආසියාන් සංවිධානය 1967 වසරේදී ආරම්භ කරන ලද අතර මේ වසරේ ලෝකයේ හතරවන විශාලතම ආර්ථික කළාපය බවට පත්වනු ඇතැයි අපේක්ෂා කෙරේ. ශ්‍රී ලංකාව සහ ආසියාන් සංවිධානයට සම්බන්ධ රටවල් අතර සමස්ත වෙළෙදාම 2017 වසරේදී ඩොලර් බිලියන 3.7ක් දක්වා සැළකිය යුතු ලෙස ඉහළ ගොස් තිබෙන අතර එම වසරේදී ශ්‍රී ලංකාවේ සිට ආසියාන් සංවිධානයේ රටවල් දක්වා වූ මුලු අපනයන ප්‍රමාණය ඩොලර් මිලියන 485ක් වේ. ආසියාන් සංවිධානයේ රටවලින් ශ්‍රී ලංකාවට කළ මුලු ආනයනය එම වසරේදී ඩොලර් බිලයන 3.2ක් වන අතර ආසියාන් සංවිධානයේ රටවල් ශ්‍රී ලංකාවේ ප්‍රධාන වෙළෙඳ හවුල්කරුවන් වෙයි."
    },
    {
        "content": "ක්‍රීඩාව තුළින් මිනිසුන් නගා සිටුවීම සහ සාමය ඇති කිරීම සදහා වන GCS ජාත්‍යන්තර සංවිධානයේ 45 වන ශාඛාව ශ්‍රී ලංකාවේ ස්ථාපිත කෙරේ GCS ජාත්‍යන්තර සංවිධානයේ ශ්‍රී ලංකාවේ පළමු සභාපතිධූරයට ශ්‍රී ලංකා ටයිකොන්ඩෝ සම්මේලනයේ ගරු සභාපති කංචන ජයරත්න මහතා පත්වේ.  විවිධ හේතුන් මත සමාජයේ අවම පහසුකම් ඇති දරුවන් ටයිකොන්ඩෝ ක්‍රිඩාව තුලින් ජයගැන්වීම හා ශ්‍රී ලංකාව නියෝජනය කරමින් සාග් ක්‍රිඩා උළෙලේ දී දක්ෂතා දැක්වූ ක්‍රීඩක ක්‍රීඩිකාවන් ඇගයීමට ලක් කිරිම මූලික කරගෙන ලෝක ටයිකොන්ඩෝ සම්මේලනයේ සභාපති Dr. Chungwon Choue මහතා පසුගියදා දිවයිනට පැමිණි අතර, එතුමාගේ ප්‍රධානත්වයෙන් ඊයේ (23) දින කොළඹ ජාතික ඔලිම්පික් නිවස්නයේ දී ජාතික ඔලිම්පික් කම්ටුව සහ ශ්‍රී ලංකා ටයිකොන්ඩෝ සම්මේලනය සංවිධානය කර තිබූ විශේෂ රැස්වීමක් පැවැත්විනි.   ක්‍රීඩාව තුලින් මිනිසුන් නගා සිටුවීම සහ සාමය ඇති කිරීම සදහා ලෝක ටයිකොන්ඩෝ සම්මේලනයට අනුබද්ධිත ජාත්‍යන්තර සංවිධානයක්, සමාජ සුබ සාධන කටයුතු සහ යටිතල පහසුකම් සංවර්ධනය සිදු කරනු ලබන සංවිධානයක් වන GCS (Good Well Corporation Service) සංවිධානයේ ශ්‍රී ලංකාවේ ශාඛාව පිහිටුවීම ද මෙහිදී සිදු විය. ලෝක ටයිකොන්ඩෝ සම්මේලනයේ සභාපති Dr. Chungwon Choue මහතා එම සංවිධානයේ වර්තමාන සභාපතිධූරය ද දරනු ලබයි. GCS සංවිධානයේ සාමාජිකත්වය දැනටමත් රටවල් 44 ක් ලබාගෙන ඇති අතර, එම සංවිධානයේ 45 වන සාමාජික රට බවට ශ්‍රී ලංකාව මේ අනුව පත් වේ.   ශ්‍රී ලංකාවේ ස්ථාපිත කරන ලද GCS සංවිධානයේ ප්‍රථම ශ්‍රී ලංකා සභාපතිවරයා ලෙස ශ්‍රී ලංකා ටයිකොන්ඩෝ සම්මේලනයේ ගරු සභාපති, රත්නපුර දිස්ත්‍රික් ටයිකොන්ඩෝ සංගමයේ ගරු සභාපති කංචන ජයරත්න මහතා මෙහිදී පත් කරන ලද අතර, එම පත්වීම් ලිපිය ලෝක ටයිකොන්ඩෝ සම්මේලනයේ සභාපති Dr. Chungwon Choue මහතා විසින් ලබාදෙන ලද අතර, GCS සංවිධානයේ නිල කොඩිය සහ නිල ලාංඡනය පැළදවීම ද එතුමා අතින් මෙහිදී සිදු විය.   මෙම අවස්ථාවට GCS ජාත්‍යන්තර සංවිධානයේ ලේකම් Dr.Seok-jae Kang, ශ්‍රී ලංකා ටයිකොන්ඩෝ සම්මේලනයේ ලේකම් චමින්ද පුංචිහේවා, GCS ජාත්‍යන්තර සංවිධානයේ සහ ශ්‍රී ලංකා ටයිකොන්ඩෝ සම්මේලනයේ මහත්ම මහත්මීන් රැසක් එක්ව සිටියහ."
    },
    {
        "content": "කොරෝනා වෛරස් නිව්මෝනියාව පැතිර යමින් තිබෙන චීනයේ වූහාන් (WUHAN) සහ සිචුආන් (Sichuan) ප්‍රාන්තවල වෙසෙන සිසුන් ඇතුළු සියලු ශ්‍රී ලාංකිකයන් වහාම ආපසු ගෙන්වා ගැනීමට විධිවිධාන සලසන ලෙස ජනාධිපති ගෝඨාභය රාජපක්ෂ මැතිතුමා උපදෙස් දී තිබේ. මේ සඳහා ජනාධිපති කාර්යාලය, විදේශ කටයුතු අමාත්‍යාංශය, සෞඛ්‍ය අමාත්‍යාංශය, බීජිං නුවර ශ්‍රී ලංකා තානාපති කාර්යාලය සහ ශ්‍රී ලංකන් ගුවන් සේවය එක්ව විශේෂ වැඩපිළිවෙළක් දියත් කර ඇත. වූහාන් ප්‍රාන්තයට පිවිසීම හා ඉන් පිටවීම චීන බලධාරින් විසින් දැනට තහනම් කර තිබේ. තහනම ඉවත් කළ වහාම එහි වෙසෙන සිසුන් ගෙන්වා ගැනීමට සියලු විධිවිධාන සලසා ඇත. සිචුආන් ප්‍රාන්තයේ චෙන්ඩු අගනගරයේ වෙසෙන සිසුන් 150කට ආසන්න පිරිසක් ඉදිරි පැය 48 තුළ මෙරටට ගෙන්වා ගැනිමට පියවර ගෙන ඇත. ඒ සඳහා ශ්‍රී ලංකන් ගුවන් සේවයට අයත් විශේෂ යානයක් යෙදවීමට සැලසුම් කර ඇතැයි ද විදේශ සබඳතා පිළිබද ජනාධිපති අතිරේක ලේකම් අද්මිරාල් ජයනාත් කොළඹගේ මහතා පවසයි. නැනින්හි සිටින තවත් සිසුන් 30 දනෙකු පිළිබඳ තොරතුරු තානාපති කාර්යාලය වෙත ලැබී තිබේ. ඔවුන් ද කඩිනමින් ගෙන්වා ගනු ලැබේ. චිනයේ පුරා විසිර සිටින සියලු සිසුන් හා ශ්‍රී ලාංකිකයන් පිළිබඳ තොරතුරු රැස් කරමින් පවතින බව ද විදේශ සබඳතා අමාත්‍යාංශයේ ලේකම් රවිනාත් අර්යසිංහ මහතා පවසයි. තානාපති කාර්යාල නිලධාරීන් සහ ශ්‍රී ලාංකිකයන් අතර සංනිවේදනය We chat භාවිතයෙන් සිදු කෙරේ. චීනයේ සිට ශ්‍රි ලංකාවට එන සියලුම දෙනා ගුවන් තොටුපොළේ සිට නිරෝධායන ක්‍රියාවලියට (Quarantine) ලක් කරන බව සෞඛ්‍ය අමාත්‍යාංශයේ වසංගත රෝග අධ්‍යක්ෂ වෛද්‍ය සුදත් සමරවීර මහතා සඳහන් කළේය. යම් අයෙකු උණ රෝග තත්ත්වයෙන් පෙළෙන බවට හදුනාගනු ලැබුවහොත් ඔවුන් අයිඩීඑච් රෝහලට යොමු කෙරේ. එවැනි අයගේ රුධිර සහ මූත්‍රා සම්පල බොරැල්ලේ වෛද්‍ය පර්යේෂණ ආයතනයට යොමු කෙරෙනු ඇත. පවතින තත්ත්වය සම්බන්ධයෙන් ගතයුතු පියවර පිළිබඳව සෞඛ්‍ය අමාත්‍ය පවිත්‍රා වන්නිආරච්චි මහත්මිය සියලුම සෞඛ්‍ය බලධාරින් සමග සාකච්ඡා කර තිබේ. රෝග නිරීක්ෂණ හැකියාව වෛද්‍ය පර්යේෂණායතනය සතුව පවතී. යම් හෙයකින් වෛද්‍ය උපකරණ හෝ රසායනික ද්‍රව්‍ය ගෙන්වා ගැනීමට අවශ්‍ය වුවහොත් ගුවන් මගින් ගෙන්වා ගැනීමට උපදෙස් ලැබුණු බව ද වෛද්‍ය පර්යේෂණායතනයේ අධ්‍යක්ෂ වෛද්‍ය ජයරුවන් බණ්ඩාර මහතා පවසයි."
    },
    {
        "content": "කොරෝනා වෛරසය ආසදනය වූ චීන ජාතික කාන්තාවක් හමු වූ බව සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය අනිල් ජාසිංහ මහතා තහවුරු කරයි. කොරෝනා වෛරසය ආසදනයට ලක් වූ චීන ජාතික කාන්තාවක් හමුවීමෙන් අනතුරුව ඒ සම්බන්ධව මාධ්‍ය වෙත විශේෂ ප්‍රකාශයක් කරමින් සෞඛ්‍ය අධ්‍යක්ෂ ජනරාල්වරයා සඳහන් කළේ,මෙහි ජානමය ස්වරූපය පරික්ෂා කිරීම සඳහා සාම්පලයක් විදේශගත කිරීමට කටයුතු කරන බවයි. කොළඹ වෛද්‍ය පරීක්ෂණ ආයතනයේ පරික්ෂාවන්ට අනුව මෙම රෝගියා හඳුනාගෙන තිබේ.මෙරට සංචාරය කිරීමෙන් අනතුරුව චීනය බලා යැමට ප්‍රථම ඇයගේ උණ රෝගය පරික්ෂා කිරීමෙන් පසු මෙම ආසාදන තත්ත්වය හඳුනාගැනීමට හැකිව තිබේ. කෙසේ වෙතත් මෙම කාන්තාව නවාතැන් ගෙන තිබූ හෝටල් පිළිබඳව තොරතුරු ලබී ඇති බවත් එම හෝටල් පරික්ෂ කර අවශ්‍ය උපදෙස් ලබාදීමට සෞඛ්‍ය සේවා කාර්ය මණ්ඩල කටයුතු කරන බවද සෞඛ්‍ය සේවා අධ්‍යක්ෂ ජනරාල්වරයා සඳහන් කළේ ය."
    },
    {
        "content": "වසර 72ක් මාතෘ භුමියේ උත්තරීතර නිදහස වෙනුවෙන් අත්‍යන්තයෙන් කැපවුණු ඉතිහාසය සුරක්ෂිත කරනු වස්, සුරක්ෂිත දේශයක් සෞභාග්‍යමත් රටක් සුවිශේෂී තේමාව මුල් කරගනිමින් 2020 පෙබරවාරි මස 04 වන දින 72 වන නිදහස් සමරු රාජ්‍ය උළෙල කොළඹ නිදහස් චතුරශ්‍රයේ දී ජනපති අගමැති මැති ඇමතිවරුන් සහ විශේෂ ආරාධිත අමුත්තන් රැසකගේ සහභාගිත්වයෙන් යුතු ව අභිමානවත් ව පැවැත්වීමට නියමිතයි. කැබිනට් තීරණයක් මත අගමැති පෙරටු කොටගත් කමිටුවක් මඟින් සංවිධානය කරමින් මෙම නිදහස් සමරු රාජ්‍ය උළෙල අලංකාරව පැවත් වීමට සියළු කටයුතු සුදානම් කිරීමට කටයුතු කර ඇති බව රාජ්‍ය පරිපාලන හා ස්වදේශ කටයුතු රාජ්‍ය අමාත්‍ය මහින්ද සමරසිංහ මහතා අද (30) රජයේ ප්‍රවෘත්ති දෙපාර්තමේන්තුවේ දී පැවති ජාතික නිදහස් දින සැමරුමේ කටයුතු පිලිබඳ නිල වශයෙන් දැනුම් දෙනු ලැබූ මාධ්‍ය සාකච්ඡා වේ දී පැවසීය. ඒ අනුව, නිවෙස්, වෙළඳ ව්‍යාපාර, රජයේ හා පෞද්ගලික කාර්යයාල සහ රථවාහන වල පෙබරවාරි මස 01 වන දින සිට 07 වන දින දක්වා පුරා සතියක් ජාතික ධජය ඔසවා තබමින් ශ්‍රී ලංකික ජාතියක් ලෙස අභිමානයෙන් යුතු ව මෙම නිදහස සමරන ලෙසත්, රජයේ ගොඩනැඟිලි වල ජාතික ධජය ඔසවා තබමින් සහ පෙබරවාරි 03 සහ 04 දෙදින තුළ රාජ්‍ය ආයතන ගොඩනැඟිලි විදුලි ආලෝකකරණය කරමින් තබන ලෙසත්, ඒ පිලිබඳ ව සියළු රාජ්‍ය ආයතන ප්‍රධානීන් දැනුවත් කිරීමට අවශ්‍ය චක්‍රලේඛයක් ද තම අමාත්‍යංශය මඟින් මේ වනකොට නිකුත් කර ඇති බව ද ඒ මහතා මෙහි දී දැනුම් දුන්නේය. එමෙන්ම, සුරක්ෂිත දේශයක් සෞභාග්‍යමත් රටක් නැවුම් තේමාව යථාර්තයක් වීම සඳහා අහාර ඖෂධ යන දේශීය ශාක අවශ්‍යතාවය සැපිරීම සඳහා සුරැකි පරිසරයක සුවැති, හිතැති අනාගතයකට නව පියවරක් තැබීම සඳහා රාජ්‍ය නායකත්වය පෙරටු කොටගෙන එළඹෙන පෙබරවාරි 04 වන දින සැමරීමට නියමිත ජාතික නිදහස් දින සැමරුම සැමරීමට එක් වී ඉඩකඩ ඇති පහසු ස්ථානයක පැළයක් රෝපණය කරන ලෙස මෙහි දී සියළු ශ්‍රී ලාංකිකයින්ට දැනුම් දෙනු ලැබීය."
    },
    {
        "content": "ජනාධිපති ගෝඨාභය රාජපක්‍ෂ මහතා සමඟ ලෝක බැංකුවේ දකුණු ආසියානු කලාපීය උප සභාපති Hartwig Schafer මහතා සහ එහි ශ්‍රී ලංකා අධ්‍යක්ෂිකා Idah Z.Pswarayi-Riddihough මහත්මිය හමුවක් ඊයේ (31) පැවැත්විණි. එම අවස්ථාවේ දී ලෝක බැංකු ආධාර යටතේ දැනට ක්‍රියාත්මක ව්‍යාපෘති 18ට අමතරව පුනර්ජනනීය බලශක්තිය, කසළ බැහැර කිරීම, දියබස්නා කළමනාකරණය, අපනයන භෝග වගාව, මාර්ග තදබදය ලිහිල් කිරීම සහ පදික සහ මහාමාර්ග ආරක්ෂාව යන නව ආයෝජන සහයෝගීතා ක්ෂේත්‍ර කිහිපයක් පිළිබඳව සාකච්ඡා කර එකඟතාවයකට එළඹෙන ලදී."
    },
    {
        "content": "කොරෝනා වෛරසය මැඬපැවැත්වීම සම්බන්ධයෙන් ශ්‍රී ලංකා චීන තානාපති කාර්යාලය විසින් සිදු කර ඇති පැහැදිළි කිරීම"
    },
    {
        "content": "උපාධි සහ ඒ හා සමාන උසස් ජාතික ඩිප්ලෝමාධාරින්ට පොරොන්දු වූ පරිදි රැකියා ලබාදිමට අවශ්‍ය සියලු තොරතුරු රැස්කර අවසන්ව තිබේ. මූල්‍ය ප්‍රතිපාදන සැලසීමේ ක්‍රියාවලිය ද සිදු වෙමින් පවතී. රාජ්‍ය, අර්ධ රාජ්‍ය සහ දෙපාර්තමේන්තුවල පවතින පුරප්පාඩු අනුව උපාධියට සරිලන රැකියාවක් ලබාදීම රජයේ අරමුණයි. පොරොන්දු වූ පරිදි පනස් තුන්දහසකට ආසන්න සියලු උපාධිධාරින්ට රැකියා ලබාදිම මාර්තු 01 වනදා ඇරඹේ. විවිධ රාජ්‍ය ආයතනවල තාවකාලික, අනියම් සහ කොන්ත්‍රාත් පදනමෙන් සේවයේ නියුතු දින 180 සම්පූර්ණ කළ පිරිසගේ රැකියා සුරක්ෂිතතාව සහ ස්ථීරභාවය පිළිබඳව ද රජයේ අවධානය යොමුව තිබේ. අදාළ ආයතන සමග සාකච්ඡා කර සූදුසුකම් ඇති සියලුදෙනා ස්ථීර සේවයේ පිහිටුවනු ලැබේ. විශ්ව විද්‍යාලෙ සහ වෙනත් අධ්‍යාපන ආයතනවල ඉගෙනුම ලබන සිසුන් මුහුණ දෙන ගැටලු සම්බන්ධයෙන් ද ගතවූ දෙමස තුළ පුළුල්ව අධ්‍යයනය කරනු ලැබීය. එකී ගැටලුවලට කඩිනමින් හොඳම විසඳුමක් දීම රජයේ අපේක්ෂාවයි. උද්ඝෝෂණකරුවන්ට ජනාධිපති කාර්යාලය අභියසට පැමිණ විරෝධය පළ කිරීමට පූර්ණ නිදහස ලබාදී ඇත. මෙය ඉතිහාසයේ කිසිදු රජයක් නොගත් තීරණයකි.‍ ගැටලු විසඳා උද්ඝෝෂණ සහ විරෝධතා ඇතිවීමට මුල්වන සාධක ඉවත් කිරීම ජනාධිපති ගෝඨාභය රාජපක්ෂ මැතිතුමාගේ ප්‍රතිපත්තියයි. ජනාධිපති කාර්යාලයේ නිලධාරිහූ උද්ඝෝෂණකරුවන්ට ඇහුම්කන්දීමට විශාල කාලයක් වැය කරති. විරෝධතා දක්වන කණ්ඩායම්වල ඉල්ලීම් බොහෝ සෙයින් සමානය. (29)දින කණ්ඩායම් 06 ක් ජනාධිපති කාර්යාලය අභියසට පැමිණ උද්ඝෝෂණය කළහ. මේ සියලු පාර්ශ්ව සමග සාකච්ඡා කිරීමට නිලධාරින්ට විශාල කාලයක් වැය වේ. මෙහි ප්‍රතිඵලය ඔවුන් වෙනුවෙන් රජය ඉටුකිරීමට අපේක්ෂා කරන වැඩසටහනට වෙන්කළ කාලය දිනෙන් දින අපතේ යාමය. විරෝධතා නිසා ඇතිවන මාර්ග අවහිරතා ජනතාවට මහත් පීඩාවකි. විරෝධතාකරුවන්ගේ ද කාලය, ශ්‍රමය සහ මුදල් අනවශ්‍ය ලෙස අපතේ යයි. මේ යතාර්ථය තේරුම්ගෙන රජයේ වැඩපිළිවෙළ පිළිබඳව විශ්වාසය තබා එය සාර්ථක කර ගැනීමට සහාය වන්නැයි සියලු උද්ඝෝෂණ කණ්ඩායම්වලින් රජය ඉල්ලා සිටි."
    },
    {
        "content": "කොරෝනා වෛරසය ආසාධිත රෝගීන් සුව කිරීමට සමත් බටහිර හා දේශීය වෛද්‍ය ක්‍රම පිළිබඳව ක්ෂේත්‍රයේ ප්‍රවීණයන් කැඳවා තොරතුරු ලබා ගන්නැයි ජනාධිපති ගෝඨාභය රාජපක්ෂ මැතිතුමා සෞඛ්‍ය බලධාරීන්ට උපදෙස් දුන්නේය. සෞඛ්‍ය, විදේශ සබඳතා සංචාරක සහ උසස් අධ්‍යාපන අමාත්‍යවරුන් සහ නිලධාරින් සමග (31) පස්වරුවේ ජනාධිපති කාර්යාලයේ පැවති විශේෂ සාකච්ඡාවකදී මෙසේ උපදෙස් දෙනු ලැබීය. කොරෝනා වෛරසය ශරීරගත වූ පළමු රෝගියා මේ වන විට ඉතා හොඳ සෞඛ්‍ය තත්ත්වයෙන් පසු වෙයි. වෛරසය පැතිරයාම වළක්වා ගැනීමට වෛද්‍යවරුන්ට හැකිවී තිබේ. පූර්ණ කැපවීමෙන් ඊට සහාය වූ සියලු ක්ෂේත්‍රවල පිරිස් වෙත ජනාධිපතිතුමාගේ ප්‍රසාදය පළ කෙරිණ. ජනතාව ආරක්ෂා කර ගැනීමට එම ක්‍රියාමාර්ග අඛණ්ඩව ඉදිරියට ගෙන යන ලෙස ද එතුමා උපදෙස් දුන්නේය. කොරෝනා වෛරසය පැතිරයාම වැළැක්වීමටත්, චීනයේ සිටි සිසුන් මෙරටට රැගෙන ඒමටත් විශේෂඥ කමිටුව ගත් ක්‍රියාමාර්ග ජනාධිපතිතුමාගේ විමසුමට ලක් විය. වුහාන් නගරයේ සිට සිය රට පැමිණෙන සිසුන්ට අවශ්‍ය සියලු පහසුකම් උපරිමයෙන් ලබාදී ඔවුන් රැකබලා ගන්නැයි උපදෙස් දුන් ජනාධිපතිතුමා සංචාරක කර්මාන්තය ආරක්ෂා කරමින් වත්මන් තත්ත්වයට මුහුණදීමට ගත යුතු පියවර ගැන අවධානය යොමු කළේය. රෝග පරීක්ෂණය සඳහා සහ රෝහල්වල පහසුකම් හැකි උපරිමයෙන් පුළුල් කරන ලෙස ද ජනාධිපතිතුමා උපදෙස් දුන්නේය. චමල් රාජපක්ෂ, දිනේෂ් ගුණවර්ධන, බන්දුල ගුණවර්ධන, අරුන්දික ප්‍රනාන්දු යන ඇමතිවරු සහ පවිත්‍රා වන්නිආරච්චි ඇමතිණිය ප්‍රමුඛ නිලධාරිහු සහභාගී වූහ"
    },
    {
        "content": "වත්මන් රජය “ගමට ගෙයක් - රටට හෙටක්” නිවාස 14,022 ඉදිකරන මෙම වැඩසටහනේ සමාරම්භක උත්සවය අග්‍රාමාත්‍ය මහින්ද රාජපක්ෂ මහතාගේ ප්‍රධානත්වයෙන්  සිදු විය. මහින්ද රාජපක්ෂ මැතිතුමාගේ ප්‍රධානත්වයෙන්කුරුණෑගල, ගිරිබාව, වරාවැව දී  (01) දින පැවැත්විණි. අග්‍රමාත්‍යතුමා අතින් කුරුණෑගල, වරාවැව ගම්මානයේ ඉදිවන නිවස සදහා මුල්ගල තැබීමෙන් අනතුරුව පොල් පැලයක් රෝපණය කෙරිණි. ප්‍රතිලාභී පවුල් සදහා ආධාර මුදල් චෙක්පත් ප්‍රදානය කිරීමද අග්‍රාමාත්‍යතුමා අතින් මෙහිදී සිදු කෙරිණි.   “ගමට ගෙයක් - රටට හෙටක්” වැඩසටහන යටතේ අඩු ආදායම් ලාභී පවුල් වෙනුවෙන් දිවයින පුරා නිවාස 14,022 ක් ඉදිවන අතර දිවයිනේ සෑම ගමකම එක් නිවසක් බැගින් ඉදිවේ. මෙම වැඩසටහන සදහා රජය වැයකරන මුදල රුපියල් මිලියන 8413.2 කි. දින 60 කදී නිවාස 14,022 ඉදිකර අවසන් කිරීමට කටයුතු කිරීම විශේෂත්වයකි. මෙම වැඩසටහන යටතේ අංග සම්පූර්ණ නිවසක් ඉදිකර ගැනීම සදහා එක් ප්‍රතිලාභී පවුලකට රුපියල් ලක්ෂ 6 ක නැවත අය නොකරන නිවාස අධාර මුදලක් හිමිවේ. අතිගරු ජනාධිපතිතුමාගේ සහ ගරු අග්‍රාමාත්‍යතුමාගේ “සෞභාග්‍යයේ දැක්ම” ප්‍රතිපත්ති ප්‍රකාශයට අනුව, ගරු අග්‍රාමාත්‍යතුමාගේ උපදෙස් හා මගපෙන්වීම යටතේ නිවාස පහසුකම් අමාත්‍යාංශය යටතේ පවතින ජාතික නිවාස සංවර්ධන අධිකාරිය විසින් මෙම වැඩසටහන ක්‍රියාත්මක කරනු ලබයි. මෙම අවස්ථාවට වරාය හා නාවික කටයුතු, මාර්ග සහ මහා මාර්ග අමාත්‍ය ජොන්ස්ටන් ප්‍රනාන්දු, පරිසර හා වනජීවී සම්පත්, ඉඩම් හා ඉඩම් සංවර්ධන අමාත්‍ය එස්. එම්. චන්ද්‍රසේන යන මහත්වරුන්, පාර්ලිමේන්තු මන්ත්‍රීවරුන්, නිවාස අමාත්‍යාංශයේ හා ජාතික නිවාස සංවර්ධන අධිකාරියේ නිලධාරී මහත්ම මහත්මීන් සහ ප්‍රදේශ වාසීන් ඇතුළු විශාල පිරිසක් එක්ව සිටියහ."
    },
    {
        "content": "ජනතා ගැටලු විසඳා උද්ඝෝෂණ සහ විරෝධතා ඇතිවීමට මුල්වන සාධක ඉවත් කිරීම ජනාධිපති ගෝඨාභය රාජපක්ෂ මහතාගේ ප්‍රතිපත්තිය වන බැවින් ඒ මහතාගේ පාලන කාලය තුළ දී උද්ඝෝෂණකරුවන්ට ජනාධිපති කාර්යාලය අභියසට පැමිණ විරෝධය පළ කිරීමට ඉතිහාසයේ ප්‍රථම වතාවට පූර්ණ නිදහස ලබා දීමට කටයුතු කර ඇත. ඒ අනුව, (29) දිනට පමණක් කණ්ඩායම් 06 ක් ජනාධිපති කාර්යයාලය අභියසට පැමිණ උද්ඝෝෂණයන් සිදු කළ අතර, මේ සියලු පාර්ශ්ව සමග සාකච්ඡා කිරීමට නිළධාරින් විශාල කාලයක් වැය කරන ලදී. මෙහි ප්‍රතිඵලය වශයෙන්, ඔවුන් වෙනුවෙන් රජය ඉටුකිරීමට අපේක්ෂා කරන වැඩසටහන් වලට වෙන් කළ කාලය නාස්ති වීම සහ විරෝධතා නිසා ඇතිවන මාර්ග අවහිරතා ජනතාවට මහත් පීඩාවක් මෙන්ම විරෝධතාකරුවන්ගේ ද කාලය, ශ්‍රමය සහ මුදල් අනවශ්‍ය ලෙස අපතේ යන බව රජය විසින් අවධාරණය කර සිටින අතර මෙම යතාර්ථය තේරුම්ගෙන රජයේ වැඩපිළිවෙළ පිළිබඳ ව විශ්වාසය තබා එය සාර්ථක කර ගැනීමට සහාය වන්නැයි ද සියලු උද්ඝෝෂණ කණ්ඩායම්වලින් රජය ඉල්ලා සිටි. උපාධි සහ ඒ හා සමාන උසස් ජාතික ඩිප්ලෝමාධාරින්ට පොරොන්දු වූ පරිදි රැකියා ලබාදිමට අවශ්‍ය සියලු තොරතුරු මේ වන විට රැස්කර අවසන් ව තිබෙන බවත් ඒ සඳහා වූ මූල්‍ය ප්‍රතිපාදන සැලසීමේ ක්‍රියාවලිය ද සිදු වෙමින් පවතින බවත් රජය අවධාරණය කර සිටින අතර පොරොන්දු වූ පරිදි 53,000 ට ආසන්න සියලු උපාධිධාරින්ට රැකියා ලබා දිම මාර්තු 01 වනදා ඇරඹෙන බවත් රජය විසින් දැනුම් දී ඇත. එමෙන්ම, විවිධ රාජ්‍ය ආයතනවල තාවකාලික, අනියම් සහ කොන්ත්‍රාත් පදනමෙන් සේවයේ නියුතු දින 180 සම්පූර්ණ කළ පිරිසගේ රැකියා සුරක්ෂිතතාව සහ ස්ථීරභාවය පිළිබඳව ද රජයේ අවධානය යොමුව තිබේ."
    },
    {
        "content": "කොරෝනා වෛරසය පැතිරයෑමේ අවධානමට මුහුණ දී සිටි චීනයේ වුහන් නගරයේ රැදී සිටි ශ්‍රී ලාංකික සිසුන් ඇතුළු පිරිස ආරක්ෂාකරීව ශ්‍රී ලංකාවට රැගෙන ඒමේ මනුෂීය මෙහෙයුමට දායක වූ ශ්‍රී ලංකන් කාර්ය මණ්ඩලයට ජනාධිපති ගෝඨාභය රාජපක්ෂ මහතා සිය ප්‍රසාදය පල කොට තිබේ. ජනාධිපතිතුමාගේ විශේෂ ආරාධනය අනුව ඔවුහු අද (03) දහවල් ජනාධිපති කාර්යාලයේ දී ජනාධිපතිතුමා හමුවිය. එහිදී ඔවුන් සමඟ භෝජන සංග්‍රහකට ද ජනාධිපතිවරයා එක් විය. කොරෝනා වෛරසය පැතිරයාම නිසා වසා දැමුණු වුහාන් නගරයට පිවිස එහි සිටි ශ්‍රී ලංකික සිසුන් සිය රටට රැගෙන ඒමට ජීවිත අවදානම නොතකා ස්වෙච්ජාවෙන් ක්‍රියා කළ ශ්‍රී ලංකන් ගුවන් සේවයේ කාර්ය මණ්ඩලය ලෝකයේ විෂේෂ අවධානයකට ලක් වූ අතර මෙම වීර ක්‍රියාව සම්බන්ධයෙන් ජනතාවගේ ප්‍රසාදය ද හිමිවිය."
    },
    {
        "content": "සංවර්ධනයේ දී ජෛව විවිධත්වය ආරක්ෂා කිරීමට සියලුදෙනා අවධානය යොමු කළ යුතුයි. අවිධිමත් සවංර්ධනය පරිසර විනාශයටත්, තෙත්බිම් අහිමිවීම කෙරෙහිත් බලපා තිබේ. යැයි ජනාධිපති ගේඨභය රාජපක්ෂ මහතා පවසයි.   ජනාධිපතිවරයා මේ බව සඳහන් කළේ, ලෝක තෙත්බිම් දිනය සැමරීමේ ජාතික වැඩසටහන - 2020 අවස්ථාවට සහභාගීවෙමිනි. එහිදී තවදුරටත් අඳහස් දැක්වූ ජනාධිපතිවරයා ,සතුන් සහ පැළෑටි මගින් ලැබුණු මහත් ප්‍රයෝජන අපට අහිමි වෙමින් පවතින බවත් සොබාදහම විනාශවීමට සාපේක්ෂව සංස්කෘතිය ද විනාශ වන බවත් කීය. නීති රීති පැනවීමෙන් පමණක් තත්ත්වය වෙනස් කළ නොහැකි බව කී ජනාධිපතිවරයා, පරිසරය පිළිබද මහජන සුබවාදී ආකල්ප සහ අවබෝධය ඉතා වැදගත් බව සඳහන් කළේ ය."
    },
    {
        "content": "ගුවන් යානා මිලට ගැනීම සඳහා ශ්‍රී ලංකන් ගුවන් සේවය සහ එයාර් බස් සමාගම අතර වූ ගනුදෙනුවේ දී සිදු විණැයි කියන මූල්‍ය අක්‍රමිකතා ගැන පරිපූර්ණ විමර්ශනයක් කරන්නැයි ජනාධිපති ගෝඨාභය රාජපක්ෂ මැතිතුමා බලධාරින්ට නියෝග කරයි. ජාතික ගුවන් සේවය, ගුවන් යානා නිෂ්පාදනයේ නිරත එයාර් බස් ඉන්ඩස්ට්‍රීස් සමාගම සමග කළ ගනුදෙනුවේ දී ඇතැම් පුද්ගලයන් කළ බව කියන මූල්‍ය වංචා පිළිබඳ තොරතුරු ඇතුළත් වාර්තා (02) සති අන්ත ඉංග්‍රීසි පුවත් පතක සහ (01) දින අන්තර්ජාල වෙබ් අඩවි කිහිපයක පළව තිබිණ. මේ චෝදනා පිළිබඳව සෑම පැතිකඩක්ම ආවරණය වන පරිදි වහාම පූර්ණ පරීක්ෂණයක් කොට ප්‍රතිඵල තමා වෙත දැනුම් දෙන්නැයි මාධ්‍ය වාර්තා දුටු ජනාධිපතිතුමා නියෝග කළේය."
    },
    {
        "content": "15 වන සියවසේ සිදු වූ යුරෝපීය ජාතීන්ගේ ආක්‍රමණයත් සමඟ වසර 153 ක කාලයක් යුරෝපීය ජාතීන්ගේ පාලනයට නතු ව සිටී අප රට බටහිර යටත්විජිතකරණයෙන් නිල වශයෙන් නිදහස් වන්නේ 1948 පෙබරවාරි 04 අද වන් දිනයක දී ය. සියවස් ගණනාවක් මෙරට රාජ්‍යත්වය කේන්ද්‍ර කර ගනිමින් සුසැඳි පාලන තන්ත්‍රයකින් හෙබි ශ්‍රී ලංකාව බටහිර යටත්විජිතකරණයෙන් පසු දැවැන්ත පරිවර්තනීය වෙනසකට භාජනය වන්නට විය. 1505 දී පෘතුගීසි දේශාටක ලොරෙන්සෝ ද අල්මේදා ප්‍රමුඛ පෘතුගීසින් කණ්ඩායමක් පළමු වරට මෙරටට පැමිණියේ මෙරට අභ්‍යන්තර අසමඟිය පවතින කාල වකවානුවක දී ය. මෙම අභ්‍යන්තර අසමගියේ වාසිය තමන් සතු කර ගත් පෘතුගීසින් මෙරට බලය අල්ලා ගැනීමට කටයුතු කළහ. ඉන් අනතුරුව, 1518 දී කොළඹ නගරය මැද බලකොටුවක් තනා මෙරට බලය තහවුරු කර ගන්නා ලදී. පෘතුගීසින් මෙරට මුහුදුකරය පුරා සුක්ෂම ලෙස තම බලය ව්‍යාප්ත කර සිටිය දී යුරෝපයෙන්ම පැමිණි ඕලන්ද ජාතිකයින් විසින් පෘතුගීසින් පරදා 1658 දී තම බලය තහවුරු කර ගැනීමත් සමඟ වසර 138 ක් අප රට පාලනය පෘතුගීසින් සහ ඕලන්ද ජාතිකයින් සතු විය. ඉන් අනතුරුව, 1796 දී ඉංග්‍රීසින්ගේ ආගමනයත් සමඟ මෙරට පාලනයට සහ නිදහසට විශාලතම බලපෑම සිදු කරන ලදී. 1815 කන්ද උඩරට සහ සමස්ත ශ්‍රී ලංකාව ම ඉංග්‍රීසින් විසින් යටත් කරගැනීමෙන් අනතුරුව වසර 2357 ක් පැවති ස්වදේශීය රාජ්‍ය පාලන තන්ත්‍රය ද මෙරට තුළ මුළුමනින්ම බටහිරකරණයට ලක් විය. 1818 දී මොනරවිල කැප්පෙටිපොළ දිසාවේගේ නායකත්වයෙන් යුතුව ඌව වෙල්ලස්ස කැරැල්ල බ්‍රිතාන්‍ය අධිරාජ්‍යවාදීන්ට එරෙහි ව නිදහස වෙනුවෙන් පළමු අරගලය ලෙස ඉතිහාස ගත ව පවතී. ඉන් අනතුරුව බ්‍රිතාන්‍යන් ගෙන් මෙරට නිදහස් කර ගැනීම උදෙසා පැවති නේක විධ අරගලයන්ගේ ප්‍රතිඵලයක් ලෙස 1948 පෙබරවාරි 04 වන දින ශ්‍රී ලංකාව ස්වාධින රාජ්‍යයක් බවට ප්‍රකාශයට පත්විණි. ඉන් අනතුරුව පෙබරවාරි 10 වන දින සැමරීමේ නිල උත්සවය නිදහස් චතුරශ්‍රයේ දී සිදු කරන ලදී. 2009 වසරේ දී හිටපු ජනාධිපති මහින්ද රාජපක්ෂ මහතාට ශ්‍රී ලංකාවට නැවත නිදහස ලබා දීමට හැකි වීය. ඒ වසර 30 කට අධික කාලයක් මෙරට පැවති ත්‍රස්තවාදය මුළුමනින්ම තුරන් කිරීමෙනි. ඒ අනුව, අප මාතෘභූමිය යටත් විජිතවාදය මෙන්ම ත්‍රස්තවාදය ද පරදවමින් ලබාගත් උත්තරීතර නිදහසේ 72 වන සැමරුම ද අද දිනයේ සිහිපත් කරන්නේ රටක් වශයෙන් වසර ගණනාවක සිදු වූ ජිවිත පරිත්‍යාගයන් පරහිතකාමිත්වයෙන් සිදු කළ සියලු දේශ හිතෛෂින් කෘතවේදී ව සිහි කිරීම මඟිනි. කුරිරු ත්‍රස්තවාදය පැරදවීම සඳහා එවකට මෙරට ආරක්ෂක ලේකම්වරයා ව සිට තීරණාත්මක වගකිමක භාරකාරයාව සිටී ගෝඨාභය රාජපක්ෂ මහතා විසින් ඉකුත් ජනාධිපතිවරණයෙන් සුවිශේෂී ජයග්‍රහණයක් අත් කර ගනිමින් 08 වෙනි නව විධායක ජනාධිපති ලෙස තේරී පත් වීමෙන් පසු පළමු නිදහස් දින සැමරුම් උළෙල නිදහස් චතුරශ්‍රයේ දී අද (04) පැවැත්වීම වඩාත් සුවිශේෂී වන්නකි. අභිමානවත් නිදහසක් බිහි වන්නේ අභිමානවත් නායකයකු මඟින් ය යන සත්‍යය පසක් කරමින් නව ජනාධිපතිවරයාගේ “සුරක්ෂිත දේශයක් - සෞභාග්‍යමත් රටක්” සුවිශේෂි තේමාව මුල් කරගනිමින් නිදහස් සැමරුම් උළෙල පැවැත් වේ. විදේශීය රාජ්‍ය තාන්ත්‍රිකයින් ඇතුළු 2500 කට අධික ආරාධිත අමුත්තන්ට ආරාධනා කර ඇති අතර මහජනතාව දහසකට ද ඉඩ ප්‍රස්ථා වෙන් කොට ඇති අතර මෙම නිදහස් දින සමරු උළෙලේ ආචාර පෙළපාලිය සඳහා අණදෙන නිළධාරියා වශයෙන් මේජර් ජනරාල් මහින්ද මුදලිගේ මහතා කටයුතු කරන අතර, දෙවන අණදෙන නිළධාරියා ලෙස බස්නාහිර ආරක්ෂක සේනා අධිපති හරේන්ද්‍ර රණසිංහ මහතා කටයුතු කරනු ලබයි. නිදහස සැමරුම් උළෙල චාම් මෙන්ම අලංකාරවත් ව සැමරීම උදෙසා ආචාර පෙළපාලිය සඳහා ත්‍රිවිධ හමුදාවේ භට පිරිස් වශයෙන් යුධ හමුදා භට පිරිස් 3,376 ක්, නාවික හමුදා භට පිරිස් 799 ක්, ගුවන් හමුදා භට පිරිස් 847 ක්, පොලිසිය 596 ක්, විශේෂ කාර්යය බළකායේ භට පිරිස් 327 ක්, සිවිල් ආරක්ෂක දෙපාර්තමෙන්තුවෙන් 385 ක්, ශිෂ්‍ය භට බළකායෙන් 252 ක් සහ සංස්කෘතික කණ්ඩායම වල පිරිස් 475 ක් මූලික වශයෙන් 7,267 ක් සහභාගී වන අතර යුධ, නාවික, ගුවන් ත්‍රිවිධ හමුදාවට අයත් සහ පොලිස් හා විශේෂ කාර්යය බළකායට අයත් රථවාහන, සන්නද්ධ රථ, සමඟ ත්‍රිවිධ හමුදාවට අවේණික රථ සහ සියලුම වාහන සහ අවි සමඟ ගමන් කරන රථවාහන ගමන් කරනු ලැබේ. නිදහස් දිනයට සමගාමී ව නිවෙස්, වෙළඳ ව්‍යාපාර, රජයේ හා පෞද්ගලික කාර්යයාල සහ රථවාහන වල පෙබරවාරි මස 01 වන දින සිට 07 වන දින දක්වා පුරා සතියක් ජාතික ධජය ඔසවා තබමින් ශ්‍රී ලංකික ජාතියක් ලෙස අභිමානයෙන් යුතු ව මෙම නිදහස සමරන අද දින තුළ සුරක්ෂිත දේශයක් සෞභාග්‍යමත් රටක් නැවුම් තේමාව යථාර්තයක් කිරීම සඳහා අහාර සහ ඖෂධ යන දේශීය ශාක අවශ්‍යතාවය සැපිරීම සඳහා සුරැකි පරිසරයක සුවැති, හිතැති අනාගතයකට නව පියවරක් තැබීම සඳහා ජාතික නිදහස් දින සැමරුම සැමරීමට එක් වී ඉඩකඩ ඇති පහසු ස්ථානයක පැළයක් රෝපණය කිරීම ද සුවිශේෂී වේ. විනයක් සහිත සංවර්ධනයක් වෙනුවෙන් වෙහෙසෙන මිනිසෙක් මෙරට නායකත්වයට පත්වීම අරඹයා මෙරට ඊළඟ අරමුණ වන දිළිඳුකම පිටුදකිමින් සෞභාග්‍ය කරා යාම වූ ගමනේ දී ජාතික ආරක්ෂාව සුරක්ෂිත කිරීමට, නීතියේ ආධිපත්‍යයට ගරු කරන, සමාජ සාධාරණත්වය සුරකින, දුෂණයෙන් වංචාවෙන් තොර, සැබෑ ජනතා සේවයට කැපවුණු, වෘත්තිමය හා කාර්යක්ෂම රාජ්‍ය තන්ත්‍රයක් යළිත් මේ රටේ ස්ථාපිත කරන්නටත්, 21 වන ශතවර්ෂයේ අභියෝගයන්ට මුහුණ දීමට මෙරට ජනතාව සුදානම් කිරීම සඳහා අපේ රටේ සෑම ක්‍ෂේත්‍රයකම නව තාක්ෂණයේ භාවිතාව පුළුල් කිරීමටත්, සමස්ත ජිවන රටාව තුළ ගුණගරුක බව නීති ගරුක බව හා විනයගරුක බව රකින සමාජයක් ඇති කිරීමට කටයුතු කිරීමත් වත්මන් ජනාධිපතිවරයා ප්‍රතිඥා දී තිබේ. දිනූ දේශය වඩාත් අර්ථාන්විත කර ගැනීම සඳහා නේක අභියෝගයන් හමුවේ නොසැලෙන අධිෂ්ඨානයෙන් යුතුව නායකත්වය ගෙන කටයුතු කරන වත්මන් ජනාධිපති ගෝඨාභය රාජපක්ෂ මහතා හට රටක් වශයෙන් එක්සත්ව එක්සිත්ව යුතුකම් ඉටු කළ යුතු මොහොත එළැඹ තිබේ. මෙකී යුතුකම ඔස්සේ සෞභාග්‍යයේ දේශයක් වෙනුවෙන් ජාතියක් ලෙස කැප වීම අවශ්‍ය වේ."
    },
    {
        "content": "2019 නොවැම්බර් 20 දක්වා රට පාලනය කළ ආණ්ඩුවේ අදූරදර්ශී සහ අකාර්යක්ෂම මූල්‍ය කළමනාකරණය නිසා මුලු ආර්ථිකයම අක්‍රීය වී ඇතැයි රජය කියා සිටී. මේ තත්ත්වය කෘෂිකර්මය, නිදහස් සෞඛ්‍ය සේවය, ඉදිකිරීම් කර්මාන්තය, ආහාර ද්‍රව්‍ය සැපයීම, තේ කර්මාන්තය, සහල් නිෂ්පාදනය වැනි ප්‍රධාන අංශ ගණනාවක් අඩාලවීමට බලපා තිබේ. ආර්ථිකය අක්‍රීයවීමට මූලික හේතුව සේවාවන් සඳහා කළයුතු ගෙවීම් නොකර තිබීමය. කලින් පැවති රජය 2019 සඳහා අනුමත කළ අය වැය ඇස්තමේන්තු ප්‍රතිපාදන සියල්ලම පාහේ පසුගිය නොවැම්බර් වන විට වියදම් කර තිබිණ. එබැවින් නොවැම්බර්, දෙසැම්බර් මාසවල රජය කළ වියදම් පියවීමට භාණ්ඩාගාරයට නොහැකි විය. 2019 වසරට අනුමත රජයේ ආදායම රුපියල් බිලියන 2400කි. එහෙත් දෙසැම්බර් වන විටත් ලැබී තිබූ මුදල රුපියල් බිලියන 1800 ඉක්ම වූයේ නැත. මුල් ඇස්තමේන්තුවෙහි රුපියල් බිලියන 600ක හිඟයක් ඇති විය. එබැවින් වසර අවසන්වන විට මාස 02කට වැඩි කලක් කළයුතු බොහෝ ගෙවීම් නොකර තිබූ බව රජය පෙන්වා දෙයි. 2019 නොවැම්බර් 16 පැවති ජනාධිපතිවරණයේ වියදමෙන් නොපියවූ මුදල රුපියල් මිලියන 1188කි. රෝහල්වල ඖෂධ හා සැපයුම් සඳහා සෞඛ්‍ය අමාත්‍යාංශය ගෙවිය යුතු මුදලින් රුපියල් මිලියන 25,696ක් ගෙවා නැත. ජ්‍යෙෂ්ඨ පුරවැසියන් සඳහා පොලී සහනාධාරය වෙනුවෙන් මුදල් අමාත්‍යාංශය බැංකුවලට ගෙවීමට ඇති මුදල රුපියල් මිලියන 45,856ක් වේ. පොහොර සහනාධාරය උදෙසා සැපයුම්කරුවන්ට රුපියල් මිලියන 23,950ක් ගෙවීමට තිබේ. මහාමාර්ග ඉදිකිරීම් ක්ෂේත්‍රයේ නොගෙවූ මුදල රුපියල් මිලියන 18,449කි. ගම්පෙරළිය, උතුරු පළාත් සංවර්ධන හා නැවත පදිංචි කිරීමේ වැඩසටහන් සඳහා ගෙවිය යුතු මුදල රුපියල් මිලියන 3,126ක් වේ. වාරිමාර්ග සහ ග්‍රාමීය ව්‍යාපෘති වෙනුවෙන් ගෙවිය යුතු මුදලින් නොපියවූ ප්‍රමාණය රුපියල් මිලියන 6,558 කි. මේ ගෙවීමට ඇති හිඟ මුදල් ශීර්ෂවලින් සමහරක් පමණි. කළයුතු ගෙවීම් හිඟ තැබීම නිසා බරපතල අහිතකර ප්‍රතිවිපාක උද්ගතව ඇතැයි රජය පෙන්වා දෙයි. පොහොර සමාගම් පොහොර ආනයනයෙන් සහ බෙදාහැරීමෙන් ඉවත් වෙමින් සිටී. රජයේ සමාගම් බොහෝ දුෂ්කරතා මැද වී වගාවට පොහොර සපයන නමුදු සෙසු බෝග සඳහා පොහොර සම්පාදනය අඩපණ වී ඇත. සමස්ත කෘෂිකර්මයම අඩාලවීමේ අවදානමක් පවතී. පිළිකා රෝහල ඇතුළු සියලු රෝහල්වලට නිසි පරිදි ඖෂධ සැපයීමට නොහැකිවීමෙන් නිදහස් සෞඛ්‍ය සේවයම අඩපණ වී තිබේ. දේශීය ඉදිකිරීම් කර්මාන්තය කඩා වැටී ඇත. කුඩා හා මධ්‍ය පරිමාණ සහල් මෝල් 700කින් අඩක්ම වැසී ගොසිනි. 400කට අධික තේ කම්හල්වලින් විශාල කොටසක් අකර්මන්‍ය වී ඇත. රාජ්‍ය බැංකු පද්ධතිය ද අකාර්යක්ෂම කළමනාකරණයට ගොදුරුවී ඇතැයි රජය ප්‍රකාශ කරයි. ලංකා බැංකුවේ සහ මහජන බැංකුවේ අධ්‍යක්ෂ මණ්ඩල හා විධායක නිලධාරීන් සිය තනි මතයට ක්‍රමවේදයෙන් බැහැරව ඇප රහිතව සැපයූ ණය අය කර ගැනිමට නොහැකිව ඇත. ප්‍රමාණය රුපියල් බිලියන 72කි. නැතහොත් කෝටි 7200කි. ඒවා සුවිශේෂී පුද්ගලයන්ට දුන් ණය බව පෙනී යයි. නිසි අනුමැතියකින් හෝ අවශ්‍ය මුදල් ප්‍රතිපාදන හෝ නැතිව පටිපාටියෙන් බැහැරව පසුගිය රජය කළ සේවකයන් බඳවා ගැනීම් තවත් ප්‍රශ්නයකි. ලංකා ඛනිජ තෙල් සංස්ථාවට එසේ බඳවාගත් පිරිස 167කි. තෙල් සංස්ථාවේ වත්මන් පාඩුව රුපියල් මිලියන 10,000ක් පමණය. වගකීමෙන් තොර බඳවා ගැනීම් නතර නොකොට මිල සූත්‍රයකින් ජනතාව මත බර පැටවීම සාධාරණ නැතැයි රජය පෙන්වා දෙයි. පුරාවිද්‍යා දෙපාර්තමේන්තුවට සහ මධ්‍යම සංස්කෘතික අරමුදලට 1430 දෙනෙකු බඳවාගෙන තිබේ. සංස්කෘතික අරමුදල් පනත පරිදි එය සතු මුදල් වැය කළ හැක්කේ සංස්කෘතික හා පුරාවිද්‍යාත්මක නඩත්තුව හා සංරක්ෂණය සඳහා පමණි. ජනාධිපති ගෝඨාභය රාජපක්ෂ මැතිතුමාගේ නායකත්වයෙන් යුත් රජය මේ අර්බුදයෙන් ආර්ථිකය මුදා ගැනීමේ අධිෂ්ඨානයෙන් අවශ්‍ය පියවර ගනිමින් සිටී. අය වැය හිගය 2025 වන විට 4% දක්වාත්, දැන් 80% ක් වන රාජ්‍ය ණය 70% දක්වාත් අඩු කිරීමට සැලසුම් කර ඇත. රැකියා විරහිත උපාධිධාරීන් සේවා නියුක්ත කිරීම රජයක වගකීම බැවින් ඉතා ඉක්මණින් ඔවුනට රැකියා ලබාදීමට අපේක්ෂා කෙරේ. උසස් අධ්‍යාපන ඉඩ ප්‍රස්ථා පුළුල් කෙරෙමින් පවතී. තේ, කුරුඳු, ගම්මිරිස් සහ වෙනත් වැවිලි බෝග වගාව සංවර්ධනය කොට අපනයනයට යොමු කරනු ලැබේ. වතු කම්කරුවනට රුපියල් දහසක දෛනික වැටුපක් ගෙවීම මාර්තු 01වනදා ඇරඹේ. උක් වගාව දියුණු කොට සීනි සහ එතනෝල් දේශීයව නිෂ්පාදනයට සැලසුම් කර ඇත. කජු වගාවේ සංවර්ධනයට ඉහළ ප්‍රමුඛත්වයක් දෙනු ලැබේ. අඩු ආදායම්ලාභීන්ට අත්‍යාවශ්‍ය භාණ්ඩ 10ක් සහනදායී ලෙස ලබාදීමට ජනාධිපතිතුමා දුන් පොරොන්දුව මාර්තු 01වනදා සිට ක්‍රියාවට නැංවේ. වසා දැමීමට හෝ පෞද්ගලිකරණයට තෝරාගෙන තිබූ ශ්‍රි ලංකන් ගුවන් සේවය සමස්ත සංවර්ධනයට දායකකර ගත හැකි ආයතනයක් බවට පත් කෙරේ. ජාතික ගුවන් සේවයට කළ හැකි මෙහෙවර කොරෝනා අවදානමට මුහුණ පා සිටි ශ්‍රී ලාංකික සිසුන් ගෙන්වා ගැනීමට කළ මෙහෙයුමේ දී පැහැදිළි විය. 2019 – 2020 මහ කන්නයේ වී අස්වනු නෙලීම දැන් ආරම්භ වී තිබේ. වී කිලෝවකට රුපියල් 50ක අවම මිලක් නියම කර ඇත. ගොවීන් දිරිමත් කරමින් සමස්ත කෘෂිකර්මාන්තයේම ප්‍රසාරණයක් ඇති කිරීමට විධිමත් සැලසුම් සම්පාදනය කර ඇති බව රජය ප්‍රකාශ කරයි."
    },
    {
        "content": "72 වන අභිමානවත් නිදහස් සැමරුම මීට සුළු මොහොතකට පෙර ජනාධිපති ගෝඨාභය රාජපක්ෂ මැතිතුමාගේ සම්ප්‍රාප්තියෙන් අනතුරුව ආරම්භ විය. නිදහස් සැමරුම් උත්සවය සඳහා ආරාධිත අමුත්තන් රැසක් මේ මොහොත වන විට එක්ව සිටියි. මෙවර නිදහස් සැමරුම කොළඹ නිදහස් චතුරශ්‍රයේ දී පැවැත්වීම ද විශේෂත්වයයි. රුසියානු සමූහාණ්ඩු ආරක්ෂක අමාත්‍යාංශයේ හමුදා ප්‍රධානී ජෙනරාල් ඔලෙග් සල්යුකොව් (Oleg Salyukov) මහතා ද නිදහස් සැමරුම් උත්සවයට විශේෂ ආරාධිත අමුත්තෙකු ලෙස එක්ව සිටීම විශේෂත්වයකි."
    },
    {
        "content": "අතිගරු ජනාධිපතිතුමා අත්‍යාවශ්‍ය භාණ්ඩ 10ක් අඩු ආදායම්ලාභීන්ට සහනදායි ලෙස ලබාදීමට වූ පොරොන්දුව මාර්තු මස 01 දින සිට ක්‍රියාත්මක කිරීමට අවශ්‍ය කටයුතු සූදානම් කොට තිබෙන බව අග්‍රාමාත්‍ය මහින්ද රාජපක්ෂ මහතා පවසයි. අග්‍රාමාත්‍යවරයා මේ බව සඳහන් කළේ,අද (5) පාර්ලිමේන්තුවේ දී මාස තුනකට අඩු කාලයක් තුළ රටේ අයවැය හා මූල්‍ය තත්ත්වය පිළිබඳව තොරතුරු පාර්ලිමේන්තුවට ඉදිරිපත් කරමිනි. එය ක්‍රියාත්මක කිරීම සඳහා අවශ්‍ය වෙලඳ ජාලය ලංකා සතොස,සමූපකාර වෙළඳසැල් හා කාන්තා ව්‍යවසායකයින් ඇති වෙලඳසැල්වලට ප්‍රමුඛතාවය දී ක්‍රියාත්මක කිරීමට කටයුතු සූදානම් කර තිබෙන බවද අග්‍රාමාත්‍යවරයා පැවසීය තවදුරටත් අඳහස් දැක්වූ අග්‍රාමාත්‍යවරයා මෙසේ ද පැවසීය. 2019 නොවැම්බර් මස 20 දක්වා පැවැති රජය විසින් 2019 වර්ෂය සඳහා අනුමත කර තිබූ අයවැය ඇස්තමේන්තු වල ප්‍රතිපාදන සියල්ලම පාහේ ඒ වනවිටත් වියදම් කර තිබුණා.මේ නිසා නොවැම්බර් - දෙසැම්බර් මාස සඳහා එම රජය විසින් කර තිබූ බොහෝ වියදම් සඳහා මුදල් නිකුත් කිරීමට භාණ්ඩාගාරයට නොහැකි වුණා.  2020 මුල් මාස 04 සඳහා පසුගිය රජය විසින් අතුරු සම්මත ගිණුමක් සම්මත කර තිබෙන අතර එහි ප්‍රතිපාදන සැලසුම් කර තිබුණේ 2019 වර්ෂයේ අනුමත අයවැය පාදක කර ගනිමින් රජයේ  මූලික සේවාවන් පවත්වා ගැනීමට පමනයි.වියදම් ප්‍රතිපාදන නොමැතිව ගිණුම්ගත කිරීමට නොහැකි වී තිබෙනවා. මේ නිසා මුළු ආර්ථිකයම අක්‍රීය වෙලා තිබෙනවා.පොහොර සමාගම් පොහොර ආනයනය හා බෙදා හැරීමෙන් ඉවත් වෙමින් සිටිනවා. සමස්ත කෘෂිකර්මනයම පසුබෑමකට ලක් වීමේ අවධනමකට මුහුණ දී තිබෙනවා.සමස්ත නිදහස් සෞඛ්‍ය සේවයම අඩපණ වී තිබෙනවා.බොහෝ ඉදිකිරීම් කරුවන්ගේ දේපළ වෙන්දේසි වෙමින් පවතිනවා.කුඩා පරිමාණ හා මධ්‍ය පරිමාණ සහල් මෝල් 700කින් හරි අඩකට වැඩි ප්‍රමාණයක් වැසී තිබෙන අතර ඉතිරි වී ඇති ප්‍රමාණය ද බැංකුවල ණය පියවා ගත නොහැකි තත්ත්වයක පවතිනව.400කට අධිකව පැවැති තේ කර්මාන්තශාලා ප්‍රමාණයක් අඩපණ වී තිබෙනවා. බැදුම්කර වංචාව හා අදාළ වෝහාරික විගණන සම්බන්ධව මහබැංකුව හා නීතිපතිවරයා විසින් අවශ්‍ය නීතිමය පියවර ගත යුතුයි. එය රජයේ ස්ථවරයයි.ඊටීඅයි තැම්පත් කරුවන්ගේ මුදල්  නොගෙවා අන්තනෝමතිකව විකිණීමට කටයුතු කළ වගකිවයුතු අය හඳුනාගෙන ඒ සඳහා ගත යුතු ක්‍රියාමාර්ග පිළිබඳව මේ වනවිටත් ජනාධිපති කොමිෂමක් පත් කර තිබෙනවා. එම තැම්පත්කරුවන්ට සාධරණයක් ඉටු කිරීම අපගේ වගකීමක්. රැකියා විරහිත උපාධිධාරී සංඛ්‍යාව ද සීඝ්‍ර ලෙස ඉහළ ගොස් තිබෙන අතර පසුගිය වසර 5 තුළ ඔවුන්ගේ විරෝධතා සඳහා ලැබුණේ කඳුළු ගෑස් හා අධිකරණ තීන්දු මත මර්ධනය කිරීම පමණයි.ඔවුන් සඳහා රැකියා ලබාදීමට අයදුම්පත් කැඳවීමට අප බලාපොරොත්තු වෙනවා. පසුගිය රජය පොරොන්දු වූ පරිදි අයවැය හිඟය ජතික ආදායමෙන් සියයට 04ට අඩු වී නෑ. එය සියයට 07ක් පමණ වෙනවා. 2015 දී මා රජය භාර දුන් අවස්ථවේ දී අයවැය හිඟය තිබුණේ සියයට 5යි.නමුත් වසර 5කට පසු රජයේ ණය ද සියයට 80%ක් පමණ වෙනවා.අධික බදු හා ඉහළ පොලී අනුපාත සහිත ආර්ථිකයක් අපට භාර දී තිබෙනවා .ගෝඨාභය රාජපක්ෂ ජනාධිපතිතුමාගේ නායකත්වය මෙම අභියෝගය භාර ගෙන තිබෙනවා. 2025 වනවිට අයවැය හිඟය සියයට 4ට අඩු මට්ටමකටත් රාජ්‍ය ණය සියයට 70% අඩු කිරීමටත්  නව රාජ්‍ය මූල්‍ය ප්‍රතිපත්තිය සෞභාග්‍යයේ දැක්ම ජනාධිපති මැතිවරණ ප්‍රකාශනයේ සඳහන් කළ පරිදිම ක්‍රියාත්මක කිරීමට අප බැදී සිටිනවා. වැවිලි ක්ෂේත්‍රයේ කම්කරුවන් සඳහා දිනක වැටුප රු.1500 දක්ව වැඩි කිරීමට නොයෙක් පොරොන්දු දී තිබිය දී එම කම්කරුවන් හා වැවිලි සමාගම් එකඟ වූ පරිදි රුපියල් 1000ක වැටුප ලබාදීමට එකඟ වී තිබෙනවා. එය මාර්තු මස 01 සිට ක්‍රියාත්මක කිරීමට දෙපාර්ශවය අතර සාමූහික ගිවිසුම ඉදිරි සතියේ දී අත්සන් කිරීමට නියමිතය. ගොවීන්ට වී කිලෝවකට රුපියල් 50ක  අවම මිලක් ලැබෙන පරිදි වී මිල දී ගැනීම සඳහා සියලු පාර්ශව සම්බන්ධ කර තිබෙනවා.සහල් ,පිටි,සීනි, ගොඩනැඟිලි ද්‍රව්‍ය වැනි ක්ෂේත්‍රවල ඒකාධිකාරි වෙළඳ ක්‍රමය ඉවත් කළ යුතුයි.පුරන්  කුඹුරු යළි සංවර්ධනය කර පරම්පාරික වී,එළවළු,පලතුරු හා මල් වගාවන් දියුණු කිරීමට ප්‍රමුඛතාවය ලබාදෙනවා. සමස්ත නිෂ්පාදන ආර්ථිකය අපනයන වෙලඳපොළ ඉලක්ක වන පරිදි අපගේ වෙලඳ ප්‍රතිපත්තියේ දිසාව වෙනස් කිරීමටත් ප්‍රමුඛත්වය දෙනු ලබනවා. මෙම පාරිලිමේන්තුව නියෝජනය කරන සියලුම මන්ත්‍රීවරුන් මෙම ජාතික ප්‍රමුඛතාවයන්ට දයකවීම සඳහා මුලින් ම අප රටේ දේශීය සැපයුම්කරුවන්ට රජය ගෙවීමට ඇති හිඟ මුදල් ගෙවීම මඟින් ඔවුන්ගේ දෛනික ව්‍යාපාර කටයුතුවල යළි පිබිදීමක් ඇති කිරීමට එක්වන ලෙස ඉල්ලා සිටිනවා යැයි පැවසීය"
    },
    {
        "content": "අතීතයට සහ ප්‍රශ්න වලට ඇඟිල්ල දිගු කරන්නේ නැතිව වැටී ඇති ආගාධයෙන් රට ගොඩගැනීමට රජයක් ලෙස කැපවීමෙන් වැඩ කරන බව ජනාධිපති ගෝඨාභය රාජපක්ෂ මැතිතුමා කියා සිටී. රට ගොඩනැගීමේ අභියෝගය තමා භාරගත්තේ ආර්ථිකය කඩා වැටී ඇති බව හොඳින් අවබෝධ කරගෙන බව ද එතුමා පවසයි. ජනාධිපති කාර්යාලයේදී වැවිලි සහ මූල්‍ය ආයතන රැසක සභාපතිවරුන් සහ අධ්‍යක්ෂක මණ්ඩල සාමාජිකයන් අමතමින් ජනාධිපතිතුමා එසේ ප්‍රකාශ කළේය. “රට හදන සෞභාග්‍යයේ දැක්ම’’ ප්‍රතිපත්ති ප්‍රකාශනය මැතිවරණ ජය අපේක්ෂාවෙන් සැකසූවක් නොවේ. එය විද්වතුන් සහ ක්ෂේත්‍ර රැසක ප්‍රවීණයන් සමග වසර ගණනාවක අධ්‍යයනයකින්, ජනතා මෙහෙවර වෙනුවෙන් සම්පාදනය කළ එකකි. බොහෝ ආයතන වසර ගණනාවක සිට හුදෙක් රැකියා සපයන ස්ථාන බවට පත්ව තිබේ. මේ අයුරින් රට ඉදිරියට ගෙන යා නොහැක. ආයතන ලාභ ලබන තත්ත්වයට පත්කර ගැනීම නව සභාපතිවරුන්ගේ සහ අධ්‍යක්ෂ මණ්ඩලයේ වගකීමක්. පවතින ක්‍රම වෙනුවට නව මඟක් ඔස්සේ බිඳ වැටී ඇති ආයතන ගොඩනැගීමට පියවර ගත යුතුයි.” ජනාධිපතිතුමා අවධාරණය කළේය. පොල් සහ තේ වගා සංවර්ධනය සමග සෙසු බෝග වගා ද දියුණු කළයුතුය. නව පර්යේෂණ සහ තාක්ෂණික ක්‍රම උපයෝගී කරගනිමින් කෘෂිකර්මාන්තය දියුණු කළ යුතු වේ. පාරම්පරික කර්මාන්තවලට ප්‍රමුඛත්වය දීමෙන් විශාල ආදායමක් උපයාගත හැකිය. මේ සියලු ක්ෂේත්‍ර මඟින් රැකියා විශාල ප්‍රමාණයක් බිහි කළ හැකි බව ජනාධිපතිතුමා පෙන්වා දුන්නේය. දින කිහිපයක සිට උපාධිධාරීන් ඇතුළු කණ්ඩායම් රැකියා ඉල්ලමින් ජනාධිපති කාර්යාලය අභියසට පැමිණෙති. රට තුළ සංචාරක, පරිගණක තාක්ෂණ ඇතුළු ක්ෂේත්‍ර රැසක ඇබෑර්තු විශාල ප්‍රමාණයක් පවතී. එහෙත් අධ්‍යාපන ක්‍රමයේ දුර්වලතාව නිසා මේ ඉඩ ප්‍රස්ථා අපතේ යන බව ජනාධිපතිතුමා පෙන්වා දුන්නේය. රැකියා වෙළෙඳපොළට ගැලපෙන ආකාරයෙන් අධ්‍යාපන ක්‍රමය කඩිනමින් වෙනස් කිරීමට පියවර ගන්නා බවද ජනාධිපතිතුමා පැවසීය. ආසියාව ලෝක ආර්ථිකයේ කේන්ද්‍රස්ථානය බවට පත්වෙමින් තිබේ. තවත් වසර හතරකින් විශ්ව විද්‍යාලයෙන් පිටතට එන අනාගත පරපුර ඵලදායී ලෙස ඊට යොමු කිරීමට අවශ්‍ය පරිසරය සැකසීම තම මූලික අරමුණක් බව ජනාධිපතිතුමා සඳහන් කළේය. ආර්ථිකය ගොඩනැගීම අරභයා අදහස් හුවමාරු කරගැනීමද අද හමුවේ දී සිදු විය. ජනාධිපති ලේකම් ආචාර්ය පී.බී. ජයසුන්දර, ජනාධිපති උපදේශක ලලිත් වීරතුංග යන මහත්වරු ද මේ අවස්ථාවට එක්වූහ."
    },
    {
        "content": "රැකියා විරහිත උපාධිධාරීන්/ ඩිප්ලෝමාධාරීන් රැකියා නියුක්ත කිරීම ඇරඹේ . . රුකියා විරහිත උපාධිධාරීන් සහ ඩිප්ලෝමාධාරීන් රැකියාගත කිරීමේ වැඩසටහන ඇරඹේ. රට වෙනුවෙන් වැඩ කිරීමේ සංස්කෘතියක් ඇති කිරීම උදෙසා තරුණ ප්‍රජාව තිරසර සංවර්ධන ක්‍රියාවලියට විශ්වාසනීය හා තාර්කික පදනමක් මත දායක කර ගැනීම මෙහි අරමුණයි. ජනාධිපති ගෝඨාභය රාජපක්ෂ මැතිතුමාගේ \"සෞභාග්‍යයේ දැක්ම” ප්‍රතිපත්ති ප්‍රකාශය අනුව වැඩසටහන සැලසුම් කොට ක්‍රියාත්මක කෙරේ. රැකියා අපේක්ෂකයන් විශ්ව විද්‍යාල ප්‍රතිපදන කොමිෂන් සභාව විසින් පිළිගනු ලබන උපාධි පාඨමාලාවක් හෝ ඩිප්ලෝමා පාඨමාලාවක් හෝ 2019-12-31 වන දිනට සම්පූර්ණ කර තිබිය යුතුය. එදිනට වයස අවුරුදු 35ට නොවැඩි විය යුතුය. අයැදුම්කරු, අයැදුම්පත ඉදිරිපත් කරනු ලබන ප්‍රාදේශීය ලේකම් කොට්ඨාසයේ ස්ථීර පදිංචිකරුවෙකු සහ පූර්වාසන්න වසර 03 කාල සීමාව තුළ රැකියාවක නිරත නොවූවකු විය යුතුය. අයැදුම්පත නිසි පරිදි සම්පූර්ණ කර උපාධි සහතිකය හෝ ඩිප්ලෝමා සහතිකය සහ ප්‍රතිඵල ලේඛනයේ ඡායා පිටපතක් (මුල් පිටපත අනුව, සසඳා සාමදාන විනිශ්චයකාරවරයෙකු/නීතිඥයෙකු විසින් සත්‍ය පිටපතක් බව සහතිකර) 2020-02-14 වන දිනට පෙර ශ්‍රී ලංකා තැපැල් දෙපාර්තමේන්තුවේ ස්පීඩ් පෝස්ට් කූරියර් සේවාව මගින් එවිය යුතුය. අයැදුම් පත්‍රය ජනාධිපති කාර්යාලීය   අඩවියෙන් බාගත හැකිය. රැකියා විරහිත උපාධිධාරින්/ඩිප්ලෝමාධාරී රැකියාගත කිරීමේ වැඩසටහන 2020, ආයතන කළමනාකරණ සහ සම්බන්ධිකරණ අංශය, ජනාධිපති ලේකම් කාර්යාලය, ගාලු මුවදොර, කොළඹ 01 ලිපිනයට අයැදුම්පත් යොමු කළ යුතුය. ලිපියේ වම් පස ඉහළ කෙළවර, උපාධිධාරියෙකු නම් “උපාධිධාරී /(දිස්ත්‍රික්කයේ නම) යනුවෙන් ද, ඩිප්ලෝමාධාරියෙකු නම් ඩිප්ලෝමාධාරී / (දිස්ත්‍රික්කයේ නම) යන්නද සඳහන් කර තිබිය යුතුය.නියමිත දිනට පසුව ලැබෙන අයැදුම්පත්‍ ප්‍රතික්ෂේප කරනු ලැබේ. තෝරා ගන්නා පිරිස අධ්‍යාපන අමාත්‍යාංශය (ග්‍රාමීය හා වතු පාසල්), වාරිමාර්ග දෙපාර්තමේන්තුව, ගොවිජන සේවා දෙපාර්තමේන්තුව, වනජීවි දෙපාර්තමේන්තුව, දේශීය ආයුර්වේද දෙපාර්තමේන්තුව, සෞඛ්‍ය අමාත්‍යාංශය (ග්‍රාමීය රෝහල්/ඩිස්පෙන්සරි), මිනින්දෝරු දෙපාර්තමේන්තුව, කෘෂිකර්ම දෙපාර්තමේන්තුව, සුළු අපනයන භෝග දෙපාර්තමේන්තුව, තක්සේරු දෙපාර්තමේන්තුව, ආගමන විගමන දෙපාර්තමේන්තුව යන ක්ෂේත්‍රවල සේවා නියුක්ත කෙරේ. වසරක පුහුණු කාලය තුළ රුපියල් 20,000/ක දිමනාවක් ගෙවනු ලැබේ. දිස්ත්‍රික්ක පදනමින් පත්වීම් කෙරෙන අතර පළමු පත්වීම ලබන දිස්ත්‍රික්කයේ වසර 05ක් සේවය කිරීම අනිවාර්ය වේ."
    },
    {
        "content": "ජනාධිපති ගෝඨාභය රාජපක්ෂ මැතිතුමා සිය ධූරයේ වැඩ ආරම්භ කර 2020-02-25 වන දිනට දින 100ක් සපිරේ. ගත වූ කාලයේ දී “සෞභාග්‍යයේ දැක්ම” ප්‍රතිපත්ති ප්‍රකාශයට ප්‍රමුඛත්වය දෙමින් ජනතා අපේක්ෂා ඉටුකිරිමට ගත් තීන්දු තීරණ සහ ක්‍රියාමාර්ග මෙලෙස සාරාංශගත කෙරිණ.  පාසල් දහසක් ජාතික පාසල් ලෙස සංවර්ධනය කිරීම  උසස් පෙළ සමත් සියලු සිසුන්ට සරසවි වරම් සහතික කිරීම අධ්‍යාපනයෙන් පිරිපුන් පරපුරක් රටට දායාද කිරීමේ අමුණින් ගත් වැදගත් තීන්දුවකි.  උසස් අධ්‍යාපනය සඳහා සුදුසුකම් නොලබන තරුණ තරුණියන් වෘත්තීය පුහුණුව සමග ඉංග්‍රීසි භාෂාව හා තොරතුරු තාක්ෂණය මුසු කරගත් සුහුරු තාක්ෂණවේදීන් බවට පත්කිරීමේ කඩිනම් වැඩපිළිවළෙක් දියත් කර තිබේ.  වයස අවුරුදු 20 වන විට උපාධිලාභී තරුණ තරුණියන් රුකියා සදහා සූදානම් කිරීමේ වැඩපිළිවෙළක් හදුන්වාදීම.  ඉතා දිළිඳු පවුල්වල කිසිදු සුදුසුකමක් නොලත් තරුණ තරුණියන්ට කාර්ය සාධන බලකායක් යටතේ රැකියා ලක්ෂයක් බිහිකරමින් ආර්ථික වශයෙන් නගා සිටුවීමේ වැඩපිළිවෙළ ජනවාරි 15 වනදා සිට ක්‍රියාවට නැංවීම.  ඉදිරි කාලසීමාව තුළ හෙද පාඨාමාලා හදාරන අය සහ ගුරු පුහුණුව ලබන අය උපාධි අවස්ථා දක්වා රැගෙන යාමට සැලසුම් සකස් කෙරෙමින් පවතී.  අධ්‍යාපනය පිළිබඳ කාර්ය සාධන බලකායක් පිහිටුවා අධ්‍යාපන ප්‍රතිසංස්කරණ යෝජනා සැලසුම් සහගතව හා විනිවිද භාවයකින් යුතුව සිදු කිරීමට පියවර ගෙන තිබේ.  ජාතික ආරක්ෂක විද්‍යායතනයක් ස්ථාපනය කොට ජාතික ආරක්ෂාව පිළිබඳ ඉහළ මට්ටමේ පාඨමාලා සකස් කිරීමට කෙටුම්පත් සකසා ඇත.  රැකියා අපේක්ෂිත සියලු උපාධිධාරින් ජාතික ආර්ථිකයට ඝෘජුව දායක කර ගැනීමේ වැඩපිළිවෙළ ආරම්භ කරමින් රැකියා විරහිත උපාධිධාරින්/ ඩිප්ලෝමාධාරින් රැකියා නියුක්ත කිරීමේ වැඩසටහන ආරම්භ කිරීම  රැකියා විරහිත උපාධිධාරින් සේවා නියුක්ත කිරීමේ ව්‍යාපෘතිය යටතේ අයැඳුම් කළ හැකි වයස් සීමාව අවුරුදු 45 දක්වා ඉහළ නැංවිමට පියවර ගැනීම    රාජ්‍ය ආයතනවලට ප්‍රධානීන් පත් කිරීමේ දී විශේෂ විද්වත් කණ්ඩායමකින් යුත් කමිටුවේ නිර්දේශ ලබා ගැනීම.  රාජ්‍ය ආයතනවල ජනාධිපතිවරයාගේ හා විෂය භාර අමාත්‍යවරුන්ගේ ඡායාරූප ප්‍රදර්ශනය වෙනුවට රාජ්‍ය ලාංඡනය ප්‍රදර්ශනය කිරීම.  රාජ්‍ය ආයතන ප්‍රධානීන්ගේ වැටුප් සංශෝධනය, ලක්ෂ 20ක් වූ ටෙලිකොම් සභාපති වැටුප ලක්ෂ දෙක හමාරක් දක්වා අඩු කිරිම.  රාජ්‍ය ආයතන ප්‍රසම්පාදන ක්‍රියාවලිය පූර්ණ විනිවිදභාවයෙන් සිදු කිරීමට උපදෙස් දිම.  රාජ්‍ය ආයතනවල අනවශ්‍ය සියලු උත්සව නතර කිරීමට උපදෙස් දීම.  සේවයට බඳවා ගැනීමේ දි සියලුම දිස්ත්‍රික්ක සමව ආවරණය වන පරිදි සුදුස්සන් තෝරා පත්වීම් ලබාදිමට සැලසුම් කිරීම රාජ්‍ය සේවය වෙනුවෙන් ගත් වැදගත් තීන්දු තීරණ අතර වේ.  සියලු රාජ්‍ය ආයතන ලාබ ලබන සහ කාර්යක්ෂමතාවයෙන් ඉහළ ආයතන බවට පත්කිරීමේ වැඩපිළිවෙළ සකස් කිරීම‍  ලාභ අපේක්ෂා නොකරන ආයතන ජනතාවට සතුටුවිය හැකි හොද මහජන සේවාවක් සපයන ආයතන බවට පත්කිරීමේ වැඩපිළිවෙළ සැකසිම.  කාර්යක්ෂම ජනතා සේවයක් උදෙසා සියලු රාජ්‍ය ආයතන එකම දත්ත ජාලයකට යොමු කිරීම  1919 රාජ්‍ය තොරතුරු කේන්ද්‍රය වහාම යාවත්කාලීන කිරීම අපේකම් සුරැකුණ ජාතික ආර්ථික ප්‍රතිපත්තියක් කරා  ආර්ථික පුනරුදය සදහා සංචාරක කර්මාන්තයේ වේගවත් ප්‍රවර්ධනයකට සැලසුම් (2025 වන විට ඇමරිකන් ඩොලර් මිලියන 10ක වාර්ෂික ආදායමක් ඉලක්ක කර ගනී)  රුපියල් මිලියන 300 නොඉක්මවන සුළු හා මධ්‍ය පරිමාණ ව්‍යාපාර විසින් ලබාගෙන ඇති ණය ආපසු අය කර ගැනීමේ දී ඇපයට තබා ඇති දේපළ වෙන්දේසිය වහාම අත්හිටුවන ලෙස උපදෙස් දීම.  සරුංගල්, පහන් කූඩු වැනි නිෂ්පාදන පිටරටින් ආනයනය පාලනය කිරීමට නීති සැකසීම.  රාජ්‍ය ආයෝජන, ජාතික සංවර්ධන සැලසුම්, ප්‍රසම්පාදන ව්‍යාපෘති විශ්ලේෂණ සහ කලමනාකරණ අංශ කාර්යක්ෂම කිරීමට ජාතික ප්‍රතිපත්ති හා ක්‍රමසම්පාදන කාර්යාංශයක් පිහිටුවීම.  කර්මාන්ත හා ව්‍යවසාය සංවර්ධනය සඳහා ගරු ජනාධිපතිතුමාගේ සහභාගීත්වයෙන් අන්තර් අමාත්‍යාංශ කාර්ය සාධන බලකායක් ස්ථාපනය කිරීම.  දේශීය කර්මාන්ත සහ ඉදිකිරීම් ක්ෂේත්‍රයේ අමුද්‍රව්‍ය මිල පාලනය ඉලක්ක කර ගනිමින් වැලි පස් හා මැටි ප්‍රවාහනය සඳහා වූ බලපත්‍ර ක්‍රමය අහෝසි කිරිම.  සාම්ප්‍රදායික සුළු කර්මාන්ත ක්ෂේත්‍රයේ නිරත කර්මාන්තකරුවන්ට අමුද්‍රව්‍ය ලබා ගැනීමේ දී සිදුවු අපහසුතා වැලැක්විමට අදාළ සංශෝධන හඳුන්වා දීම.    මසකට රුපියල් මිලියන 21ක කුලියක් ගෙවූ කෘෂිකර්ම අමාත්‍යාංශය පෞද්ගලික ගොඩනැගිල්ලෙන් ඉවත් කොට ගොවිජන මන්දිරයට රැගෙන යාම.  තිරිඟු පිටි ඒකාධිකාරය නිසා පීඩාවට පත් ජනතාවට සහනයක් ලෙස සෙසු ආනයනකරුවන්ට ද තිරිඟු පිටි ගෙන්වීමට ඉඩ ප්‍රස්ථාව සැලසීම  කෘෂිකර්ම, ව්‍යාපාර හෝ නිවාස ඉදිකර ගැනීම සදහා තිස් අවුරුදු බදු පදනම මත ඉඩම් කැබලි ලක්ෂයක් ලබාදීම  ගම්මිරිස්, කුරුඳු ඇතුළු සුළු අපනයන භෝග ආනයනය නතර කිරිම.  මහ කන්නයේ වී කිලෝවකට රුපියල් 50ක අවම සහතික මිලක් නියම කිරීම  ප්‍රමිතිය අසම්පුර්ණ වී කිලෝවකට රුපියල් 44ක්.  වැසී ගිය කුඩා වී මෝල් හිමියන් බලගැන්වීමට පියවර ගැනීම  දරිද්‍රතාව තුරන් කිරීම සහ ජීවනෝපාය සංවර්ධනය සඳහා කාර්ය සාධක බලකායක් පිහිටුවිමට පියවර ගැනිම  කලින් පැවති ආණ්ඩු විවේචනය නොකර නව රජයේ වැඩපිළිවෙළ කාර්යක්ෂම ඉදිරියට ගෙන යාම.  රාජ්‍ය මාධ්‍ය ස්වාධීන ආයතන බවට පත් කිරීම.  ජනාධිපති කාර්ය මණ්ඩලය හා පරිවාර රථ සීමා කිරිම සහ ජනාධිපති නිල නිවස ලෙස තමන්ගේ පදිංචි නිවසම තෝරා ගැනීම.  භාරකාර ආණ්ඩුවේ කැබිනට් මණ්ඩලය 16කට සීමා කරමින් අනාගත ආණ්ඩුවේ ඇමති මණ්ඩලය සීමා කරන බවට ජනතාවට දෙන පොරොන්දුව.  මහජන මුදලින් සංවර්ධනය කෙරෙන මාර්ග සඳහා දේශපාලනඥයන්ගේ රුව සහිත නාම පුවරු වෙනුවට මාර්ගයේ නම සහිතව රාජ්‍ය ලාංඡනය ප්‍රදර්ශනය කිරිමට උපදෙස් දීම.  තම ධූර කාලය තුළ පාර්ලිමේන්තු සැසිවාර ආරම්භ කිරීමේදී සිදුවන මුදල් නාස්තිය වළක්වාලමින් හමුදා උත්තමාචාර වැනි දේ අවලංගු කිරිම  පළමු වතාවට නිවසක් මිලදී ගැනිමේ දී සහන පොළියක් සහිත දිගුකාලීන ණය ප්‍රදානය  අනුකූලතා සහතිකය (COC) එක් දිනකදී නිකුත් කිරීම  නිවාස හෝ සුළු ව්‍යාපාර ඉදිකිරීමේදි නිසි පරිදි සම්පූර්ණ කර ඇති සැලසුම් එක් දිනකදී අනුමත කිරීම  නිවසක් නොමැති දුගී පවුලක් තෝරාගෙන එක් ග්‍රාමසේවා වසමකට එක් නිවස බැගින් නිවාස 14,000ක් ඉදිකර දීමේ වැඩසටහන ඇරඹීම.  ග්‍රාමීය යටිතල පහසුකම් නැංවීමට ග්‍රාමීය මාර්ග කි.මි ලක්ෂයක් සංවර්ධනය කිරීම  ග්‍රාමීය ජනතාව වෙනුවෙන් පානීය ජල සම්බන්ධතා එක් ලක්ෂ පනස්දහසක්    දුරකථන ගාස්තු මත අය කර තිබු බද්ද 25% කින් පහත දැමීම.  15% වැට් බද්ද 8% දක්වා පහත හෙළීම.  ආපදා අවස්ථාවල සහන සැලසීමට බාධා වන චක්‍රලේඛණ සංශෝධනය කිරීමට උපදෙස්  රක්ෂිතවල වාසය කරන පිරිස් සුදුසු ස්ථානවල පදිංචි කිරීමට පියවර ගැනීම  සැහැල්ලු වාහන සඳහා රියදුරු බලපත්‍ර නිකුත් කිරීමේ දී අක්ෂි පරීක්ෂාව පමණක් සිදු කිරීම  දිවයින පුරා කුඩා නගර අලංකාරවත් ලෙස නවීකරණය කොට සංවර්ධනය කිරීමට පියවර ගැනීම  ජනවාරි 01 දා සිට මාධ්‍යවල ප්‍රචාරය වන ගීත සඳහා අදාළ ගායක ගායිකාවන්ට කතෘභාග ගෙවීම ආරම්භ කිරීම  පාතාලය හා මත්ද්‍රව්‍ය වැටලීම් සඳහා පොලිස් විශේෂ කාර්ය බලකායට බලය දීම.  ඉන්දියාව, චීනය සේම ලෝකයේ බලවත් රාජ්‍යයන්ට අප කෙරෙහි විශ්වාසය තබා අපගේ අනන්‍යතාවට ගරු කරමින් ආයෝජන කිරීමට ආරාධනා කිරීම.  පළාත් නවයේ ආරක්ෂාව සම්බන්ධ විශේෂ වගකීම හමුදාවට භාර කරමින් ගැසට් නිවේදනයක් නිකුත් කිරීම.  පරිසර පවිත්‍රතාව පොලීසියේ සහ සෙසු කණ්ඩායම්වල අවධානයට ලක් කිරීම සඳහා වන ක්ෂණික වැඩපිළිවෙළ.  මාර්තු 01 වනදා සිට වතුකම්කරුවෙකුගේ දෛනික අවම වැටුප රු 1000ක් කිරීම  අඩු අදායම්ලාභී ජනතාවට අඩු මිලට අත්‍යාවශ්‍ය ආහාර සැපයීමේ ජාතික වැඩපිළිවෙළ ක්‍රියාවට නැංවිම  අඩු අදායම්ලාභීන් වෙනුවෙන් ආහාර මිලදී ගැනීමට විශේෂ ඉලෙක්ට්‍රෝනික කාඩිපතක් නිකුත් කිරීම  දිළිදු හා අඩු ආදායම්ලාභීන් ලෙස හඳුනාගනු ලබන පුද්ගලයන්ට ඉඩම් අමාත්‍යාංශය, ඉඩම් ප්‍රතිස්සංකරණ කොමිසන් සභාව සහ බිම් සවිය සමග සම්බන්ධිකරණය කර කෘෂිකර්ම සංවර්ධන සහ නිවාස හා ව්‍යාපාර වෙනුවෙන් තිස් අවුරුදු බදු පදනම් යටතේ ඉඩම් කැබලි ලක්ෂයක් ලබාදීම  රටින් පිටවීමේ දී සහ මෙරටට පැමිණිමේදී කිසිදු ගුවන් මගියෙකු අපහසුතාවයකට හෝ ප්‍රමාදයකට ලක් නොවන ආකාරයෙන් ගුවන්තොටුපොළ කටයුතු විධිමත් කිරීමට පියවර ගැනීම.  මෙරට සියලු ඉඩම් ඒකක කඩිනමින් මිණුම් කර අවසන් කිරීමට අදාළ අංශවලට උපදෙස් දීම  මධ්‍යම සහ සෙසු අධිවේගී මාර්ග කඩිනමින් ඉදිකිරීමට උපදෙස් ලබාදීම - රත්නපුර අධිවේගයට ප්‍රමුඛතාව - කොළඹ මාර්ග තදබදයට ඉක්මන් පිළියම් - ගාලුපාරට සමාන්තර මුහුදු බඩ මග පානදුර දක්වා - පොදු ප්‍රවාහනය නැංවිමට සැලසුම් - ඉදිකිරීම් දේශීය ඉංජිනේරුවන්ගේ මූලිකත්වයෙන්    සියලු දිස්ත්‍රික්කයන්හි ඇති ආයෝජන අවස්ථා හදුනාගෙන ඒ සඳහා අවසර දීම රජය මගින් සිදුකර විදෙස් ආයෝජකයන් ආකර්ශනය කර ගැනීමේ වැඩපිළිවෙළක් සැකසිම.  එම්සීසී ගිවිසුම පිළිබඳ සවිස්තරාත්මක අධ්‍යයනයක් සිදුකොට නිර්දේශ ඉදිරිපත් කිරීමට විද්වත් කමිටුවක් පත් කිරීම.  රටට එරෙහිව ක්‍රියාත්මක වන රාජ්‍ය නොවන සංවිධාන දහසකට අධික සංඛ්‍යාවක් නියාමනයට පියවර ගැනීම.  පසුගිය රජය මගහැර තිබූ දැවැන්ත ආයෝජන අවස්ථා නැවත රටට ලබා ගැනීමට කටයුතු කිරීම සැමට පොදු නීතියක් වෙනුවෙන්  ඕනෑම තරාතිරමක පුද්ගලයෙක් අත්අඩංගුවට ගැනීමේ දී පුද්ගල කීර්ති නාමයට හා සමාජ තත්ත්වයට බලපෑමක් නොවන පරිදි සුපරික්ෂාකාරීව හා නීතියට අනුකූලව ක්‍රියා කිරීමට වැඩබලන පොලිස්පතිවරයාට උපදෙස් දීම. උද්ගත වූ හදිසි අවස්ථාවලට කඩිනම් විසදුම්  කොරෝනා වෛරසය පැතිර යමින් තිබු චීනයේ වෙසෙන සියලු සිසුන් ගෙන්වා ගැනීමට කඩිනම් පියවර ගැනීම සහ ශ්‍රී ලාංකීය  වුහාන් නගරයේ සිටි සිසුන් සිය රට ගෙන්වා ගත් සිව්වන රාජ්‍යය බවට ශ්‍රී ලංකාව පත් කරමින් ජාත්‍යන්තරව රටට පිළිගැනීමක් ලබාදීම.  උද්ඝෝෂණයක් අතරට පැමිණි මෙරට පළමු සහ එකම පාලකයා ලෙස ඩෙංගු මර්දන උද්ඝෝෂණකරුවන්ට හමුවට ගොස් ඔවුන්ගේ ගැටලු සොයා බැලීම.  වැලිකඩ බන්ධනාගාරයේ නිරීක්ෂණ චාරිකාවක නිරත වෙමින් සිරකරුවන්ගේ තොරතුරු සොයා බැලීම සහ ඔවුන්ගේ ගැටලු පිළිබද සොයා බැලීමට කමිටුවක් පත් කිරීම."
    },
    {
        "content": "ඉතාලියේ කොරොනා වෛරසය (COVID-19) ව්‍යාප්ත වීම මධ්‍යයේ ශ්‍රී ලාංකිකයින්ගේ ආරක්ෂාව සම්බන්ධයෙන් නිරන්තරයෙන් අධීක්ෂණය හ සම්බන්ධීකරණය කිරීමට විදේශ අමාත්‍යාංශ සබදතා අමාත්‍යංශය කටයුතු කරයි. රෝමයේ ශ්‍රී ලංකා තානාපති කාර්යාලය සහ මිලාන් හි කොන්සල් කාර්යාලය සමඟ සම්බන්ධීකරණයෙන් විදේශ සබඳතා අමාත්‍යාංශය විසින් මේ වන විට ඉතාලියේ වාසය කරන ශ්‍රී ලාංකිකයින්ගේ ආරක්ෂාව සහතික කිරීම සඳහා කටයුතු සමීපව අධීක්ෂණය හා සම්බන්ධීකරණය කිරීමට පියවර ගෙන තිබේ. විශේෂයෙන් ලොම්බාර්ඩි කලාපයේ සිටින ශ්‍රී ලාංකිකයින් පිළිබඳව නිරන්තරයෙන් අධීක්ෂණය කිරීමට කටයුතු කරන බව විදේශ සබඳතා අමාත්‍යංශය නිවේදනයක් නිකුත් කරමින් කියා සිටී. රෝමයේ ශ්‍රී ලංකා තානාපති කාර්යාලයට සහ මිලාන්හි ශ්‍රී ලංකා කොන්සල් කාර්යාලයට අනුව මේ වන විට කිසිදු ශ්‍රී ලාංකිකයෙක් වෛරසයට ගොදුරු වී නොමැති බව එම නිවේදනයේ සඳහන් වේ. ශ්‍රී ලාංකිකයන් 104,000 කට වැඩි පිරිසක් ඉතාලියේ වෙසෙන අතර ඉන් සියයට 60 ක් පමණ ලොම්බාර්ඩි කලාපයේ වෙසෙන බවත්, දූත මණ්ඩල මේ වන විට මෙම කලාපවල සෞඛ්‍ය බලධාරීන් සමඟ සන්නිවේදනය කරමින් සිටින අතර ශ්‍රී ලංකා පන්සල්, ප්‍රජා නායකයින් සහ අදාළ සියලු දෙනා සමඟ සම්බන්ධ වී සිටීන බවත් සඳහන් වේ. විශේෂයෙන් ඉතාලියේ සංචාරය කරන ශ්‍රී ලාංකිකයින්ගෙන් විමසිලිමත් වන ලෙසත්, වෛරසය දූෂණය වීම සම්බන්ධයෙන් පළාත් පාලන ආයතන විසින් නිකුත් කරනු ලබන නීති, රෙගුලාසි සහ ආරක්ෂක පියවරයන්ට අනුකූලව අවශ්‍ය සියලු පියවර ගන්නා ලෙසත් විදේශ සබඳතා අමාත්‍යංශය ශ්‍රී ලාංකිකයින්ගෙන් ඉල්ලා සිටියි. තානාපති කාර්යාලය සහ කොන්සියුලර් කාර්යාලය විසින් ක්‍රියාත්මක කරනු ලබන ක්‍ෂණික දුරකථන දැනට පැය 24 පුරාම ක්‍රියාත්මක වන අතර ශ්‍රී ලංකා ප්‍රජාවේ අවශ්‍යතාවයන්ට ප්‍රතිචාර දැක්වීම සඳහා උපකාරක කවුළුවක් ද ක්‍රියාත්මක කිරීමට මේ වන විට කටයුතු කර ඇත. එම ක්‍ෂණික දුරකථන අංක මෙසේයි;"
    },
    {
        "content": "සමස්ත ලංකා ඩෙංගු මර්දන සහායක සංගමයේ සේවකයන් උද්ඝෝෂණයේ නිරතව සිටී ස්ථානයට අද (07) දහවල් ගිය ජනාධිපති ගෝඨාභය රාජපක්ෂ මැතිතුමා ඔවුන්ගේ ගැටලුවලට සවන් දෙමින් තොරතුරු විමසීය. උද්ඝෝෂණය ජනාධිපති කාර්යාලය ආසන්නයේ ගාලු මුවදොර ක්‍රීඩාංගණය අභියස වෙන් කර තිබු ප්‍රදේශයේ ඊයේ (06) සිට පැවැත්විණි. 2017 වසරේ සිට කිසිවෙකුගේ අවධානයට ලක් නොවූ තම සේවයට ස්ථාවර භාවයක් ලබාදෙන්නැයි ඕව්හු ජනාධිපතිතුමාගෙන් ඉල්ලා සිටියහ. බහුකාර්ය කාර්ය සාධක බලකාය මගින් ලබාදීමට අපේක්ෂිත රැකියා ලක්ෂය යටතේ 1300ක් පමණ වන මේ පිරිසට ද රැකියා සපයන බව ජනාධිපතිතුමා පැවසීය. මෙවැනි උද්ඝෝෂණයක් අතරට පැමිණි මෙරට පළමු සහ එකම පාලකයා ලෙස ගෝඨාභය රාජපක්ෂ මැතිතුමාගේ රජයට පූර්ණ සහාය දෙන බව උද්ඝෝෂකයෝ ප්‍රකාශ කළහ."
    },
    {
        "content": "රටට, ජාතියට සහ ආගමට ලැදි වත්මන් ජනාධිපති ගෝඨාභය රාජපක්ෂ මැතිතුමාගේ පාලන සමය තුළ නිසැකවම රටේ ආගමික සහ සාමාජයීය ප්‍රබෝධයක් ඇති වන බවට මහා සංඝරත්නය විශ්වාසය පළ කරති. ත්‍රෛනිකායික මහා සංඝරත්නයේ ප්‍රධානත්වයෙන් (26) පස්වරුවේ කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේ පැවති සමස්ත ලංකා ශාසනාරක්ෂක මණ්ඩල ජාතික සමුළුවේ දී මේ අදහස් පළ කෙරිණ. විශේෂ අනුශාසනාවක් කළ අස්ගිරි පාර්ශ්වයේ මහානායක අතිපූජ්‍ය වරකාගොඩ ශ්‍රි ඤාණරතන නා හිමියෝ දහම් අධ්‍යාපනයේ උන්නතියට මැදිහත්වන්නැයි ජනාධිපතිතුමාගෙන් ඉල්ලා සිටියහ. පසුගිය සමයේ කිහිප වරක් මේ ඉල්ලීම කළ ද ප්‍රමාණවත් මැදිහත්වීමක් සිදු නොවුන බව පෙන්වා දුන් උන්වහන්සේ විනයගරුක රටක් සහ අනාගත පරපුරක් සිය වැඩපිළිවෙළ කරගත් වත්මන් ජනාධිපතිතුමා ඊට දායකත්වයක් දෙනු ඇතැයි විශ්වාසය පළ කළහ. බුද්ධ ශාසනයේ උන්නතිය සහ චිරස්ථිතිය උදෙසාම පිහිටුවනු ලැබු සමස්ත ලංකා ශාසනාරක්ෂක මණ්ඩලය ප්‍රමුඛ බෞද්ධ සංවිධානයකි. ප්‍රාදේශීය ශාසනාරක්ෂක මණ්ඩල 332 කින් සමන්විත එය දහම් පාසල් සිසු නිපුණතා ඇගයීම, දහම් පාසල් ශ්‍රේණි විභාගය, දහම් පාසල් ගුරුවරුන්ට වෛද්‍යධාර පිරිනැමීම, දුෂ්කර ප්‍රදේශවල දරුවන්ට ශිෂ්‍යත්ව පිරිනැමීම ඇතුළු කාර්යයන් රැසක් සිදු කරයි. දහම් පාසල් හා විහාරස්ථාන අභිවෘද්ධිය උදෙසා කරනු ලබන මෙහෙය අගයමින් මෙවර මහා සමුළුව සංවිධාන කර තිබිණ. සමස්ත ලංකා ශාසනාරක්ෂක මණ්ඩලය වෙනුවෙන් පුළුල් මෙහෙවරක් කළ යතිවරයාණන් වහන්සේ ඇගැයිම ජනාධිපතිතුමා විසින් සිදු කෙරිණි. මල්වතු පාර්ශවයේ අනුනායක පූජ්‍ය දිඹුල්කුඹුරේ විමලධම්ම හිමි, ශ්‍රී ලංකා අමරපුර මහා නිකායේ මහා නායක අග්ගමහා පණ්ඩිත පූජ්‍ය කොටුගොඩ ධම්මාවාස හිමි, පූජ්‍ය මාතලේ කුසලධම්ම හිමි, ශාස්ත්‍රපති පූජ්‍ය ගෝනදූවේ ගුණානන්ද හිමි, මහාචාර්ය පූජ්‍ය තුඹුල්ලේ සීලක්ඛන්ද හිමි ප්‍රමුඛ මහා සංඝරත්නය මීට වැඩම කර සිටි අතර ගිහි පැවිදි විශාල පිරිසක් ද එක්ව සිටියහ."
    },
    {
        "content": "සිනමා ප්‍රේක්ෂකත්වය වර්ධනය කිරීම සහ සිනමා සංස්කෘතිය පෝෂණය කිරීමේ අරමුණින් පැවැත්වෙන සිනමා කතිකාව 2020 වැඩසටහනේ දෙවැනි අදියර ජාතික චිත්‍රපට සංස්ථාවේ තරංගනී ශාලාවේදී පෙබරවාරි මස 27 වැනිදා අද පස්වරු 03.00 ට පැවැත්වේ. මෙම වැඩසටහනේආරාධිත දේශනය සඳහා සම්පත් දායකත්වය චිත්‍රපටි අධ්‍යක්ෂ සරත් ධර්මසිරි මහතා සහ ජ්‍යෙෂ්ඨ කථිකාචාර්ය ප්‍රියන්ත ෆොන්සේකා මහතා විසින් සපයන අතර එම දේශන සහ කථිකාව “සිනමා අධ්‍යයනය සහ ප්‍රේක්ෂකයා යන මැයෙන් පැවැත්වේ. සිනමා අධ්‍යාපනයෙහි යෙදී සිටින්නන්, සිනමා රසිකයන්, සිනමා කරුවන්ට වැදගත් වන මෙම වැඩසටහන, ජාතික චිත්‍රපට සංස්ථාවේ සිනමා අධ්‍යාපන ප්‍රවර්ධන හා සංස්කෘතික අංශය මගින් නව මුහුණුවරකින් මාසිකව සිදු කිරීමට නියමිතය. මෙම වැඩසටහනට සමගාමීව ක්වෙන්ටින් ටැරන්ටිනෝ විසින් අධ්‍යක්ෂණය කළ “ Once Upon a Time in Hollywood”චිත්‍රපටය තිරගත වීමට කටයුතු යොදා ඇත."
    },
    {
        "content": "2020 පෙබරවාරි 22 වන දින ත්‍රිකුණාමලය, චීන වරාය ශ්‍රී ලංකා ගුවන් හමුදා ඊගල්ස් ගොල්ෆ් ක්‍රිඩා පිටියේ දී පැවති ‘Commander’s cup 2020’ වාර්ෂික ගොල්ෆ් තරගාවලියේදී නාවික හමුදාව නියෝජනය කරමින් සහභාගී වූ ක්‍රීඩකයින් විශිෂ්ඨ දක්ෂතා දක්වන ලදි. ඒ අනුව, මෙම තරගාවලියේ දී ආරක්‍ෂක අංශ කාණ්ඩයේ වැඩිම ලකුණු ප්‍රමාණය වන ලකුණු 35ක් ලබා ගත් නාවික හමුදාවේ ලුතිනන් කොමාණ්ඩර් හර්ෂ උඩවත්ත මහතා එහි ශූරතාවය සහ දිගුදුර පහරදීමේ ශූරතාවය ද දිනා ගත් අතර, දෙවන ස්ථානය නාවික හමුදාවේ ලුතිනන් කොමාණ්ඩර් රුවන් රත්නායක මහතා විසින් දිනා ගන්නා ලදි. 2018 වර්ෂයේදී මෙම තරඟාවලියේ ශූරතාවය දිනාගත් ලුතිනන් කොමාණ්ඩර් හර්ෂ උඩවත්ත මහතා මෙවරද එම ශූරතාවය දෙවන වරටත් දිනා ගැනීමට සමත්වීම මෙහිදී කැපී පෙනිණි. තරඟාවලියේ සම්මාන ප්‍රදානෝත්සවය එදිනම සවස චීන වරාය ගුවන් හමුදා කඳවුරෙහි ක්ලබ් හවුස් ඊගල්ස් ගොල්ෆ් ලින්ක් හි පවත්වන ලද අතර,  ඒ සඳහා ප්‍රධාන ආරාධිත අමුත්තා ලෙස ශ්‍රී ලංකා ගුවන් හමුදාධිපති එයාර් මාෂල් සුමංගල ඩයස් මහතා සහභාගී වන ලදි."
    },
    {
        "content": "ශ්‍රී ලංකාවේ ළමා මන්දපෝෂණය පිටුදැකීමට ඉහළම ප්‍රමුඛත්වය දීමට ජනාධිපති ගෝඨාභය රාජපක්ෂ මැතිතුමා සහ එක්සත් ජාතීන්ගේ නියෝජිත පිරිසක් අතර ජනාධිපති කාර්යාලයේ අද (26) පැවති සාකච්ඡාවේ දී එකඟත්වය පළ විය. වසර 2030 වන විට ළමා මන්දපෝෂණය පිටු දැකීමට එක්සත් ජාතීන්ගේ සහ ලෝක බැංකුවේ හදිසි ඉල්ලීමට සවන් දීමට තම කාලය කැපකිරීම පිළිබඳ ජනාධිපතිතුමාට ශ්‍රී ලංකාවේ එක්සත් ජාතීන්ගේ නේවාසික නියෝජිත හැනා සිංගර් මහත්මිය සිය ස්තූතිය පළ කළාය. එක්සත් ජාතීන්ගේ සංවිධානය, ලෝක ළමා අරමුදල, ලෝක සෞඛ්‍ය සංවිධානය, ලෝක ආහාර වැඩසටහන, එක්සත් ජාතීන්ගේ සංවර්ධන අරමුදල, ලෝක බැංකුව, ජපානය චීනය සහ යුරෝපා සංගමයේ නියෝජිතයෝ අද ජනාධිපතිතුමා හමු වූහ. වර්තමාන කාර්ය බහුල ජීවන රටාව හේතුවෙන් ජනතාව සාම්ප්‍රදායික ආහාරවලින් ඈත්ව ක්ෂණික, කෙටි ආහාර රටාවකට යොමුව තිබේ. අධික ලෙස සීනි අඩංගු, පෝෂණ කොටස් අඩු වූ මේ ආහාර රටාව තුළ ළමා මන්දපෝෂණය දිනෙන් දින ඉහළ යමින් පවතී. ළමා මන්දපෝෂණය අඩු කිරීමට ශ්‍රී ලංකාව පියවර රැසක් ගෙන තිබුණද ඒවා කෙතරම් ඵලදායී ද යන්න ප්‍රශ්නාර්ථයක් බව ලෝක බැංකු නියෝජිතයෝ පෙන්වා දුන්හ. ජනාධිපතිතුමා සඳහන් කළේ ශ්‍රී ලංකාවේ මන්දපෝෂණයට මුලික හේතුවක් වන දිළිඳුබව පිටුදැකීම අත්‍යාවශ්‍ය සාධකයක් බවයි “අපගේ ආර්ථික ව්‍යාපෘති පදනම්ව ඇත්තේ ජනතා කේන්ද්‍රීය ආර්ථික මොඩලයක් මතයි. දිළිදු ජනතාවගේ ජීවන මට්ටම ඉහළ නැංවීම අපේ අභිප්‍රායයි. ඒ සඳහා අප මේ වන විටත් වැඩසටහන් රැසක් ආරම්භ කර තිබෙනවා. දිළිඳු පවුල්වල සාමාජිකයන්ට රැකියා ලක්ෂයක් ලබාදීම, ප්‍රතිපත්ති ප්‍රකාශයේ සඳහන්ව ඇති පරිදි දිළිදු පවුල් සඳහා සහනාධාර ලබාදීම ඇතුළු වැඩසටහන් ක්‍රියාවට නංවා තිබෙන බව” රාජපක්ෂ මැතිතුමා පෙන්වා දුන්නේය. ළමයෙකු පරිපූර්ණ ලෙස වැඩීමේ දී ඔහු ජීවත්වන පරිසරයේ ඇති වටිනාකම ද ජනාධිපතිතුමා පැහැදිළි කළේය. “පෙර පැවති අප රජය සමයේ පැල්පත්වාසීන් නව නිවාසවල පදිංචි කිරීමේ වැඩපිළිවෙළ ආරම්භ කළා. වැඩසටහන අඛණ්ඩව ක්‍රියාත්මක කිරීමට අපට අවශ්‍යයි” ජනාධිපතිතුමා පැවසීය. ශ්‍රී ලංකාවේ ජනගහණයෙන් 1/3 ක් පමණ නිරතව සිටින්නේ කෘෂිකර්මය සහ ඒ ආශ්‍රිත රැකියාවලයි. මේ අංශය දියුණු කිරීමට නියෝජිතයන්ගේ සහය ඉල්ලා සිටි ජනාධිපතිතුමා කෘෂිකර්ම ක්ෂේත්‍රයේ ඵලදායීතාව, ආහාර සුරක්ෂිතතාව මෙන්ම දිළිදු ජනතාවගේ ආර්ථික මට්ටම ඉහළ නංවා ගැනීමට හැකිවීමෙන් දරුවන්ට මනා පෝෂනයක් සැලසීමේ අවස්ථාව හිමිවන බව ද පෙන්වා දුන්නේය. දරුවන්ගේ පෝෂණය සම්බන්ධයෙන් සලකා බැලීමේ දියුණු කළ යුතු තවත් ක්ෂේත්‍ර ලෙස ධීවර සහ දියර කිරි කර්මාන්තය පෙන්වා දුන් රාජපක්ෂ මැතිතුමා දියර කිරි නිෂ්පාදනය ඉහළ නැංවීමට සහය වන ලෙස නියෝජිත පිරිසගෙන් ඉල්ලා සිටියේය. සෞඛ්‍ය ක්ෂේත්‍රයේ දියුණුවට ශ්‍රී ලංකාව විශාල පිරිවැයක් දරයි. ගුණාත්මක ඖෂධ දැරිය හැකි මිලකට ලබාදීම වැනි ගැටළුවලට මේ වන විට අප මූහුණ දී සිටිනවා. ග්‍රාමීය සෞඛ්‍ය සේවාවන්හි තත්ත්වය වැඩිදියුණු කිරීමේ අවශ්‍යතාවය ද ජනාධිපතිතුමා පැහැදිළි කළේය."
    },
    {
        "content": "දේශපාලන පලිගැනීම් පිළිබඳ තොරතුරු ලබාගැනීම සඳහා පත් කළ ජනාධිපති පරීක්ෂණ කොමිෂන් සභාවේ පැමිණිලි භාරගැනීමේ කාලය දීර්ඝ කෙරේ."
    },
    {
        "content": "දිස්ත්‍රික්කවල ජන ගැටලුවලට කඩිනම් විසදුම් දීමේ අරමුණින් සංවිධාන කෙරෙන දිස්ත්‍රික් සම්බන්ධීකරණ කමිටු රැස්වීම් මාලාවේ පළමුවැන්න ගාල්ල දිස්ත්‍රික්කයේ උඩුගම හෝමාදොළ රාජගිරි ලෙන් විහාරස්ථානයේ දී ජනාධිපති ගෝඨාභය රාජපක්ෂ මැතිතුමාගේ ප්‍රධානත්වයෙන් (27) පෙරවරුවේ පැවැත්විණ. සංඛ්‍යා ලේඛන අනුව ගාල්ල දිස්ත්‍රික්කයේ දුප්පත්ම ග්‍රාමයක් වන උඩුගම, හෝමාදොළ, කොතලාවලපුර ග්‍රාමය ජනාධිපතිතුමා විසින් තොරා ගනු ලැබීය. මෙලෙස පැවැත්වෙන දිස්ත්‍රික් කමිටු රැස්වීම් සඳහා වැය වන මුදල් සීමා කර ඉන් ලැබෙන ප්‍රතිලාභ ග්‍රාමීය ජනතාවට ලබාදීම ජනාධිපතිතුමාගේ අරමුණයි. සාකච්ඡාව ආරම්භයේ දී දිස්ත්‍රික්කයේ නගර, ග්‍රාමීය ආර්ථික සංවර්ධන සහ ආපදා කළමනාකරණ සැලසුම් ජනාධිපතිතුමා වෙත ඉදිරිපත් කෙරිණ. දිස්ත්‍රික්කයේ ජනතාව මුහුණ දෙන දේශපාලන, සමාජ, ආර්ථික ගැටළු ක්ෂේත්‍ර රැසක් ඔස්සේ සාකච්ඡාවට ලක් විය. දුගී බව තුරන් කිරීම, සැමට නිරෝගීමත් දිවියක් මෙන්ම මනා අධ්‍යාපන පසුබිමක් සැකසීම, කෘෂි හා ධීවර ක්ෂේත්‍රයන්හි කඩිනම් සංවර්ධනය පිළිබඳ විශේෂ අවධානය යොමු විය. ජනාධිපතිතුමා රැස්වීමට සහභාගීවීමට යන මග දෙපස රැස්ව සිටී ජනතාව හමුවී ඔවුන්ගේ ප්‍රශ්න මොනවාදැයි විමසීය. කටුපොල් වගාවෙන් පරිසරයට වන හානිය පිළිබදව ඕව්හු පැමිණි කළහ. සාකච්ඡාවේ පළමු ගැටලුව ලෙස මේ පිළිබඳ අවධානය යොමු විය. ප්‍රදේශයේ පැණ නැගී ඇති ජල හිඟයට කටුපොල් වගාව බෙහෙවින් බලපා ඇත. ඒ පිළිබඳ විධිමත් පාරිසරික අධ්‍යයනයක් වහාම සිදුකරන ලෙස ජනාධිපතිතුමා උපදෙස් දුන්නේය. මෙමගින් ඉහළ ආදායමක් ලැබේ. එහෙත් පරිසරයට හානියක් සිදුවන්නේ නම් ලාභයෙන් ඵලක් නොවන බව පෙන්වා දුන් ජනාධිපතිතුමා වහාම කටුපොල් වගාව නතර කිරීමට පියවර ගන්නා ලෙස නිලධාරීන්ට උපදෙස් දුන්නේය. පොල්තෙල් පරිභෝජනයට ජනතාව දිරි ගැන්විය යුතුය. එහි ප්‍රතිඵලයක් ලෙස පොල් වගාව ද සංවර්ධනය වනු ඇත. රබර් ආශ්‍රිත කර්මාන්ත ශාලා රැසක් ආරම්භ කර තිබේ. එහෙත් එම නිෂ්පාදනවලට අවශ්‍ය රබර් ප්‍රමාණවත් අයුරින් නොලැබෙන බව පෙන්වා දුන් ජනාධිපතිතුමා රබර් වගාව කෘෂිකර්මාන්තයක් ලෙස නගා සිටුවීමට පියවර ගන්නා ලෙස ද දැනුම් දුන්නේය. එය දිරි ගැන්වීම පිණිස රබර් ආනයනය වහාම නතර කිරීම පිළිබඳව ද ජනාධිපතිතුමාගේ අවධානය යොමු විය. ගාල්ල දිස්ත්‍රික්කයේ ග්‍රාමීය පාසල්වල පවතින ඉංග්‍රීසි ගුරු හිගය පිළිබඳව ප්‍රදේශයේ දේශපාලනඥයෝ ජනාධිපතිතුමාගේ අවධානය යොමු කළහ. කඩිනමින් එම පුරප්පාඩු පිරවීමටත්, ගණිත විද්‍යා විෂයන් ඉගැන්වීමට අවශ්‍ය ගුරුවරු මෙන්ම ක්‍රමවේදයන් විධිමත් කිරීමටත් ජනාධිපතිතුමා උපදෙස් දුන්නේය. මහින්දෝදය තාක්ෂණ විද්‍යාගාර බිහි කිරීමේ අරමුණ ක්‍රියාවට නංවමින් නව තාක්ෂණය මගින් කාලීනව ඉංග්‍රීසි, ගණිත විද්‍යා විෂයන් ඉගැන්වීමට පසුබිම සකසන්නැයි එතුමා පැවසීය. නෙළුව, නාගොඩ, උඩුගම ඇතුළු ප්‍රදේශ රැසක පැන නැගී ඇති පානීය ජල ගැටළුව පිළිබඳව ද දීර්ඝ වශයෙන් සාකච්ඡාවට ලක් විය. දිස්ත්‍රික්කයේ පවතින අඩු පාඩු සහ ගැටලු ප්‍රමුඛතා පදනමෙන් විසඳීමට පියවර ගන්නැයි ජනාධිපතිතුමා උපදෙස් දුන්නේය. දියත් කර ඇති ප්‍රජා සහ සෙසු ජල ව්‍යාපෘති නිම කිරීමට අවශ්‍ය මුල්‍ය ප්‍රතිපාදන ලබාදී පානීය ජල ගැටලුවට විසඳුම් ලබාදෙන්නැයි ද ජනාධිපතිතුමා දැනුම් දුන්නේය. කොන්ත්‍රාත්කරුවන් නිසි අයුරින් වැඩ නිමකර නොමැතිනම් ඔවුන් වහාම ඉවත් කරන්නැයි කීය. ඝන අපද්‍රව්‍ය කළමනාකරණ ගැටළුව ද සාකච්ඡාවට ලක් වූ ප්‍රමුඛ කරුණකි. ප්‍රාදේශිය මට්ටමින් ජනතාව දැනුවත් කර නිශ්කාෂන ව්‍යාපෘතිවලට සහාය වන ලෙස ජනාධිපතිතුමා පළාත් පාලන ආයතනවලට දැනුම් දුන්නේය. ග්‍රාමීය වෛද්‍ය මධ්‍යස්ථාන යතාවත් කිරීම කෙරෙහි ද අවධානය යොමු විය. වෛද්‍යවරු, හෙදියන් ප්‍රමාණවත් අයුරින් ඒවාට යොමුකර ජනතාවට අවශ්‍ය පහසුකම් සලසන්නැයි සෞඛ්‍ය බලධාරීන්ට උපදෙස් දුන් ජනාධිපතිතුමා එමගින් කොළඹ සහ ප්‍රධාන නගර ආශ්‍රිත රෝහල්වල තදබදය විශාල වශයෙන් අඩු කරගත හැකි බව ද පෙන්වා දුන්නේය. ගාල්ල දිස්ත්‍රික්කයේ ග්‍රාමීය මාර්ග හා පාලම් ඉදිකිරීම, ගංවතුර පාලනය, නාගරික සංවර්ධනයේ දී බලපා ඇති ගැටලුවලට විසදුම් ලබාදීම කෙරෙහි ද අවධානය යොමු විය. මෙරට සංචාරක ක්ෂේත්‍රයේ සුවිශේෂී ස්ථානයක් ගාල්ල දිස්ත්‍රික්කයට හිමි වේ. හික්කඩුව, වෙරළ තීරයේ සංචාරකයන්ගේ ආරක්ෂාව සහ ප්‍රදේශයේ වැදගත්කම පිළිබඳ ඔවුන් දැනුවත් කිරීමට පියවර ගන්නා ලෙස ජනාධිපතිතුමා උපදෙස් දුන්නේය. උණවටුන ආශ්‍රිතව සංචාරක පොලීසියක් වහාම ඉදිකිරීමට ද තීරණය කෙරිණ. ධීවර කර්මාන්තය නගා සිටුවීමට දිස්ත්‍රික්කයේ ඇති ධීවර වරාය ආශ්‍රිත ගැටලු හඳුනාගෙන ඒ ඒ අමාත්‍යාංශ වෙත වගකීම් පැවරීමට ද පියවර ගනු ලැබිණ. හඳුනාගත් ජන ගැටලු කඩිනමින් විසඳීමට පියවර ගන්නැයි ඒ ඒ අමාත්‍යාංශ නිලධාරින්ට ජනාධිපතිතුමා දැනුම් දුන්නේය. දිස්ත්‍රික් සංවර්ධන කමිටු රැස්වීමේ දී මතු කෙරුණු ඇතැම් ගැටළුවලට ඒ මොහොතේම විසඳුම් ලැබිණ. උඩුගම රෝහලට ජල බවුසරයක් සැපයීම, විදුහල්පතිවරු නැති පාසල්වලට විදුහල්පතිවරු පත් කිරීම, සුළු පරිමාණ ජල සම්පාදන ව්‍යාපෘති සඳහා හිඟ මුදල් සම්පාදනය ඒ අතර විය. ගාල්ල දිස්ත්‍රික් නායක අමාත්‍ය රමේෂ් පතිරණ මහතාගේ මූලිකත්වයෙන් පැවති දිස්ත්‍රික් සම්බන්ධීකරණ රැස්වීමට කැබිනට් සහ රාජ්‍ය අමාත්‍යවරු, ජනාධිපති ලේකම් ආචාර්ය පී.බී. ජයසුන්දර, අග්‍රාමාත්‍ය ලේකම් ගාමිණි සෙනරත් යන මහත්වරු ඇතුළු අමාත්‍යාංශ ලේකම්වරු සහ නිලධාරිහූ එක්ව සිටියහ. දීප ව්‍යාප්තව පැවැත්වෙන් දිස්ත්‍රික් කමිටු රැස්වීම් මාලාවට සමගාමීව පරිසර දූෂණය අවම කිරීමේ අරමුණින් පැල සිටුවීමේ වැඩසටහනක් ද ජනාධිපතිතුමාගේ සංකල්පයක් මත ක්‍රියාවට නංවා තිබේ. ගාල්ල දිස්‍ත්‍රික්කයේ පැල 300ක් සිටුවීමේ වැඩසටහනේ සමාරම්භය සනිටුහන් කරමින් ජනාධිපතිතුමා විහාරස්ථාන භූමියේ පැළයක් රෝපණය කළේය. රැස්වීමට පැමිණි ජනාධිපතිතුමා විහාරාධිපති ස්වාමින් වහන්සේ බැහැ දැක ආශිර්වාද ලබා ගත්තේය."
    },
    {
        "content": "2019 නේපාලයේ පැවති දකුණු ආසියානු ක්‍රීඩා උළෙල පිළිබද ශ්‍රී ලංකාවේ සහභාගීත්වය සමාලෝචනය කිරීම සදහා අධ්‍යාපන, ක්‍රීඩා හා තරුණ කටයුතු අමාත්‍ය ඩලස් අලහප්පෙරුම මහතා විසින් පත් කළ කමිටුවේ වාර්තාව ( 27)ක්‍රීඩා අමාත්‍යංශයේදි අමාත්‍යතුමා වෙත පිළිගන්වන ලදි. මෙහිදී අදහස් දැක්වූ අමාත්‍යවරයා පැවසුවේ මෙම තරගාවලිය පිළිබදව ක්‍රීඩා අමාත්‍යාංශය, ක්‍රීඩා සංවර්ධන දෙපාර්තමේන්තුව ඇතුලු ක්‍රීඩා සංගම් හා නිළධාරීන් ද සම්බන්ධයෙන් දැඩි විවේචනයක් මාධ්‍යගත වුණා. සියලුම මාධ්‍ය වාර්තා විවිධ  කෝණ වලින් මෙය දිහා බලලා ධනාත්මක විවේචන රාශියක් ඉදිරිපත් කරලා තිබුණා. අපි ඒ එකක්වත් සෘනාත්මකව හිතුවේ නැහැ. ඒ සියල්ල ගෞරවයෙන් භාර ගන්නවා. මේ පිළිබදව එල්ල වූ  චෝදනා සියල්ල පදනම් කරගෙන මීට සති 07 කට පමණ පෙර අමාත්‍යාංශය විදියට අපි තීරණය කළා සමස්ථ ක්‍රීඩා උළෙල සම්බන්ධයෙන් සොයා බැලීමක් කරන්න. ඒ අනුව අපි විශේෂ කමිටුවක් පත් කළා. එහි සභාපති ලෙස ග්‍රෙගරි ගැමුණු ද සිල්වා මහතා කටයුතු කළ අතර කමිටු සාමාජිකයින් ලෙස එයාර් වයිස් මාර්ෂල් (විශ්‍රාමික) එල්මෝ පෙරේරා, සමන්  කුමාර ගුණවර්ධන, දමින්ද විජේසූරිය යන මහත්වරු කටයුතු කළා. මේ සියළු දෙනා ක්‍රීඩාවේ විවිධ මානයන්හි කැපවීමෙන් සේවය කරපු මහත්වරුන්. ඔවුන් ස්වෙච්ඡාවෙන් මේ කටයුත්ත සිදු  කළා. ප්‍රධාන කරුණු 10 ක් ඔස්සේ විශාල කැපකිරීමකින් සති 06 ක පමණ කාලයක් පුරා හොද අධ්‍යයනයක් කරලා මේ පිළිබද පරිපූර්ණ වාර්තාවක් හදලා ඉදිරිපත් කළා කියලා මම විශ්වාස  කරනවා. එම වාර්තාව තමයි ඔබ සියලුදෙනා ඉදිරිපිටදී අද මා අතට පත් වූයේ. මෙහි අන්තර්ගතය ගැන කතා කරන්න මෙහි අඩංගු කරුණු ගැන හැදෑරිමක් කරන්න අවශ්‍යයි. අමාත්‍යාංශය පැත්තෙන් මේ සම්බන්ධව අධ්‍යනය කර අවසන් වූ වහාම මාධ්‍ය සමග වාර්තාවේ  අඩංගු කරුණු ගැන පරිපූර්ණ සාකච්ඡාවකට එළඹෙන්න පුළුවන් වෙනවා. මෙම වාර්තාවේ අඩංගු ධනාත්මක හෝ සෘනාත්මක කිසිදු කරුණක් සගවන්නේ නැතිව මාධ්‍ය වෙත සම්පූර්ණ  වාර්ථාවම ඉදිරිපත් කරන බවට මම සහතික වෙනවා. එහිදී මාධ්‍ය ඇමතූ අමාත්‍යවරයා තව දුරටත් ප්‍රකාශ කළේ, මෙලෙස මෙම වාර්ථාව සකස් වීම ශ්‍රී ලංකාවේ මාධ්‍ය මෙහෙවරට, මාධ්‍ය භාවිතාවට සිදු කළ ගෞරවයක් ලෙස පිළිගන්වනවා. සමහර  විවේචන අපිට ලැබෙන්නේ ක්‍රීඩාව රැක ගැනීමේ, ක්‍රීඩාවේ ආත්මය රැකගැනීමේ වුවමණාවෙන් කරන දේවල් ලෙස. ඒ නිසා අපේත් වගකීමක් තිබෙනවා එයට අවශ්‍ය නායකත්වය, මැදිහත්වීම  ලබා දෙන්න. වඩාත් නිවැරදි, නිරෝගී ක්‍රීඩාවක් වෙනුවෙන් මාධ්‍ය ගන්නා වෑයම සම්බන්ධයෙන් මම ස්තූතිවන්ත වෙනවා. මෙම අවස්ථාවට ක්‍රීඩා අමාත්‍යාංශයේ අතිරේක ලේකම් (පාලන හා ප්‍රසම්පාදන) වී.කේ.ඒ.අනුර මහතා, අතිරේක ලේකම් (සංවර්ධන) එස්.අරුල් රාසා මහතා හා ක්‍රීඩා සංවර්ධන  දෙපාර්තමේන්තුවේ අධ්‍යක්ෂ ජනරාල් අමල් එදිරිසූරිය මහතා සහභාගී විය."
    },
    {
        "content": "පාර්ලිමේන්තුවේ රජයේ ගිණුම් පිළිබඳ කාරක සභාව 2018 වර්ෂයේ මූල්‍ය පාලන නීති රීති හා රෙගුලාසිවලට අනුගතවීමේ කාර්ය සාධනය පිළිබඳ සතුටුදායක ප්‍රතිඵල පෙන්වු ආයතන ඇගයීම ජනාධිපති ගෝඨාභය රාජපක්ෂ මැතිතුමාගේ ප්‍රධානත්වයෙන් (28) පෙරවරුවේ පාර්ලිමේන්තු සංකීර්ණයේ දී සිදු කෙරිණ. රාජ්‍ය ගිණුම් කාරක සභාව 2018 වර්ෂයේදී රාජ්‍ය, පළාත් සභා සහ පළාත් පාලන ආයතන 844ක් ඇගයීමට ලක්කර ඇත. ඉන් තෝරාගත් රාජ්‍ය ආයතන 109කට සම්මාන පිරිනැමින. රන් සම්මාන 55ක්, රිදී සම්මාන 23ක් හා සම්මාන සහතික 31ක් ප්‍රදානය කරනු ලැබීය. විශිෂ්ටතා දැක්වූ ආයතන වෙත රන් සම්මාන පිරිනැමීම ජනාධිපතිතුමා අතින් සිදු විය. රාජ්‍ය ගිණුම් කාරක සභාවේ අරමුණ රාජ්‍ය සේවකයන් නීතියෙන් බැඳ තැබීම නොවේ යැයි උත්සව සභාව අමතමින් ජනාධිපතිතුමා පැවසීය. ඉදිරියේ දී පාර්ලිමේන්තුවේ මූල්‍ය අධීක්ෂණයට ලක් වන සියලු රාජ්‍ය ආයතන ආවරණය වන පරිදි ඇගයීම සිදු විය යුතු බව ජනාධිපතිතුමා සඳහන් කළේය. ඉදිරිපත් කෙරෙන ප්‍රශ්නාවලිය ද යාවත්කාලීන විය යුතුය. පුද්ගලික අංශය සිය ආයතන මෙහෙයවීමේ දී අනුගමනය කරන ක්‍රමවේද ආදර්ශයක් ලෙස ගැනීමේ වැදගත්කම ජනාධිපතිතුමා පෙන්වා දුන්නේය. කළමනාකරණ විමර්ශනය වේගවත් මෙන්ම පුළුල් කිරීමට රජය කැප වී සිටී. දෛනිකව ජනාධිපති කාර්යාලය ඉදිරිපිටට රාජ්‍ය ආයතන උද්ඝෝෂණ කණ්ඩායම් කිහිපයක් පැමිණේ. මේ නිසා තම ප්‍රතිපත්ති ක්‍රියාත්මක කිරීම වෙනුවට උද්ඝෝෂකයන් සඳහා වැඩි කාලයක් වෙන් කිරීමට ජනාධිපති කාර්ය මණ්ඩලයට සිදුව තිබේ. අවසානයේ දී උද්ඝෝෂණ කණ්ඩායම්වල වගකීම අදාළ අමාත්‍යාංශ භාරගත යුතු බව ජනාධිපතිතුමා පැවසීය. මහජන මුදල් පිළිබඳ පූර්ණ බලය පාර්ලිමේන්තුව සතුය. ඇතැම් රාජ්‍ය ආයතනවල සිදුවන මූල්‍ය අවභාවිතය පිළිබඳව මාධ්‍ය වාර්තා කරයි. පාර්ලිමේන්තුව අනුමත කළ වියදම් ඉක්මවා ගනුදෙනු වංචා සිදුවීමේ දී රාජ්‍ය දෙපළ ආරක්ෂා වි තිබෙනවා දැයි හෙළි කිරීමේ වැදගත් කාර්ය භාරය රාජ්‍ය ගිණුම් කාරක සභාව සතු බව ජනාධිපතිතුමා කියා සිටියේය. කතානායක කරූ ජයසූරිය. අමාත්‍ය ජොන්ස්ටන් ප්‍රනාන්දු, රාජ්‍ය ගිණුම් කාරක සභාවේ සභාපති රාජ්‍ය අමාත්‍ය ලසන්ත අලගියවන්න, සිසිර ජයකොඩි, ඩුලීප් විජේසේකර පාර්ලිමේන්තු මන්ත්‍රීවරු, පාර්ලිමේන්තු මහලේකම් ධම්මික දසනායක, විගණකාධිපති, අමාතාංශ ලේකම්වරු ඇතුළු දෙපාර්තමේන්තු ප්‍රධානීහු සහ රාජ්‍ය නිලධාරිහු මීට එක්ව සිටියහ."
    },
    {
        "content": "ස්විට්සර්ලන්තයේ ජිනීවා නුවරදී පැවැති එක්සත් ජාතීන්ගේ මානව හිමිකම් කවුන්සිලයේ 43 වැනි සැසිවාරයට සහභාගී වූ විදේශ සබඳතා ඇමති දිනේෂ් ගුණවර්ධන මහතා ඇතුළු දූත පිරිස අද (29) කොළඹ කටුනායක බණ්ඩාරනයක අන්තර්ජාතික ගුවන්තොටුපලින් මව් රටට පමිණියේ ය. එහිදී අමාත්‍යවරයා ප්‍රමුඛ පිරිස මහත් හරසරින් පිළිගැනීමට කටයුතු කර තිබූ අතර අතිවිශාල පිරිසක් මේ අවස්ථාවට එක්ව සිටියේ ය. ''ජිනීවා මානව හිමිකම් කොමිෂන් සභාව ඉදිරියේ ශ්‍රී ලංකාවේ මතය ඉතාම පහැදිළිව ප්‍රකාශ කිරීමට ලැබීම ශ්‍රී ලංකාවාසී ජනතාවට තමන්ගේ ගෞරවයට විශේෂ අවස්ථාවක් ලෙස සළක්න්නට පුළුවන්.ජනාධිපති ගෝඨාභය රාජපක්ෂ මහතාගේ ජයග්‍රහනයෙන් පසු ශ්‍රී ලංකාව ඉදිරියට ගමන් කරන ගමන් මාර්ගය, පසුගිය කාලයේ ඉදිරිපත් කළ දේශ විරෝධී සම අනුග්‍රහ යෝජනාවෙන් අප ඉවත් වෙන බව ඉතා පැහැදිළිව ප්‍රකාශ කළා.රටවල් රාශියක සහයෝගය අප හමුවේ ප්‍රකාශ කර තිබීම අතිශව වැදගත් කරුණක්.මිත්‍යා කරුණු හා සංඛ්‍යාලේඛන පදනම් කරගෙන සුළු පිරිසක් මෙහෙයවූ කරුණ පිළිබඳව සත්‍ය හෙළි කිරීමට හැකි වූ බවද ''අමාත්‍යවරයා එහිදී මාධ්‍ය වෙත සඳහන් කර සිටියේ ය"
    },
    {
        "content": "ජනාධිපති ගෝඨාභය රාජපක්ෂ මැතිතුමාගේ ඡායාරූප හෝ අතින් සිතුවම් කරන ලද එතුමාගේ රුව ප්‍රසිද්ධ ස්ථානවල ප්‍රදර්ශනය නොකරන්නැයි අදාළ පාර්ශ්වයන්ගෙන් ඉල්ලීමක් කෙරේ. ජනාධිපතිතුමාගේ රුව චිත්‍රණයත් එසේ සිතුවම් කරන ලද ආලේඛ්‍ය චිත්‍ර (Portrait) සහ ඡායාරූප අධීක්ෂණයකින් තොරව මග දෙපස සහ උත්සව භූමිවල ප්‍රදර්ශනයත් සිදුවන බව නිරීක්ෂණය කර ඇත. තමාගේ රුව සිතුවම් කරන පිරිස් වෙත ස්තූතිය පුද කරන රාජපක්ෂ ජනාධිපතිතුමා එසේ කිරීමෙන් වැළකීම මැනවැයි පවසයි. පුද්ගල ප්‍රතිරූප ප්‍රවර්ධනය තමා අගය නොකරන බව එතුමා කියා සිටී."
    },
    {
        "content": "පොලිස් අන්තර් කොට්ඨාස මළල ක්‍රීඩා උළෙලේ සමාප්ති උත්සවය ජනාධිපති ගෝඨාභය රාජපක්ෂ මැතිතුමාගේ ප්‍රධානත්වයෙන් (28) පස්වරුවේ බම්බලපිටිය පොලිස් ක්‍රීඩාංගණයේ දී උත්කර්ෂවත් අයුරින් පැවැත්විණි. 83 වන වරට පැවති ක්‍රීඩා උළෙල ජවන හා පිටිය ඉසව් රැසකින් සමන්විත විය. දින 03 ක් පුරා පැවති ක්‍රීඩා උළෙලට පොලිස් කොට්ඨාස 60ක් නියෝජනය කරමින් හාරදහසකට අධික ක්‍රීඩක ක්‍රීඩිකාවෝ සහභාගී වූහ. ආරක්ෂක ලේකම් විශ්‍රාමික මේජර් ජනරාල් කමල් ගුණරත්න සහ වැඩබලන පොලිස්පති සී.ඩී වික්‍රමරත්න යන මහත්වරු විසින් ජනාධිපතිතුමා පිළිගත් අතර, කණ්ඩායම් 30 කින් සමන්විත පොලිස් උත්තමාචාර ද පිරිනැමින. උත්තමාචාර පෙළපාලියේ හොඳම තූර්ය වාදන කණ්ඩායම් වෙත තිළිණ ප්‍රදානය ජනාධිපතිතුමා අතින් සිදු කෙරිණ. සමස්ත තරඟාවලියේ ශූරතාව පොලිස් ක්ෂේත්‍ර බලකා මූලස්ථානය දිනාගත් අතර අනුශූරතාව හිමිවූයේ අග්‍රාමාත්‍ය ආරක්ෂක දිසාවටයි. වැඩබලන පොලිස්පති සී.ඩී. වික්‍රමරත්න මහතා වෙත ද ජනාධිපතිතුමා අතින් සමරු තිළිණයක් පිළිගැන්විණි. පොලිස් සංස්කෘතික අංශය හා පොලිස් තූර්ය වාදන අංශය එක්ව ඉදිරිපත් කළ සංදර්ශනයකින් මේ අවස්ථාව වර්ණවත් විය. මෙරට පැවැත්වෙන ක්‍රීඩා තරඟ අතර පොලිස් අන්තර් කොට්ඨාස මළල ක්‍රීඩා උළෙලට ප්‍රධාන තැනක් හිමි වේ. ශ්‍රී ලංකා පොලීසිය මෙමගින් නවක දක්ෂ ක්‍රීඩක ක්‍රීඩිකාවන් රැසක් හඳුනා ගනී. දක්ෂතා දක්වන ක්‍රීඩක ක්‍රීඩිකාවන්ට ජාතික හා අන්තර් ජාතික මට්ටමේ තරඟවලට සහභාගීවීමේ අවස්ථාව හිමි වේ. අමාත්‍ය චමල් රාජපක්ෂ මහතා ඇතුළු ආරාධිත පිරිසක් මේ අවස්ථාවට එක්ව සිටියහ."
    },
    {
        "content": "පාර්ලිමේන්තුව විසුරුවාහැරීමට අදාළ ගැසට් නිවේදනය නිකුත් කර ඇත. ඒ අනුව පාර්ලිමේන්තු මැතිවරණයේ නාම යෝජනා කැඳවීම මාර්තු 12 සිට 19 දක්වා සිදුකිරීමට නියමිතයි. අප්‍රේල් 25 වනදා පාර්ලිමේන්තු මැතිවරණය පවත්වන දිනය ලෙස සඳහන් වේ. 9 වන පාර්ලිමේන්තුවේ පළමු රැස්වීම මැයි මස 14 වනදා රැස්වීමට නියමිතය."
    },
    {
        "content": "මල්වතු මහාවිහාරයීය මංගල උපෝසථාගාරයේ උපාධ්‍යාය පදවිය සහ දක්ෂිණ ලංකාවේ ප්‍රධාන සංඝනායක පදවියෙන් පිදුම් ලැබූ අතිපූජ්‍ය මැටරඹ හේමරතන නායක හිමිපාණන් වහන්සේට ශ්‍රි සන්නස් පත්‍ර ප්‍රදානෝත්සවය ගාල්ල, උණවටුන යටගල රජමහා විහාරයේ දී ජනාධිපති ගෝඨාභය රාජපක්ෂ මැතිතුමාගේ සහ අග්‍රාමාත්‍ය මහින්ද රාජපක්ෂ මැතිතුමාගේ ප්‍රධානත්වයෙන් ඊයේ (29) පස්වරුවේ පැවැත්විණි. පූජ්‍ය මැටරඹ හේමරතන නායක ස්වාමින් වහන්සේ වෙත ශ්‍රී සන්නස් පත්‍රය පිළිගැන්වීම ජනාධිපතිතුමා අතින් සිදු විය. අග්‍රාමාත්‍යතුමා විජිණිපත පිළිගැන්වීය. දශක 03ක කාලයක් ත්‍රස්තවාදය රට වෙළා සිටී සමයෙහි මැටරඹ හේමරතන හිමියන් කළ යුග මෙහෙවර අග්‍රාමාත්‍ය මහින්ද රාජපක්ෂ මැතිතුමා විසින් සිහිපත් කරනු ලැබීය. යටගල රජමහා විහරය, ඓතිහාසික සිතුල්පව්ව රජමහා විහාරය සහ ඓතිහාසික මගුල් මහා විහාරය ඇතුළු විහාරස්ථාන අටක විහාරාධිපති ධූරය හොබවන පූජ්‍ය මැටරඹ හේමරතන නායක හිමියන් සිදුකරන ශාසනික සේවාව අතිවිශාල බව අග්‍රාමාත්‍යතුමා සඳහන් කළේය. උන්වහන්සේ “උසස් පෙළ බෞද්ධ ධර්ම සංඝාය, ලේඛන රේඛා සහ හින්දු ආර්ය සංස්කෘතිය, වන්දනා ගාථා සහ ඓතිහාසික මගුල් මහා විහාරය ඇතුළු ග්‍රන්ථ රුසක් රචනා කර තිබේ. බුදු සසුනේ චිරස්ථිතිය වෙනුවෙන් හේමරතන හිමියන් ගෙන යන ශාසනමාමක සහ ජාතිමාමක සේවාව ද අගමැතිතුමා සිහිපත් කළේය. අභිනව නා හිමියන් ජනාධිපතිතුමා සහ අග්‍රාමාත්‍යතුමා වෙත ආශිර්වාද කරමින් තිළිණ ප්‍රදානය කිරීමක් ද සිදු කෙරිණ. මහානායක, අනුනායක ස්වාමින් වහන්සේ ප්‍රධාන මහා සංඝරත්නය, මැති ඇමතිවරු ඇතුළු විශාල පිරිසක් පුණ්‍යෝත්සවයට එක්ව සිටියහ."
    },
    {
        "content": "2020 මාර්තු 06 සිට ඉදිරි මාස 03 සඳහා මැතිවරණ වියදම් ඇතුළුව රජයේ වියදම් පියවා ගැනීමට භාණ්ඩාගාර ලේකම්වරයාට බලය පවරමින් ජනාධිපති ගෝඨාභය රාජපක්ෂ මැතිතුමා අධිකාරි බලපත්‍රය නිකුත් කළේය. ඒ ජනාධිපතිවරයාට ආණ්ඩුක්‍රම ව්‍යවස්ථාවෙන් පැවරී ඇති බලතල ප්‍රකාරවය. රජය විසින් ගෙවීමට ඇති හිඟ බිල්පත් හා අනිකුත් ප්‍රමුඛතාවන්ට වියදම් කිරීමට ඒ අනුව අමාත්‍යාංශවලට හැකියාව ලැබේ."
    },
    {
        "content": "මහනුවර දිස්ත්‍රීක් පාර්ලිමේන්තු මන්ත්‍රී අමාත්‍ය මහින්දානන්ද අළුත්ගමගේ මහතාගේ දේශපාලන දිවියට තිස් වසරක් පිරීම නිමිත්තෙන් ඊයේ (01) පස්වරුවේ මහනුවරදී පැවති උපහාර උළෙලේ ප්‍රධාන ආරාධිතයන් ලෙස ජනාධිපති ගෝඨාභය රාජපක්ෂ මැතිතුමා සහ අග්‍රාමාත්‍ය මහින්ද රාජපක්ෂ මැතිතුමා සහභාගී වූහ. අමාත්‍ය ඩලස් අලහප්පෙරුම මහතා සහ බස්නාහිර පළාත් ආණ්ඩුකාර සීතා අරඹේපොළ මහත්මිය “මා දුටු මහින්දානන්ද” මැයෙන් වූ විශේෂ දේශන කළහ. “තිස් වසරක මහින්දානන්දය” ග්‍රන්ථය මහා සංඝරත්නයට සහ ජනාධිපතිතුමාටත්, අගමැතිතුමාටත් පිරිනැමීම අමාත්‍ය මහින්දානන්ද අළුත්ගමගේ මහතා අතින් සිදු කෙරිණ. පාර්ලිමේන්තුව තුළ මහින්දානන්ද අළුත්ගමගේ මහතා නැගූ හඬ දේශපාලන වශයෙන් දැවැන්ත ශක්තියක් වූ බව උත්සව සභාව අමතමින් අග්‍රාමාත්‍ය මහින්ද රාජපක්ෂ මැතිතුමා සඳහන් කළේය. තම රජය පරාජයට පත්වූ අවස්ථාවේ සිට නව පක්ෂයක් ගොඩනැඟීමටත්, නව ජනාධිපතිවරයෙකු පත්කර ගැනීමටත් මහින්දානන්ද මහතා කැපවී ක්‍රියා කළ බව ද අගමැතිතුමා සිහිපත් කළේය. මහා සංඝරත්නය, මහනුවර දිස්ත්‍රික්කය නියෝජනය කරන මැති ඇමතිවරු සහ විවිධ ක්ෂේත්‍රවල පිරිසක් මේ අවස්ථාවට එක්ව සිටියහ."
    },
    {
        "content": "ඉතාලිය, දකුණු කොරියාව සහ ඉරානය යන රටවල සිට ශ්‍රී ලංකාවට පැමිණෙන මඟීන්ගේ නිරෝධායන කටයුතු වෙනුවෙන් ගාස්තු අය නොකෙරේ   ඉතාලිය, දකුණු කොරියාව සහ ඉරානය යන රටවල සිට ශ්‍රී ලංකාවට පැමිණෙන මගීන්ගේ නිරෝධායන කටයුතු වෙනුවෙන් කිසිදු ගාස්තු අයකිරීමක් සිදු නොකරන බව රජය තහවුරු කරයි. අද (10) දින නිරෝධායන ක්‍රියාවලිය සම්බන්ධයෙන් වැඩිදුර තොරතුරු පහත පරිදිවේ. දකුණු කොරියාව, ඉරානය සහ ඉතාලියේ සිට මෙරටට පැමිණෙන මගීන් නිරෝධයනය කිරිමේ වැඩපිලිවෙල දකුණු කොරියාවේ සිට අද (10) පැමිණි ගුවන් මගීන්ගෙන් ආරම්භ කරනු ලැබීය. ඒ අනුව ගුවන්තොටුපලට පැමිණෙන මගීන් විෂබීජහරනයට ලක්කර බස් රථ මගින් කන්දකාලු සහ පූනායි නිරෝධායන මධ්‍යස්ථාන වෙත යොමු කරනු ලැබීය. මෙම පිරිසට අවශ්‍ය සුළු වෛද්‍ය පහසුකම් එම පරිශ්‍රයේදීත්, අනෙකුත් වෛද්‍ය පහසුකම් අවශ්‍ය වෙතොත් ඒවා රෝහල්වලින් ලබා දීමටත් කටයුතු කරන අතර දින 14 ක නිරෝධායන ක්‍රියාවලියකින් පසු ඔවුන් මෙම නිරෝධායන මධ්‍යස්ථානවලින් නිදහස් කිරීමටත් පියවර ගෙන ඇත. මේ දක්වා සිදුකළ පරිදි අනෙකුත් රටවලින් පැමිණෙන මගීන් දින 14 ක පසුවිපරම තවදුරටත් ක්‍රියාතමකව පවතී. මේ වන විට සෞඛ්‍ය වෛද්‍ය නිලධාරීන්ගේ හා මහජන සෞඛ්‍ය පරීක්ෂකවරුන්ගේ අධීක්ෂණය යටතේ 3900 ක පමණ පිරිසක් පසු විපරමට ලක් වෙමින් පවතී. එමෙන්ම විදෙස් රටවල සිට ශ්‍රී ලංකාවට පැමිණි අයගෙන් දින 14 ක් යනතුරු විවධ උත්සව හා සංචාර සඳහා නොගොස් නිවසේ රැඳී සිටින ලෙස ඉල්ලීමක්ද කරනු ලැබීය. රට තුළට ඇතුළුවන සියළුම මගීන්ගේ ශරීර උෂ්ණත්වය තර්මල් ස්කෑන් යන්ත්‍රය මගින් පරීක්ෂාවකට ලක් කිරීමට පියවර ගෙන ඇත. එහිදී සෑම මගියෙක්ම මෙම තර්මල් ස්කෑන් යන්ත්‍රය හරහා ගමන් කරවීම මගින් මෙම පරීක්ෂාව සිදු කෙරෙන අතර දැනට බණ්ඩාරනායක ජාත්‍යන්තර ගුවන්තොටුපලේ මෙම ස්කෑන් යන්ත්‍ර 03 ක් සවිකර ඇත. මීට අමතරව ශ්‍රී ලංකාවට පැමිණෙන සියලුම ගුවන් මගීන්ට දත්ත පත්‍රිකාවක් ලබා දීම මගින් තොරතුරු ලබා ගැනීමක් සිදු කෙරේ. එහිදී විශේෂයෙන්ම පසුගිය දින 14 තුළ මෙම මගීන් ගමන් ගත් රටවල් පිළිබඳ තොරතුරු සහ අදාළ මගියා පැමිණි රට පිළිබඳව තොරතුරු ලබා ගැනීමට පියවර ගෙන ඇත. මෙහිදී විශේෂයෙන්ම චීනය, දකුණු කොරියාව, ඉතාලිය, ඉරානය වැනි දැනට කොරෝනා රෝගය පැතිර යන රටවල් පිළිබඳව තොරතුරු ලබා ගෙන එම තොරතුරු සෞඛ්‍ය අමාත්‍යාංශයේ වසංගත රෝග ඒකකයට ලබා දීමට පියවර ගෙන ඇත. එම තොරතුරු අදාළ ප්‍රදේශයේ සෞඛ්‍ය වෛද්‍ය කාර්යාලය දැනුවත් කෙරේ. අනතුරුව අදාළ මහජන සෞඛ්‍ය පරීක්ෂකවරු මෙම මගීන්ගේ නිවෙස්වලට යාම මගින් ඔවුන්ගේ නිවෙස්වලදී දින 14 ක් තුළ ඔවුන්ව පරීක්ෂාවට ලක් කෙරේ. එහිදී රෝග ලක්ෂණ තිබේද යන්න පිළිබඳව දැඩි පසුවිපරමක් සිදු කරනු ලබන අතර රෝග ලක්ෂණ මතුවුව හොත් ඔවුන් රෝහල් වෙත යොමු කිරීමට පියවර ගෙන ඇත. මෙම කාර්යය සාර්ථක කර ගැනීම සඳහා ගුවන්තොටුපලේ වෛද්‍ය නිලධාරීන් මහජන සෞඛ්‍ය පරීක්ෂකවරු සේවයේ යොදවා ඇති අතර මගීන් පැමිණෙන දිනයේදීම මෙම තොරතුරු ලබා ගැනීමට පියවර ගෙන ඇත. මීට අමතරව සිංහල,දෙමළ, ඉංග්‍රීසි සහ චීන බසින් විශේෂයෙන්ම ගුවන් මගීන් සඳහා විශේෂයෙන් සකස් කරන ලද තොරතුරු ලබා ගැනීමක් ද සිදු කෙරේ. නව කොරෝනා වෛරසය (COVID – 19) පැතිරයාම වැළැක්වීම සම්බන්ධයෙන් මෙතෙක් ගෙන ඇති පියවර පිළිබඳව අද (10) දින බණ්ඩාරනායක ගුවන්තොටුපලේදී සෞඛ්‍ය අමාත්‍යාංශයේ අධ්‍යක්ෂ (නිරෝධයන) වෛද්‍ය එස්.එම්.ආනල්ඩ් මහතා විසින් කරන ලද පැහැදිළි කිරීම ඇසුරෙනි)    ලෝක සෞඛ්‍ය සංවිධානයේ දත්ත අනුව ඉතාලිය, දකුණු කොරියාව, චීනය ඇතුළු නව කෙරෝනා වෛරසය (COVID – 19) සීඝ්‍රයෙන් පැතිර යන රටවල සිට පැමිණෙන ශ්‍රි ලාංකිකයින් පිළිබඳව යොමු කරන ලෙස සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය අනිල් ජාසිංහ මහතා විසින් අධ්‍යාපන අමාත්‍යාංශයට දන්වා යවා ඇත. ඒ අනුව නව කොරෝනා වෛරසය (COVID – 19) පැතිර යන විදේස් රටවල සිට පැමිණෙන පාසල් දරුවන්, ඔවුන්ගේ දෙමව්පියන් සහ ඥාතීන් පිළිබඳව අවධානයෙන් සිටින ලෙස හා ඔවුන් දින 14 ක නිරෝධායන කාර්ය සඳහා යොමු වී ඇත්ද යන්න පිළිබඳව සොයා බලන ලෙස පළාත් සහ අධ්‍යාපන කලාපයේ සියලු පරිවේණාධිපති ස්වාමීන් වහන්සේලා සහ පාසල් ප්‍රධානීන් දැනුවත් කිරීමට අවශ්‍ය කඩිනම් පියවර ගන්නා ලෙස අධ්‍යාපන අමාත්‍යාංශයේ ලේකම් එන්.එච්.එම්. චිත්‍රානන්ද මහතා විසින් සියලුම පළාත් අධ්‍යාපන අධ්‍යක්ෂවරු සහ කලාප අධ්‍යක්ෂවරුන් වෙත චක්‍රලේඛයක් මගින් දන්වා යැවීමට පියවර ගෙන ඇත. තවද සෞඛ්‍ය අමාත්‍යාංශය සමඟ ඒකාබද්ධව මෙම රෝගය පැතිර යෑම වැළැක්විමට පියවර ගත යුතු ආකාරය පිළිබඳව සිසුන්, දෙමව්පියන්, ආදි සිසුන් ඇතුළු පාසල් ප්‍රජාව දැනුවත් කරන ලෙස එම චක්‍රලේඛය මගින් වැඩි දුරටත් දන්වා යවා ඇත. සෞඛ්‍ය අධ්‍යක්ෂ ජනරාල් සමඟ කරන ලද සාකච්ඡාවකින් අනතුරුව සිංහල/ බෞද්ධ, සිංහල/හින්දු සහ කතෝලික බැතිමතුන්ගේ දඹදිව වන්දනා ගමන් අත්හිටුවා ඇති බව බුද්ධ ශාසන අමාත්‍යාංශයේ ලේකම් බන්දුල හරිශ්චන්ද්‍ර මහතා පවසයි. අද (10) දින ශ්‍රී ලංකාවට පැමිණි මගීන්ගෙන් 37 ක් කන්දකාඩු නිරෝධායන මධ්‍යස්ථානයට සහ 131 ක් පූනායී නිරෝධායන මධ්‍යස්ථාන වෙත යොමු කිරීමට පියවර ගනු ලැබූ බව හමුදා ප්‍රකාශක බ්‍රිගේඩියර් චන්දන වික්‍රමසිංහ මහතා පවසයි.     නාලක කලුවැව රජයේ ප්‍රවෘත්ති අධ්‍යක්ෂ ජනරාල්"
    },
    {
        "content": "සත්ත්ව හිංසනය වැළැක්වීම සහ සත්ත්ව සුබසාධනය සම්බන්ධයෙන් සත්ත්ව සුබසාධන සංගම් සමඟ සකච්ඡාවක් අරලියගහ මන්දිරයේ පැවති සාකච්ඡාවේ දී අග්‍රාමාත්‍ය මහින්ද රාජපක්ෂ මහතාගේ ප්‍රධානත්වයෙන් පැවැත්විණි. සත්ත්ව සුබසාධනය සඳහා නව පනතක් සකස් කරන ලෙස, ඒ සම්බන්ධයෙන් කටයුතු කරන නිලධාරීන්ට, අග්‍රාමාත්‍යවරයා උපදෙස් ලබා දුන්නේය. මෙම සාකච්ඡාවේ දී සත්ත්ව හිංසනය වැළැක්වීම සහ සත්ත්ව සුබසාධනය සඳහා දැනට පවතින නීතිමය තත්ත්වයන් සහ පනත් පිළිබඳව සාකච්ඡා කෙරුණු අතර සත්ත්ව අවිහිංසාව වෙනුවෙන් පවතින නීති රීති සංශෝධනය කරමින් උපදේශන මණ්ඩලයක් පත්කිරීම කෙරෙහිද අවධාණය යොමු කෙරිණි. සත්ත්ව හිංසනය වැළැක්වීම සඳහා නීති රීති තිබුණ ද එම නීති ක්‍රියාත්මක නොවන බව සත්ත්වවේ දී සංගම් විසින් මෙහිදී පෙන්වා දුන් අතර සත්ත්ව හිංසනය වැලැක්වීම සඳහා මෙන්ම සත්ත්ව සුබසාධනය වෙනුවෙන් විශාල අවධානයක් යොමු කිරීම ද අත්‍යවශය බව මෙම සංගම් සාකච්ඡාවේ දී පෙන්වා දුන්නේය."
    },
    {
        "content": "පැරණි පාර්ලිමේන්තුව හෙවත් වර්තමාන ජනාධිපති කාර්යාලය මාර්තු 14 සෙනසුරාදා සිට සෑම සති අන්තයකම පෙ.ව 10.00 සිට ප.ව 4.00 දක්වා නැරඹීමේ අවස්ථාව මහජනතාවට හිමි වෙයි. නැරඹීමට එන අයට ඡායාරූප ගැනීමට ද පිළිවන. අධ්‍යක්ෂ ජනරාල් (පරිපාලන) නමට ලිපියක් 011-2441685 ෆැක්ස් අංකයට යොමු කිරීමෙන් හෝ අංක 011-2354354 ඇමතීමෙන් වේලාව වෙන්කර ගත හැකිය. පැරණි පාර්ලිමේන්තු ගොඩනැඟිල්ල ශ්‍රී ලාංකේය දේශපාලන ඉතිහාසයේ තීරණාත්මක යුගයක් නියෝජනය කරයි. පැරණි ගෘහ නිර්මාණ ශෛලීන් පහෙන් එකක් වන “ අයෝනියානු ශෛලිය” ට අනුව වසර 82 කට පෙර මෙය නිර්මාණය කර තිබේ. එය බාහිර පෙනුමින් ඇතෑන්ස් හි ඇක්‍රොපොලීස් කඳු මුදුනේ “ඇතීනා” නම් ග්‍රීක දෙවඟන වෙනුවෙන් ඉදිකොට ඇති ප්‍රධාන දෙව්මැදුර වන “ පාතිනන්” ගොඩනැගිල්ලට සමානත්වයක් උසුලයි. ශ්‍රීමත් හර්බට් ස්ටැන්ලි ආණ්ඩුකාරවරයා විසින්1930 ජනවාරි මස 29 වැනි දින ව්‍යවස්ථාදායක සභාව ලෙස ගොඩනැගිල්ල ස්ථාපනය කර ඇත. ව්‍යවස්ථා ප්‍රතිසංස්කරණ සහ ව්‍යවස්ථාදායකයේ පසුව සිදු වූ නාම සංශෝධන සමඟ මෙය රාජ්‍ය මන්ත්‍රණ සභාව (1931–1947) නියෝජිත මන්ත්‍රී මණ්ඩලය (1947-1972) ජාතික රාජ්‍ය සභාව (1972-1978) සහ ශ්‍රී ලංකා පාර්ලිමේන්තුව (1978-1982) යන නම්වලින් හඳුන්වනු ලැබීය. පාර්ලිමේන්තුව ශ්‍රි ජයවර්ධනපුර කෝට්ටේ වෙත ගෙන යාමෙන් පසුව මේ පෞරාණික ගොඩනැගිල්ල 1983 සැප්තැම්බර් මස 8 වැනි දින ජනාධිපති කාර්යාලය ලෙස නම් කෙරිණ."
    },
    {
        "content": "කොරෝනා වෛරසය හෙවත් COVID - 19 ශ්‍රී ලංකාව තුළ ව්‍යාප්ත වීමේ අවදානමක් පවතින හෙයින් ඉන් වැළකීම සඳහා ආරම්භ කර ඇති වැඩපිළිවෙළට සහාය වන්නැයි රජය ජනතාවගෙන් ඉල්ලා සිටී. මේ වන විට ලෝකය පුරා රටවල් රැසක වෛරසය ව්‍යාප්ත වෙමින් පවතී. එය පාලනයට එම රටවල් විධිවිධාන රැසක් ගෙන තිබේ. කොරෝනා වෛරසය මෙරටදී ආසාධිත පළමු ශ්‍රී ලාංකිකයා ඊයේ (10) පස්වරුවේ හදුනා ගැනුණු බව සෞඛ්‍ය සේවා අධ්‍යක්ෂ ජනරාල් වෛද්‍ය අනිල් ජාසිංහ මහතා පවසයි. 52 හැවිරිදි මොහු සංචාරක මඟ පෙන්වන්නෙකු ලෙස ක්‍රියා කල අයෙකි. ඉතාලි ජාතික සංචාරක කණ්ඩායමකට ඔහු සේවාව සපයා තිබේ. රෝගියා නිරෝධායනයට ලක් කර ඇති අතර ඔහුට අවශ්‍ය ප්‍රතිකාර ලබාදීම ආරම්භ කර ඇතැයි ද වෛද්‍ය අනිල් ජාසිංහ මහතා සඳහන් කරයි. සංචාරක කණ්ඩායම ගමන් ගත් ස්ථාන හා ඔවුන් ඇසුරු කළ පුද්ගලයන් පිළිබඳ තොරතුරු ලබා ගැනීමද ආරම්භ කර තිබේ. රට තුළ කෙරෝනා වෛරසය වැළැක්වීමට රජය විධිමත් සැලැස්මක් සහිතව පුළුල් වැඩසටහනක් ආරම්භ කර ඇත. ඒ සඳහා ඊයේ (10) සිට දකුණු කොරියාව, ඉතාලිය සහ ඉරානයේ සිට පැමිණෙන අය නිරෝධායනය කිරීම ආරම්භ කෙරිණ. එහෙයින් විදේශගතව පැමිණෙන අයගේ සහ ජනතාවගේ පූර්ණ සහාය ගෙනයන වැඩපිළිවෙළට ලබාදෙන්නැයි රජය ඉල්ලා සිටී."
    },
    {
        "content": "වසරේ දැවැන්තම තාක්ෂණ හා නවෝත්පාදන ජාතික ප්‍රදර්ශනය INNOTECH 2020 ජාතික් ප්‍රදර්ශනය අග්‍රාමාත්‍ය මහින්ද රාජපක්ෂ සහ උසස් අධ්‍යාපන අමාත්‍ය අචාර්ය බන්දුල ගුණවර්ධන මහතා අතින් අද (11) උදෑසන විවෘත විය. අධ්‍යාපන අමාත්‍යංශය ,උසස් අධ්‍යාපන, තාක්ෂණ හා නවෝත්පාදන අමාත්‍යාංශය සහ එම අමාත්‍යාංශ යටතේ ක්‍රියාත්මක රාජ්‍ය පර්යේෂණ ආයතන, විශ්වවිද්‍යාල සහ පෞද්ගලික අංශයේ සහයෝගීතාවෙන් සංවිධාන කරන . මෙම ප්‍රදර්ශනය අද සිට මාර්තු මස 14 වැනි දින දක්වා හෝමාගම, පිටිපන අධි තාක්ෂණ හා නවෝත්පාදන නගර පරිශ්‍රයේ දී පැවැත්වේ. සමාජයේ සියලු ස්ථරයන්හි විද්‍යා හා තාක්ෂණ සාක්‍ෂරතාව ප්‍රවර්ධනය කරවීමත්, අමාත්‍යංශය යටතේ ක්‍රියාත්මක වන රාජ්‍ය පර්යේෂණ ආයතනයන්හි සහ විශ්වවිද්‍යාලන්හි පර්යේෂණ හා සංවර්ධන අංශවල පර්යේෂණ හරහා බිහිවන නව දැනුම සහ සොයාගැනීම් ප්‍රදර්ශනය කිරීමත් යන ප්‍රමුඛ පරමාර්ථ මුල් කරගෙන, “ INNOTECH 2020” ප්‍රදර්ශනය පැවැත්වේ.   ශ්‍රී ලංකා නිනිති තාක්ෂණ ආයතනය, NSBM හරිත සරසවිය, ශ්‍රී ජයවර්ධනපුර විශ්වවිද්‍යාලයීය තාක්ෂණ පීඨය, මහින්ද රාජපක්ෂ ජාතික පාසල සහ මිනුම් ඒකක, ප්‍රමිති හා සේවා දෙපාර්තමේන්තුව යන පරිශ්‍රවල දී පැවැත්වෙන ප්‍රදර්ශනය, අධ්‍යාපනික කලාපය, නවෝත්පාදන කලාපය සහ පර්යේෂණ හා සංවර්ධන කලාපය ලෙස ප්‍රධාන කලාප තුනකින් සමන්විත වේ.   පර්යේෂණ ආයතන සහ විශ්වවිද්‍යාලයන්හි පර්යේෂණවල ප්‍රතිඵල ලෙස බිහි වූ නිෂ්පාදන, මුලාකෘති සහ නව නිපැයුම්, ස්වාධීන නව නිපයුම් කරුවන්ගේ නව නිපැයුම්, ත්‍රිවිධ හමුදාවේ සහ පොලිසියේ නව නිපැයුම් සහ ප්‍රදර්ශන භාණ්ඩ, අධ්‍යාපනික විනෝදාස්වාදාත්මක ක්‍රියාකාරකම් (ගණිත විද්‍යාගාරය, අධ්‍යාපනික ක්‍රිඩා ආදිය), නවීන සහ නැගී එන තාක්ෂණයන් පිළිබඳ දැනුම, නිර්මාණ සහ ප්‍රදර්ශනාත්මක ක්‍රියාකාරකම් (සුර්ය බල ශක්ති භාවිතය, 5G & IOT, ස්නායු තාක්ෂණය, ඩ්‍රෝන යන්ත්‍ර භාවිතය ආදිය) ජංගම ග්‍රහලෝකාගාරය, රාත්‍රි අහස නිරීක්ෂණ කඳවුරු, ජල රොකට් ප්‍රදර්ශනය, NSBM ශිෂ්‍යයින්ගේ ප්‍රදර්ශන භාණ්ඩ, STEM සහ වෙනත් අදාළ ක්ෂේත්‍රයන් පිළිබඳ දැනුම වර්ධනය සඳහා දැනුවත් කිරීමේ උපාංග රැසක මෙම ප්‍රදර්ශනයට ඇතුළත්ය.   අද පෙරවරුවේ සිට පාසල් සිසුන් රැසක් ප්‍රදර්ශනය නැරඹීමට එක්ව සිටින අයුරු දැක ගතහැකි වූ අතර ප්‍රදර්ශනය උදෑසන 9.00 සිට ප.ව.10.00 දක්වා විවෘතව තැබෙන අතර, ඇතුළත් වීමට කිසිදු මුදලක් අය නොකෙරේ."
    },
    {
        "content": "කොවිඩ් - 19 හෙවත් කොරෝනා වෛරස් රෝගයෙන් මේ රටේ පුරවැසියන් ආරක්ෂා කිරීමට සෞඛ්‍ය ඇමතිනිය වශයෙන් ගතහැකි සෑම පියවරක්ම තමා ගන්නා බවත්, සෞඛ්‍ය හා දේශීය වෛද්‍ය, කාන්තා හා ළමා කටයුතු සහ සමාජ ආරක්ෂණ ඇමතිනී පවිත්‍රා වන්නිආරච්චි මහත්මිය පවසයි. රජය විසින් අරඹා ඇති නිරෝධායන වැඩපිළිවෙලට ආත්මාර්ථකාමී නොවී සහාය දෙන්නැයි ඉතාලිය, දකුණු කොරියාව හා ඉරානය ආදී රටවලින් පැමිණෙන ගුවන් මගීන්ගෙන් තමා ඉල්ලා සිටින්නේ යැයි සෞඛ්‍ය අමාත්‍යංශයේ අද (11) පැවති මාධ්‍ය සාකච්ඡාවේදී ඇමතිනිය පැවසුවාය. අමෙරිකාව, චීනය, ඉතාලිය හා දකුණු කොරියාව වැනි සෞඛ්‍ය පහසුකම් අතින් දියුණුවූ රටවලත් මේ කොරෝනා වෛරස් රෝගය පැතිරීම වළක්වා ගැනීමට නොහැකිවී තිබෙන බව මෙහිදී සඳහන් කළ වන්නිආරච්චි මහත්මිය ශ්‍රී ලංකාවේ මේ රෝගය පැතිරගියහොත් වළක්වාගැනීම ඉතා අසීරු වන බවත්, ඒනිසා දින 14නිරෝධෘයන වැඩපිළිවෙලට එක්වීමෙන් සහාය දෙන ලෙස විදෙස් රටවලසිට පැමිණෙන ශ්‍රී ලාංකිකයින්ගෙන් ඉල්ලා සිටින බවත් කීවාය. යම් හෙයකින් කොරෝනා වෛරස් රෝගය ව්‍යාප්ත වුවහොත් මහජනයා විශාල වශයෙන් ඒකරාශි වන, රැස්වීම් උත්සව ආදිය නතර කිරීමට රජයට සිදුවන බවද ඇමතිනිය තවදුරටත් පැවසුවාය. විදේශයන්හි සිට මෙරටට පැමිණෙන ශක්තිමත් පුදගලයකු වුවද නිරෝධායනයට ලක් නොවී නිවෙසට ගියහොත්, ඔහුගේ ශරීරයේ කොරෝනා වෛරස් බීජ තිබුනොත් ඒවා එම පුද්ගලයාගේ පවුලේ වැඩිහිටි ප්‍රජාවට හා කුඩා දරුවන්ට ආසාදනය වීමට ඉඩ ඇති බවත් සඳහන් කළ සෞඛ්‍ය ඇමතිනිය මේ නිසා තමන්ගේ පවුලේ අයගේ සෞඛ්‍යය රැකගැනීමට නම් ඔවුන් අනිවාර්යයෙන්ම දින 14ක නිරෝධායනයට එක්විය යුතු බවද කීවාය. සෞඛ්‍ය සේවා අධ්‍යක්ෂ ජනරාල් විශේඥ වෛද්‍ය අනිල් ජාසිංහ මහතා විදේශයන්හි සිට පැමිණෙන ගුවන් මගීන් නිරෝධායනයට ලක් කිරීම සඳහා සෞඛ්‍ය අමාත්‍යංශය, යුද හමුදාව, ගුවන් තොටුපොල අධිකාරිය, හා ආගමන හා විගමන දෙපාර්තමේන්තුව එක්ව විශේෂ වැඩපිළිවෙලක් සකසා තිබෙනවා. ඒ අනුව මේ වන විට ඉතාලිය, ඉරානය, හා දකුණු කොරියාවේ සිට පැමිණෙන මගීන් 570ක් මඩකලපුවේ හා කන්දකාඩු ප්‍රදේශයේ පිහිටුවා ඇති නිරෝධායන මධ්‍යස්ථාන වෙත යොමුකොට තිබෙනවා. ඉදිරියේදී අවශ්‍ය වුවහොත් දියතලාව හා වෙනත් ප්‍රදේශවලද නිරෝධායන මධ්‍යස්ථාන පිහිටුවීමට බලාපොරොත්තු වන බවද අධ්‍යක්ෂ ජනරාල්වරයා කීය."
    },
    {
        "content": "ජාතික වගකීමක් සේ සලකා කොරෝනා ව්‍යාප්තිය පාලනයට සහය වන්නැයි ජනාධිපති ගෝඨාභය රාජපක්ෂ මැතිතුමා ජනතාවගෙන් ඉල්ලා සිටී. වගකිම් විරහිතව ක්‍රියා කිරීමෙන් රටක් වශයෙන් ප්‍රශ්න රැසකට මුහුණදීමට සිදුවිය හැකි බව එතුමා අවධාරණය කළේය. ලෝකයේ ප්‍රධාන රටවල් රැසක් පාලනය කළ නොහැකි අන්දමින් කොරෝනා වෛරසය ව්‍යාප්තියට මුහුණ දී සිටී. මේ තත්ත්වයෙන් ජනතාව ආරක්ෂා කිරීමට අරඹා ඇති නිරෝධායන ක්‍රියාවලියට සියලුදෙනාගේ සහාය අත්‍යාවශ්‍යව ඇතැයි ජනාධිපතිතුමා සඳහන් කළේය. චීනයේ වූහාන් ප්‍රාන්තයෙන් කොරෝනා වෛරසය පැතිරයාම ආරම්භයේ සිට රටටත්, ජනතාවටත් පීඩාවක් නොවන ආකාරයෙන් පාලනය කිරීමට රජයට හැකි වූ බව ජනාධිපතිතුමා පැවසීය. සෞඛ්‍ය ඇතුළු සියලු ක්ෂේත්‍ර විධිමත්ව සහ සැලසුම්සහගතව ක්‍රියා කිරීමෙන් ව්‍යාප්තිය වැළැක්වීමට හැකි විය. තවදුරටත් එම තත්ත්වය පවත්වාගෙන යාමට රජය ගෙන යන නිරෝධායන වැඩපිළිවෙළට සහ සෙසු ක්‍රියාමාර්ගයන්ට සියලු පාර්ශ්වයන්ගේ පූර්ණ සහය අවශ්‍ය බව ද ජනාධිපතිතුමා සඳහන් කළේය. ඉදිරියටත් ගතයුතු තීන්දු තීරණ සම්බන්ධයෙන් ක්ෂේත්‍ර රැසක විශේෂඥයන් සහ ප්‍රවීනයන් සමග අද (11) පස්වරුවේ ජනාධිපති කාර්යාලයේ පැවති සාකච්ඡාවේ දී ජනාධිපතිතුමා මේ බව කියා සිටියේය. කොරෝනා වෛරසය මෙරට දී ආසාධිත පළමු ශ්‍රී ලාංකිකයා ඊයේ (10) පස්වරුවේ හඳුනා ගැනිණ. 52 හැවරදි මොහු සංචාරක මගපෙන්වන්නෙකු ලෙස ක්‍රියා කළ අයෙකි. ඉතාලි ජාතික සංචාරක කණ්ඩායම් දෙකකට ඔහු සේවා සපයා තිබේ. රෝගියා මේ වන විට නිරෝධායනයට ලක් කර ඇති අතර, ඔහුට අවශ්‍ය ප්‍රතිකාර ලබාදීම ආරම්භ කර ඇත. ඔහු හබරණ සහ දික්වැල්ල ප්‍රදේශවල සංචාරයේ නිරතව තිබේ. එම ස්ථාන සහ පුද්ගලයන් සම්බන්ධයෙන් සෞඛ්‍යමය ක්‍රියාමාර්ග මේ වන විට ගෙන ඇතැයි සෞඛ්‍ය සේවා අධ්‍යක්ෂ ජනරාල් වෛද්‍ය අනිල් ජාසිංහ මහතා සඳහන් කළේය. මඩකලපුවේ මධ්‍යස්ථාන දෙකක 685 දෙනෙක් නිරෝධායනයට ලක් කර සිටිති. ඉතා කෙටි කාලයකදී ඔවුන්ට දිය හැකි උපරිම පහසුකම් සුදානම් කිරීමට යුද හමුදාව සහ සෞඛ්‍ය බලධාරීන් ක්‍රියා කළ බව හමුදා මාණ්ඩලික ප්‍රධානි ලුතිතන් ජනරාල් ශවේන්ද්‍ර සිල්වා මහතා කියා සිටියේය. හැදල සහ දියතලාව මධ්‍යස්ථාන ද නිරෝධායනය සඳහා සුදනම් කර තිබේ.   දකුණු කොරියාව, ඉතාලිය සහ ඉරානයේ සිට පැමිණෙන ශ්‍රී ලාංකිකන් මෙන්ම විදේශිකයන් ද දින 14ක නිරෝධායනයට මේ ස්ථාන වෙත යොමු කෙරේ. ඔවුන්ට අවශ්‍ය වෛද්‍ය පහසුකම් සහ සෙසු පහසුකම් ද හැකි උපරිමයෙන් ලබාදීමට රජය පියවර ගෙන තිබේ. එහෙයින් විදේශගත පැමිණෙන සියලුදෙනා රටේ ජනතාවගේ ආරක්ෂාව වෙනුවෙන් මේ ක්‍රියාවලියට සහය වන්නැයි ජනාධිපතිතුමා ඉල්ලා සිටියේය. නිරෝධායනයෙන් පසු ඒ පිළිබඳ සහතිකයක් නිකුත් කිරීමට ද සාකච්ඡාවේ දී තීරණය කෙරිණ. විදේශකයන් වෙත ලබාදුන් on arrival වීසා පහසුකම නැවත දැනුම් දෙන තුරු අත්හිටුවීමට ද ජනාධිපතිතුමා නිලධාරීන්ට උපදෙස් දුන්නේය. නිකුත් කිරීම වහාම අත්හිටුවීමට ද ජනාධිපතිතුමා නිලධාරින්ට උපදෙස් දුන්නේය. වෙනත් රටවල සිට පැමිණෙන අය නිවෙස්වල සිට නිරෝධායනය වෙමින් මීට දායකවන්නැයි ද ජනාධිපතිතුමා ඉල්ලීය. කණ්ඩායම් වශයෙන් වෙනත් රටවල කෙරෙන සංචාරයන් වහාම නැවැත්වීම සම්බන්ධයෙන් ද අවධානය යොමු විය. හිඟයකින් තොරව ඖෂධ වර්ග සූදානම් කර තැබීම සහ පරීක්ෂණ කටයුතු සඳහා අවශ්‍ය පහසුකම් විධිමත් කිරීමට ද ජනාධිපතිතුමා උපදෙස් දුන්නේය. අග්‍රමාත්‍ය මහින්ද රාජපක්ෂ, ඇමතිණි පවිත්‍රා වන්නිආරච්චි යන මහත්ම මහත්මීන් සහ ක්ෂේත්‍ර රැසක විශේෂඥයන් සහ ප්‍රවීණයන් සාකච්ඡාවට එක්ව සිටියහ."
    },
    {
        "content": "කොරෝනා රෝගය වැලඳුන පළමු රෝගියාගේ දරුවාට කොරෝනා රෝගය වැළදී ඇතැයි යන ප්‍රචාරය අසත්‍යයක්"
    },
    {
        "content": "රට තුළ ඇති වී පවතින කොරෝනා වෛරස තත්ත්වය හේතුවෙන් ආරක්ෂක පියවරක් ලෙස දිවයින පුරා සියලුම පාසල් අප්‍රේල් 20 වනදා තෙක් පාසල් නිවාඩු ලබා දීමට අධ්‍යාපන අමාත්‍යාංශය තීරණය කර ඇති බව අධ්‍යාපන අමාත්‍ය ඩලස් අලහප්පෙරුම මහතා අධ්‍යාපන අමාත්‍යාංශයේ අද (12) පැවති විශේෂ මාධ්‍ය හමුවේදී පැවසීය.   ඒ අනුව හෙට (12) සිට ආරම්භ වනුයේ පළමු පාසල් වාර නිවාඩුව බවත් නියමිත දිනට (අප්‍රේල් 20) දෙවන පාසල් වාරය ආරම්භ කිරීමට කටයුතු කරන බව ද ඒ මහතා මෙහිදී වැඩි දුරටත් සඳහන් කළේය. එසේම මෙහිදී රට තුළ කොරෝනා වෛරසය සම්බන්ධයෙන් කිසිදු බරපතල තත්ත්වයක් නොමැති බවත් මෙහිදී පාසල් දරුවන් හා දෙමාපියන් තුළ මේ පිළිබඳ යම් අනියත බියක් පවතින බැවින් අධ්‍යාපන අමාත්‍යාංශය මෙම තීරණය ගත් බවද අමාත්‍යවරයා කීය. අධ්‍යාපන අමාත්‍යාංශය විසින් ලබා ගත් තීරණය සම්බන්ධයෙන් පෞද්ගලික පාසල් සහ පෞද්ගලික අධ්‍යාපන ආයතන ද විශේෂ අවධානයක් යොමු කරමින් කටයුතු කරන ලෙස ඉල්ලීමක් සිදු කරන බව අමාත්‍යවරයා මෙහිදී පැවසීය."
    },
    {
        "content": "කොරෝනා වෛරසය ආසාදනය වීම් සම්බන්ධව සමාජ මාධ්‍යවල සංසරණය වන අසත්‍ය තොරතුරුවලට නොරැවටෙන ලෙස පොලීසිය මහජනතාවගෙන් ඉල්ලා සිටින අතර එවැනි අසත්‍ය ප්‍රචාර සිදු කරන අයට එරෙහිව නීතිය ක්‍රියාත්මක කරන බවද පොලීසිය නිවේදනය කරයි."
    },
    {
        "content": "දිවයිනේ යම් යම් ප්‍රදේශවල සිටින පාරිභෝගික ජනතාව අද (12) සවස් කාලයේ සිට සුපිරි වෙළඳසැල් සහ වෙනත් අලෙවි සැල් මඟින් අධික ප්‍රමාණයෙන් අත්‍යවශ්‍යභාණ්ඩ මිල දී ගනිමින් එක් රැස් කරගන්නා ආකාරයක් නිරීක්ෂණය වී තිබේ.   නව කොරෝනා ආසාදිතයින් දෙදෙනෙක් වාර්තා වීමත් සමඟ පැතිර යන කට කතා සහ සමාජ මාධ්‍ය මඟින් සිදු කරන අසත්‍ය ප්‍රචාර හේතුවෙන් මෙලෙස භාණ්ඩ රැස් කර ගැනීමට පෙළඹී ඇති බවක් පෙනී යන අතර පාරිභෝගික ජනතාවට මෙවැනි ආකාරයට අත්‍යාවශ්‍ය භාණ්ඩ විශාල වශයෙන් මිලදී ගැනීමට හෝ රැස්කර ගැනීමට කිසිදු අවශ්‍යතාවක් මෙතෙක් පැන නැගී නැති අතර එවැනි අවශ්‍යතාවක් ඉදිරියේ දී ඇති වීමට ද ඉඩ කඩක් නැත.   මේ වනවිට සෞඛ්‍ය අංශ විසින් විසින් කොරෝනා ආසාදිතයින් සුරක්ෂිත ලෙස නිරෝධායන කාර්යයට යොමු කර තිබෙන අතර විශේෂ ආරක්ෂණ වැඩපිළිවෙලක් අඛණ්ඩව ක්‍රියාත්මක කර තිබේ. එම නිසා මේ පිළිබඳව අනියත බියක් ඇති කර නොගත යුතු අතර කට කතා හෝ සමාජ මාධ්‍ය මඟින් සිදු කරන අසත්‍ය ප්‍රචාරවලට නොරැවටී, කලබල නොවී තම දෛනික කටයුතු සාමාන්‍ය පරිදි සිදු කරන ලෙස රජය මහජනතාවගෙන් ඉල්ලා සිටියි. එමෙන් ම එදිනෙදා අවශ්‍යතාවන්ට සරිලන ප්‍රමණවත් භාණ්ඩ පමණක් මිලදී ගැනීමට කටයුතු කරන ලෙසත් රජය සියලු පාරිභෝගික ජනතාවගෙන් තවදුරටත් ඉල්ලා සිටියි."
    },
    {
        "content": "COVID-19 තහවුරු කරන ලද තොරතුරු ලබාදීමට මාධ්‍ය මධ්‍යස්ථානය පිහිටුවයි - රජයේ නිල නිවේදන කෙරෙහි අවධානය යොමු කරන්න"
    },
    {
        "content": "“ශ්‍රී ලංකාව කුඩා රටක්. කුඩා ආර්ථිකයක්. ජනගහණයත් විශාල නැහැ. එවැනි රටක් ඉහළ සංවර්ධන මට්ටමකට ඔසවා තබන්නේ කෙසේදැයි පර්යේෂණ කරන්න” ජනාධිපති ගෝඨාභය රාජපක්ෂ මැතිතුමා පර්යේෂණ ක්ෂේත්‍රයේ ප්‍රධානීන්ගෙන් ඉල්ලා සිටී. අද ලෝකයේ ඇත්තේ දැනුම පදනම් කොටගත් ආර්ථිකයක් බැවින් පහසුවෙන් පුහුණු කළ හැකි ශ්‍රම බලකායක් සිටින අප රටේ ආර්ථිකය දියුණු කළ යුත්තේ ඔවුන් කේන්ද්‍ර කොටගෙන බව ද එතුමා පෙන්වා දෙයි. පර්යේෂණ ක්ෂේත්‍රයේ ආයතන රැසක සභාපතිවරුන් සහ අධ්‍යක්ෂ මණ්ඩල සාමාජිකයන් සමග (12) පෙරවරුවේ ජනාධිපති කාර්යාලයේ පැවති සාකච්ඡාවේ දී ජනාධිපතිතුමා මේ අදහස් පළ කළේය. එතුමාගේ “රට හදන සෞභාග්‍යයේ දැක්ම” ප්‍රතිපත්ති ප්‍රකාශනය පිළිබඳව රාජ්‍ය ආයතන ප්‍රධානීන් දැනුවත් කිරීම පිණිස සංවිධානය කෙරෙන හමුවීම් මාලාවක සිව්වැන්න මෙය විය. හෙක්ටර් කොබ්බෑකඩුව කෘෂිකර්ම පර්යේෂණ සහ පුහුණු ආයතනය, ජාතික විද්‍යා පදනම, ආතර් සී ක්ලාක් තාක්ෂණ විද්‍යා කේන්ද්‍රය, පසු අස්වනු තාක්ෂණ ආයතනය ඇතුළු පර්යේෂණ ආයතන රැසක ප්‍රධානීහු සාකච්ඡාවට පැමිණ සිටියහ. “අපේ දේශපාලන සංස්කෘතියේ යම් බිඳ වැටීමක් දකින්නට පිළිවන්. එය නිවැරදි කිරීමේ අරමුණ ඇතිවයි ජනතාව දේශපාලනයෙන් බාහිර පුද්ගලයෙක් ජනාධිපති ධූරයට තෝරා ගත්තේ. මේ තමයි මා ජය ගත යුතු අභියෝගය. ජනතා අපේක්ෂා ඉටුකිරීමේ දී රාජ්‍ය අංශයට පැවරී ඇත්තේ විශාල වගකීමක්. රාජ්‍ය ආයතන කාර්යක්ෂමනම්, ජනතාවට අවශ්‍ය සේවය ඉටු කරන්නේනම් අපට ප්‍රශ්න ඇතිවන්නේ නැහැ” ජනාධිපති රාජපක්ෂ මැතිතුමා පැවසීය. ආර්ථික සමාජ ක්‍රියාදාමයේ සෑම ක්ෂේත්‍රයකම වර්ධනය පිණිස විධිමත් පර්යේෂණ කිරීම ආර්ථික දියුණුවට ප්‍රබල සාධකයක් බව අවධාරණය කළ ජනාධිපතිතුමා සමාජයේ පහළම ස්ථරයට ඉහළ ජීවන තත්ත්වයක් අත්කරදීම සිය ප්‍රධාන අපේක්ෂාව බව කීය. දිළිඳුතම පවුල්වලින් තෝරාගත් ලක්ෂයක් දෙනා රැකියා නියුක්ත කිරීමේ වැඩසටහන සැලසුම් කළේ එකී අරමුණ සපුරා ගැනීමට බව ද ජනාධිපතිතුමා ප්‍රකාශ කළේය. “අපි කෘෂිකාර්මික රටක්. එහෙත් අපේ ගොවියා දුප්පත්. දෙවැනි, තුන්වැනි පරම්පරා ගොවිතැන තෝරාගන්නේ අන් කළ හැකි දෙයක් නැතිනම් පමණයි. නව පරපුර ගොවිතැනට ආකර්ශණය කර ගැනීමට මේ ක්ෂේත්‍රයට තාක්ෂණය හඳුන්වාදිය යුතුයි. ඉන්දියාව එසේ කිරීමෙන් ප්‍රතිඵල අත්කරගෙන තිබෙනවා. කෘෂිකර්මයට නව තාක්ෂණය හඳුන්වාදෙමින් අඩු ආදායම්ලාභී ජනතාව දිළිඳුකමින් මුදා ගැනීමට පර්යේෂකයන් ක්‍රමෝපාය හඳුන්වාදිය යුතුයි” ජනාධිපති රාජපක්ෂ මැතිතුමා අවධාරණය කළේය. පර්යේෂණ ආයතනවල කාර්යභාරය සහ වගකීම් පැහැදිළි කළ ජනාධිපතිතුමා අපේ ජනතාවට අවශ්‍ය කුමක් ද යන්න නිවැරදිව හදුනා ගැනීම පර්යේෂකයන්ගේ වගකීමක් බව පැවසීය. කෘෂි ක්ෂේත්‍රයට මෙන්ම ධීවර කර්මාන්තයට ද නව ශිල්ප ක්‍රම හඳුන්වාදීම සඳහා පර්යේෂණ කළයුතුව තිබේ. රසායනික පොහොර භාවිතය ගැන කොතෙක් ප්‍රශ්න තිබුණ ද අපට තවමත් කාබනික පොහොර භාවිතයට යොමු වීමට හැකි වී නැත. ධීවර කර්මාන්තය ගත් විට මත්ස්‍යයන් බහුල ස්ථාන හඳුනාගැනීමට පර්යේෂණ උපයෝගි කරගත හැකිය. පර්යේෂණවල ප්‍රතිඵල අවසානයේ දි නිෂ්පාදනයක් ලෙස සමාජ ගතකළ යුතුයැයි ජනාධිපතිතුමා පෙන්වා දුන්නේය."
    },
    {
        "content": "කොවිඩ්-19 හෙවත් කොරෝනා වෛරස් රෝගය පිළිබඳව වෛද්‍ය පරීක්ෂණ සිදුකරනු ලබන්නේ රජයේ රෝහල්වල පමණක් බවත්, පෞද්ගලික රෝහල්වලට ඒ සඳහා රජය අවසර දී නැති බවත්, සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය අනිල් ජාසිංහ මහතා පවසයි. මෙම පරීක්ෂණ රජයේ වෛද්‍ය පර්යේෂණ ආයතනය, ශ්‍රී ජයවර්ධනපුර විශ්ව විද්‍යාල වෛද්‍ය පීඨය, කරාපිටිය හා අනුරාධපුර ශික්ෂණ රෝහල් මගින් දැනට සිදුකෙරෙන අතර ඉදිරියේදී උතුරු කොළඹ රෝහලේද එම පරීක්ෂණ සිදුකිරීමට කටයුතු යොදාගෙන යන බව රජයේ ප්‍රවෘත්ති දෙපාර්තමේන්තුවේ අද(13) පැවති මාධ්‍ය සාකච්ඡාවේදී ඒ මහතා කීය.   මේ අතර විදේශයන්හි සිට මෙරටට පැමිණ සිටින පුද්ගලයින් 4794ක් පිළිබඳව සෞඛ්‍ය බලධාරීන් විසින් සෞඛ්‍ය වෛද්‍ය නිලධාරීන් සහ මහජන සෞඛ්‍ය පරීක්ෂකවරුන් මගින් පසු විපරම් සිදු කරන බවද අධ්‍යක්ෂ ජනරාල්වරයා පැවසීය. එසේ පසු විපරමට ලක්කරන පුද්ගලයන් අතර ශ්‍රී ලාංකිකයින් 3035ක් සහ චීන ජාතිකයින් 1153ක්ද සිටිති. ඉතාලියෙන් සහ දකුණු කොරියාවෙන් පැමිණි අය නිරෝධායන මධ්‍යස්ථාන වෙත යවා ඇත. මේ වන විට රජයේ රෝහල් 17ක කොරෝනා වෛරසය ආසාදනය වී ඇති බවට සැක කෙරෙන 64දෙනෙක් රඳවා සිටින බවද ව්ශේෂඥ වෛද්‍ය අනිල් ජාසිංහ මහතා තවදුරටත් කීය. ඔවුන් අතර දෙවැනි කොරෝනා රෝගියාගේ පවුලේ අට දෙනෙකු සිටින බවත්, ඔවුන් රඳවා ඇත්තේ අයි ඩී එච් උණ රෝහලේ බවත් ඔහු සඳහන් කළේය."
    },
    {
        "content": "නව කොරෝනා වෛරසය වැළදී අයි ඩී එච් උණ රෝහලට ඇතුලත් කළ රෝගීන් දෙදෙනාගෙන් එක් අයෙකුට අධි රුධිර පීඩනය හා දියවැඩියා තත්වයෙන් පෙලුනද එම රෝගීන් දෙදෙනාම යහපත් සෞඛ්‍ය තත්වයෙන් පසුවන බව සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය අනිල් ජාසිංහ මහතා පවසයි. රජයේ ප්‍රවෘත්ති දෙපාර්තමේන්තුවේ අද(13) පැවති විශේෂ මාධ්‍ය හමුවේදී ජනමාධ්‍යයට අදහස් දක්වමින් ඔහු වේ බව පැවසීය. මෙම රෝගය සම්බන්ධයෙන් අනියත බියක් ඇතිකරගතයුතු නොමැති බව පැවසූ සෞඛ්‍ය සේවා අධ්‍යක්ෂ ජනරාල්වරයා, දැනට රජය විසින් ක්‍රියාත්මක කරන නිරෝධායන ක්‍රියාවලිය සිදු කරනු ලබන්නේ මෙරටට විදෙස් රටවලින් පැමිණෙන ලාංකිකයන්ට පමණක් බව අදහසක් පැතිර යන බවත් එය වැරදි සහගත තොරතුරක් බවත් පැවසීය. මෙරටට පැමිණෙන ලාංකිකයන් පමණක් නොව විදේශ රටවලින් පැමිණෙන විදේශික පිරිසද අදාළ නිරෝධායන ක්‍රියාවලියට යටත් කරන බවද ජාසිංහ මහතා වැඩිදුරටත් පැවසීය. ඉතාලිය හා කොරියාවේ සිට මෙරටට පැමිණෙන ලාංකිකයන්ගෙන් යම් පිරිසක් නිරෝධායන ක්‍රියාවලිය සිදු නොකර පැනගොස් ඇති බව සමාජ මාධ්‍යය හරහා පැතිර යන තොරතුරු සම්බන්ධයෙන් අදහස් දැක්වූ සෞඛ්‍ය සේවා අධ්‍යක්ෂ ජනරාල්වරයා පැවසුවේ එලෙස කිසිවකුටවත් නිරෝධායන ක්‍රියාවලියට දායක නොවී පැනයාමට හැකියාවක් නොමැති බවත් එ් සම්බන්ධයෙන් සැකයක් ඇති කරනොගත යුතු බවත්ය."
    },
    {
        "content": "කොරෝනා වෛරසයේ ව්‍යාප්තිය මර්දනයට ජනපති අගමැති නියමයෙන් තීරණ රැසක් ....  යුරෝපා ජාතිකයන්ට වීසා නිකුත් කිරීම සති දෙකකට නවතී ...  යුරෝපයෙන් එන ශ්‍රී ලාංකිකයන්ටත් දින 14 ක නිරෝධායනයක් ....  මහජන ප්‍රවාහන සේවා වීෂ බීජ හරණයට පියවර ...  වෛරසය පාලනයට චීනය ගත් ක්‍රියා මාර්ග පිළිබඳ අධ්‍යයනයක් ...  කෙරෝනා මර්දන කාර්ය සාධක බලකායට ස්ථිර නිවහනක් ...  මහජන ඒකරාශිවීම් අවම කිරීමට උපදෙස් ...  සේවා සහ අධ්‍යාපනය සඳහා අන්තර්ජාලය භාවිතයට අවධානය ... කොරෝනා වෛරසය (Covid – 19) පැතිරයාම වැළැක්වීමට ජනපති අගමැති නියමයෙන් තීරණ රැසක් ගෙන තිබේ. රජය ජනවාරියේ සිට අනුගමනය කළ ක්‍රියාමාර්ග රෝගය රට තුළට පැමිණීම වළක්වා ගැනීමට ඉවහල් විය. වෛරසය පැතිරගිය රටවල් සලකන විට රෝග මර්දනය සඳහා කාර්ය සාධක බලකායක් ස්ථාපනය කළ රටවල් කිහිපය අතර ශ්‍රී ලංකාව ඉදිරියෙන්ම සිටී. එම ප්‍රගතිය තවදුරටත් වර්ධනය කරමින් ජනතාවගේ සෞඛ්‍ය තත්ත්වය ආරක්ෂා කිරීමට සියලු පියවර උපරිමයෙන් ගන්නැයි ජනාධිපති ගෝඨාභය රාජපක්ෂ මැතිතුමා සහ අග්‍රමාත්‍ය මහින්ද රාජපක්ෂ මැතිතුමා නිලධාරීන්ට උපදෙස් දුන්හ. කොරෝනා වෛරසය ව්‍යාප්තිය වැළැක්වීම සම්බන්ධයෙන් (13) ජනාධිපති කාර්යාලයේ පැවති සාකච්ඡාවේදී ජනාධිපතිතුමා සහ අගමැතිතුමා මේ උපදෙස් දෙනු ලැබීය. වෛරසයේ ගෝලීය ව්‍යාප්තිය පැහැදිළි කළ ජනාධිපතිතුමා යුරෝපා රටවල් රැසක වෛරසය සීග්‍රයෙන් පැතිරයමින් පවතින බව කීය. ප්‍රංශය, ඉතාලිය ඇතුළු යුරෝපීය රාජ්‍යයන් කිහිපයක බෙහෙවින් බරපතල තත්ත්වයක් පවතී. ඒ පිළිබඳව කොරෝනා මර්දන බලකායේ අවධානය යොමු කළ ජනාධිපතිතුමා යුරෝපා ජාතිකයන්ට වීසා නිකුත් කිරීම දෙසතියකට අත්හිටුවන්නැයි නියම කළේය. යුරෝපා රටවල සිට එන ශ්‍රී ලාංකිකයන් ද දින 14ක කාලයක් නිරෝධායනය කිරීමට තීරණය කෙරිණ.   අයිඩීඑච් රෝහලේ ප්‍රතිකාර ලබන කොරෝනා වෛරසය ආසාධිත රෝගීන් දෙදෙනා ඇසුරු කළ පිරිස් හඳුනා ගැනීමට කළ පරීක්ෂණවල ප්‍රගතිය සහ ඔවුන් නිරෝධායනයට ගෙන ඇති පියවර දීර්ඝ වශයෙන් සාකච්ඡා කෙරිණ. ඔවුන් ආ ගිය තැන් හා ඇසුරු කළ අය ගැන ද අඛණ්ඩව විමර්ශන කොට ඔවුන් නිරෝධායනයට යොමු කරන ලෙස ජනාධිපතිතුමා උපදෙස් දුන්නේය. රට තුළ ව්‍යාප්තිය වැළැක්වීමට ජනයා විශාල වශයෙන් රැස්වන අවස්ථා සහ උත්සව හැකි උපරිමයෙන් සීමා කිරීමට තීරණය විය. කාර්ය සාධක බලකාය ස්ථිර කාර්යාලයක ස්ථාපනය කොට තොරතුරු රැස් කරමින් තීරණ ගන්නැයි ජනාධිපතිතුමා නියම කළේය. රෝග නීර්ණය සඳහා කෙරෙන පරීක්ෂණ වේගවත් කිරීමට ලෝක සෞඛ්‍ය සංවිධානයේ සහය ඇතිව පර්යේෂණ උපකරණ සපයා ගැනීමට ද පියවර ගත් බව ජනාධිපතිතුමා පැවසීය. ශ්‍රී ලංකාව රෝගය පැතිරයාම වැළැක්වීමට ගත් ක්‍රියාමාර්ග ඉදිරියට ගෙන යාමට සහාය වීමට ලෝක සෞඛ්‍ය සංවිධානය එකඟ වූ බව ද එතුමා කීය.   මුඛ ආවරණ ඕනෑම තැනකින් මිලදී ගැනීමට හැකිවන අයුරින් බෙදා හැරීම විධිමත් කිරීම කෙරෙහි ද අවධානය යොමු විය. පාලන මිලක් යටතේ ඕනෑම අයෙකුට මුඛ ආවරණ මිලදී ගැනීමට පහසුකම් සලසන ලෙස ද ජනාධිපතිතුමා උපදෙස් දුන්නේය. දිනකට මුඛ ආවරණ එක්ලක්ෂ පනස් දහසක් නිෂ්පාදනය කළ හැකි ආයතන හඳුනාගෙන ඇති බව සාකච්ඡාවේදී සඳහන් කෙරිණ. (14) සිට පොදු ප්‍රවාහන සේවයට යොදා ගන්නා බස් රථ සහ දුම්රිය විෂ බීජ හරණය කිරීමට ද තීරණය කෙරිණ. ඒ සඳහා ආරක්ෂක අංශ සහාය කර ගැනේ. චීනය මේ වන විට ඉතා සාර්ථකව කොරෝනා වෛරසය ව්‍යාප්තිය පාලනය කර තිබේ. සමාජ චර්යාවන් සහ ක්‍රියාකාරකම් රෝග මර්දනයට ඉවහල් වන අයුරින් හැසිරවීමට චීනය ප්‍රමුඛත්වය දුන්නේය. එරට අනුගමනය කළ ක්‍රියාමාර්ග පුළුල්ව අධ්‍යයනය කරන ලෙස උපදෙස් දෙනු ලැබීය. රාජ්‍ය ආයතනවලින් සැපයෙන සේවා පවත්වාගැනීම හා පාසල් සහ විශ්ව විද්‍යාල අධ්‍යයන කාර්යයන් අන්තර්ජාලය ඔස්සේ නිවසේ සිට සිදු කිරීම අත්හදා බැලීමට මෙය අවස්ථාවක් කරගත යුතුව ඇතැයි ජනාධිපති රාජපක්ෂ මැතිතුමා පෙන්වා දුන්නේය. විද්‍යුත්, මුද්‍රිත සහ සමාජ මාධ්‍ය රෝගය ගැන ජනතාව දැනුවත් කරනු මිස සමාජ ව්‍යාකූලත්වයක් ඇති නොවන ආකාරයෙන් ක්‍රියා කිරීමේ වැදගත්කම ද අවධාරණය කෙරිණ. අග්‍රාමාත්‍ය මහින්ද රාජපක්ෂ මැතිතුමා, බස්නාහිර පළාත් ආණ්ඩුකාර වෛද්‍ය සීතා අරඹේපොළ, ජනාධිපති ලේකම් ආචාර්ය පී.බී. ජයසුන්දර, සෞඛ්‍ය ලේකම් භද්‍රානී ජයවර්ධන, සෞඛ්‍ය සේවා අධ්‍යක්ෂ ජනරාල් වෛද්‍ය අනිල් ජාසිංහ යන මහත්ම මහත්මීහු සහ රාජ්‍ය ආයතන රැසක නිලධාරීහු සාකච්ඡාවට එක්ව සිටියහ."
    },
    {
        "content": "මේ මොහොතේ කටකතා විශ්වාස නොකර කොරෝනා මර්දන ක්‍රියාවලිය නිසි ලෙස වටහා ගැනීම මෙරට පුරවැසියන්ගේ වගකීම විය යුතු බව ජනාධිපති කියා සිටී. රට තුළ ක්‍රියාත්මක වන කොරෝනා මර්දන ක්‍රියාවලිය නිසියාකාරව වටහාගෙන එයට අනුගතවන සහ එහි වටිනාකම අගය කරන වගකීම් සහගත පුරවැසියන් මෙරටට ආශිර්වාදයක් බව ජනාධිපති ගෝඨාභය රාජපක්ෂ මහතා කියා සිටී. රජය හදුන්වා දී ඇති ක්‍රියාවලියට සම්පූර්ණ සහයෝගය දක්වන සැමටත්, එය ක්‍රියාත්මක කිරීමට කැප වී සිටින සියලුම රාජ්‍ය සේවකයන්ටත් ජනාධිපතිවරයාගේ ප්‍රණාමය පිරිනමන බවත්, සියලුදෙනා මේ මොහොතේ විශ්වාස කළ යුත්තේ මෙවැනි සත්‍ය අත්දැකීම් මිස කටකතා නොවන බව ජනාධිපතිවරයා කියා සිටී."
    },
    {
        "content": "කොරෝනා වෛරසය සම්බන්ධයෙන් පවතින තත්ත්වය සැළකිල්ලට ගෙන ලබන සඳුදා (16) දින රජයේ,බැංකු,වෙළඳ ( Public,Bank,Mercantile ) නිවාඩු දිනයක් ලෙස ප්‍රකාශ කරන බව රාජ්‍ය පරිපාලන, ස්වදේශ කටයුතු, පළාත් සභා හා පළාත් පාලන අමාත්‍යාංශය තහවුරු කරයි"
    },
    {
        "content": "කොවොඩ් -19 හෙවත් කොරෝනා වෛරසය ආසාදනය වී ඇති තවත් පුද්ගලයන් දෙදෙනෙකු හමු වූ බව සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය අනිල් ජාසිංහ මහතා අද (14) රජයේ ප්‍රවෘත්ති දෙපාර්තමේන්තුවේ පැවැති මාධ්‍ය හමුවේ දී පැවසීය. මේ වනවිට කොරෝනා රෝගීන් ගණන 07ක් බවද ඒ මහතා කීය. මෙයින් එක් රෝගියෙක් කන්දකාඩු නිරෝධායන මධ්‍යස්ථානයෙන් සොයාගෙන ඇත.44 වියේ පසුවන මෙම රෝගියා මේ වනවිට පොළොන්නරුව රජයේ රෝහලට ඇතුළත් කොට තිබේ. ඔහු  ඉතාලියෙන් පැමිණි අයෙකි. අද (14) හමුවූ අනෙක් රෝගියා නාත්තන්ඩියේ පදිංචි 43 හැවිරිදි අයකු වන අතර ඔහු ද ඉතාලියේ සිට පැමිණි අයකු බව අනිල් ජාසිංහ මහතා පැවසීය. මේ අතර කන්දකාඩු නිරෝධායන මධ්‍යස්ථානයේ රෝගියා සමඟ එහි සිටි 16 දෙනෙකු දැන් වෙනම ස්ථානගත කර තිබේ. නාත්තන්ඩියේ රෝගියා හමු වී ඇත්තේ ඔහු කුරුණැගල රජයේ රෝහලට ප්‍රතිකාර සඳහා පැමිණි අවස්ථාවේ දී ය. දැන් මෙම රෝගියාගේ නිවසට සෞඛ්‍ය වෛද්‍ය නිලධාරීන් යවා ඇති බවද  සෞඛ්‍ය සේවා අධ්‍යක්ෂ ජනරාල්වරයා පැවසීය. මේ වනවිට සැකකරනු ලබන රෝගීන් 103 දෙනෙකු රජයේ රෝහල් 18ක රඳවා සිටින බවත් විදේශයන්හි සිට පැමිණි 1600කට අධික පිරිසක් නිරෝධායන මධ්‍යස්ථානවල රඳවා සිටින බවත්  ඔහු පැවසීය"
    },
    {
        "content": "කොරෝනා ගැන තොරතුරු දැනගැනීමට හදිසි දුරකතන අංකයක්- 117"
    },
    {
        "content": "හෙට දින (16) නිවාඩුව සම්බන්ධව නිකුත් කළ ප්‍රවෘත්ති නිවේදනය"
    },
    {
        "content": "කොරෝනා වෛරසය ව්‍යාප්ත වෙමින් ඇති රටවලට සහාය වනු පිණිස කලාපීය වැඩසටහනක් සකස් කළයුතුව ඇතැයි ජනාධිපති ගෝඨාභය රාජපක්ෂ මැතිතුමා දකුණු ආසියානු කලාපීය සහයෝගීතා සංගමයේ (සාක්) රාජ්‍ය නායකයන්ට යෝජනා කරයි. උද්ගතව ඇති තත්ත්වය ගැන වැඩිදුර සාකච්ඡා කිරීමට සාක් අමාත්‍ය මට්ටමේ හමුවක් සංවිධානය කිරීමේ අවශ්‍යතාව ද ජනාධිපතිතුමා කලාපීය නායකයන්ට පෙන්වා දෙයි. අද (15) පස්වරුවේ දකුණු ආසියානු කලාපීය රාජ්‍ය නායකයන් සමග වීඩියෝ තාක්ෂණය ඔස්සේ සංවාදයකට සහභාගීවෙමින් ජනාධිපතිතුමා මේ යෝජනා ඉදිරිපත් කළේය. “Covid -19 හෙවත් නව කොරෝනා වෛරසයට එරෙහි සාක් නායක සටන - ලෝකයට පූර්වාදර්ශයක්” (SAARC Leaders on Combating COVID- 19, Settling an Example to the World) යන්න තේමා කර ගනිමින් සංවාදය පැවැත්විණ. වීඩියෝ සමුළුව ඉන්දීය අග්‍රාමාත්‍ය නරේන්ද්‍ර මෝදි මැතිතුමාගේ අදහසකි. කලාපීය නායකත්වයේ අදහස්, අත්දැකීම් සහ තමන් මුහුණදුන් අභියෝග පිළිබඳව තොරතුරු හුවමාරු කර ගැනීමට අවස්ථාව ලැබීමෙන් කොරෝනා වසංගතයෙන් ජය ගැනීමට හැකිවනු ඇතැයි ජනාධිපති රාජපක්ෂ මැතිතුමා සඳහන් කළේය. කලාපීය යාන්ත්‍රණයක් නිර්මාණය කොට කඩා වැටීමට ලක්ව ඇති ආර්ථිකය මෙන්ම ජන ජීවිතය ද ගොඩනැගීමට කටයුතු කළයුතුව ඇතැයි ද එතුමා වැඩිදුරටත් කියා සිටියේය. තම රජය විධිමත්ව තත්ත්වය පාලනය කිරීමට හැකි සෑම උත්සාහයක්ම ගෙන ඇති බවත්, මහ මැතිවරණය පෙර සැලසුම් කළ පරිදි අප්‍රෙල් 25 වනදා පැවැත්වෙන බවත් ජනාධිපතිතුමා පැවසීය. සමාජයීය පාලනයක් මගින් වෛරසය පැතිරයාම නතර කිරීමට ගෙන ඇති ක්‍රියා මාර්ග රාජ්‍ය නායකයන්ට පැහැදිළි කළ ජනාධිපතිතුමා මෙරටට පැමිණෙන සෑම සංචාරයෙකුටම ස්වයං නිරෝධායනයට ලක්වීමට උපදෙස් දී ඇතැයි සඳහන් කළේය. මේ වන විට මුළු ලෝකයම භයානක අවදානමකට පත්ව ඇතැයි සමුළුව සංවිධාන කළ ඉන්දීය අග්‍රාමාත්‍ය නරේන්ද්‍ර මෝදි මැතිතුමා සඳහන් කළේය. කලාපීය වශයෙන් එක්ව කටයුතු කිරීම ඉතා වැදගත් බව ඉන්දීය අග්‍රාමාත්‍යවරයා කියා සිටියේය. කලාපීය වශයෙන් කොරෝනා වසංගතයට මුහුණදීමට අරමුදලක් පිහිටුවීමේ වැදගත්කම පෙන්වා දුන් මෝදි මැතිතුමා එය ආරම්භ කරමින් ඩොලර් මිලියන 10ක පරිත්‍යාගයක් කරන බව පැවසීය. සාර්ක් සාමාජික රටවලට වෛරසය මර්දනයට අවශ්‍ය සියලු පහසුකම් හා සේවා සැලසීමට ඉන්දියාව සූදානමින් සිටින බවත් ඉන්දීය අග්‍රාමාත්‍යවරයා වැඩිදුරටත් කියා සිටියේය. සාක් රටවලට පොදු රාමුවක හිඳිමින් ප්‍රශ්නය ජය ගත හැකි බව ඇෆ්ගනිස්ථාන ජනාධිපති අෂ්රොෆ් ඝානි මැතිතුමා සංවාදයට එක් වෙමින් පැවසීය. භූ ගෝලීය පිහිටීම අනුව තම රටට වාසිදායක තත්ත්වයක් තිබුණද, සංචාරක කර්මාන්තය බිඳ වැටීම නිසා මේ වන විටත් දැඩි ආර්ථික කඩා වැටීමකට තම රට මුහුණ දී ඇතැයි මාලදිවයින ජනාධිපති ඊබ්‍රාහිම් මෙහොමඩ් සොලී මැතිතුමා පැවසීය. වසංගත තත්ත්වයෙන් මිදීමට තම රටේ පූර්ණ සහාය ලබාදෙන බව සදහන් කළ බංග්ලාදේශ් අග්‍රාමාත්‍ය ෂෙයික් හසීනා මැතිණිය එක්ව ක්‍රියා කිරීමේ වැදගත්කම පෙන්වා දුන්නාය. නේපාල අග්‍රාමාත්‍ය කේ.පී. ෂර්මා ඔලි මැතිතුමා තම රට සතු තාක්ෂණික දැනුම මෙන්ම සම්පත් දායකත්වය ද කෙරෝනා වෛරසය මර්දනය පිණිස ලබාදීමට සූදානම් බව සඳහන් කළේය. අප හමුවේ ඇති සතුරා අපගේ දෑසට නොපෙනන අතර එයට දේශ සීමාවක් නැති හෙයින් එක්ව සතුරා පරාජය කිරීමට ක්‍රියා කළ යුතු බව භූතාන අග්‍රාමාත්‍ය ලොටේයි ෂෙරින්ග් මැතිතුමා කියා සිටියේය. එක් රටකට මේ වසංගත තත්ත්වය සම්බන්ධයෙන් ඇඟිල්ල දිගු කළ නොහැකි බව පාකිස්ථාන සෞඛ්‍ය අමාත්‍ය වෛද්‍ය සෆර් මෙන්සා මහතා සඳහන් කළේය. කොරෝනා වෛරසය පාලනය කරමින් එය ජය ගැනීමට විටින් විට මෙලෙස අදහස් හුවමාරු කර ගැනීමේ අවශ්‍යතාව ඉන්දීය අග්‍රාමාත්‍ය නරේන්ද්‍ර මෝදි මැතිතුමා සංවාදය අවසානයේ පෙන්වා දුන්නේය."
    },
    {
        "content": "අන්තර් පළාත් පෞද්ගලික බස්රථ සේවාවේ ධාවනය වන බස්රථ විෂබීජ හරණයට ලක් කිරීම ජාතික ගමනාගමන කොමිසමේ ප්‍රධානත්වයෙන් අද (16) කොළඹ බැස්ටියන් මාවතේ පිහිටි පෞද්ගලික බස් නැවතුම්පළෙහි දී සිදු කළේ ය. මෙම අවස්ථාව එම කොමිසමේ සභාපති ශෂී වෙල්ගම මහතා සහ අධ්‍යක්ෂ ජනරාල් කමාන්ඩර් නිලාන් මිරැන්ඩෝ මහතාගේ ප්‍රධානත්වයෙන් උදෑසන 08.30ට ආරම්භ විය. එය සවස් වනතුරු සිදුවන අතර එහිදී බස් නැවතුම්පොළෙහි පිහිටි බස් රථ නවතා තබන පෝලිම් සහ බස් රථ පිටත හා ඇතුලත නිරෝධායනය කිරීමට ලක්විය. එමෙන්ම බස් නැවතුම්පොළෙහි දෑත් සෝදන ස්ථාන පිහිටුවීමද සිදුවිය. මීට අමතරව බස් මගීන් බස් රථවලට නංවා ගැනීමේදී ඔවුන්ට දෑත් පිරිසුදුකාරකයක් මගින් පිරිසුදු කිරීම සඳහා රියදුරන් හා කොන්දොස්තරවරුන්ට මඟ පෙන්වීමද සිදුවිය. මෙහිදී අදහස් දැක්වූ ජාතික ගමනාගමන කොමිසමේ අධ්‍යක්ෂ ජනරාල් කමාන්ඩර් නිලාන් මිරැන්ඩො මහතා පැවසුවේ, මෙම ක්‍රියාවලිය අදින් නතර නොවන්නක් බවත් අද සිට දිගින් දිගටම මෙම බස් රථ විෂබීජ හරණය සිදුවන බවත්, ඒ සඳහා සහකාර අධ්‍යක්ෂකවරයකුට බලය ලබාදී දිගින් දිගටම එම කටයුතු අධීක්ෂණය කරන බවත්ය. එමෙන්ම අද වන විට අත් සේදීමේ ස්ථාන කිහිපයක් පිහිටුවා ඇති අතර එම ස්ථාන හෙට (17) සිට 20කට අධික කරන බවද පැවසීය."
    },
    {
        "content": "ශ‍්‍රී ලංකාවේ ප‍්‍රධානම ගුවන් තොටුපළ වන බන්ඩාරණායක ජාත්‍යන්තර ගුවන් තොටුපොළේ පිහිටා ඇති ගුවන් හමුදා ජීව විද්‍යාත්මක, රසායනික, විකිරණශීලී හා න්‍යෂ්ඨික පුපුරණ ද්‍රව්‍ය සදහා ප‍්‍රතිචාර දැක්වීමේ පක්ෂාංගයේ මගින් දිවයිනට පැමිණෙන ගුවන් මගීන් නිරෝධනය සදහා අඛන්ඩ සහාය ලබා දෙනු ලබයි.   මෙහිදී දිවයිනට පැමිණෙන සියලූ ගුවන් මගීන් නිරෝධනයට ලක් කරන අතර ඉන්පසු ඔවුන්ව නිරෝධායන මධ්‍යස්ථාන කරා ගෙන යාමට ශී‍්‍ර ලංකා යුධ හමුදාවට භාර දෙනු ලබයි තවද මෙකී ක‍්‍රියාකාරකම් සිදු වන ආකාරය නිරීක්ෂණය කිරීම සදහා ගුවන් හමුදාපති එයාර් මාර්ෂල් සුමංගල ඩයස් මහතා ඊයේ(15) දින බන්ඩාරනායක ජාත්‍යන්තර ගුවන් තොටුපොළේ නිරීක්ෂණ චාරිකාවක නිරත විය. මේ අවස්ථාවට ජාත්‍යන්තර ගුවන් තොටුපොළ කදවුරු අණදෙන නිළධාරී එයාර් කොමඩෝර් ජානක අමරසිංහ හා ජීව විද්‍යාත්මක, රසායනික, විකිරණශීලී හා න්‍යෂ්ඨික පුපුරණ ද්‍රව්‍ය සදහා ප‍්‍රතිචාර දැක්වීමේ පක්ෂාංගයේ අණදෙන නිලධාරී වින්ග් කමාන්ඩර් නිලේන්ද්‍ර පෙරේරා යන නිළධාරීහු ද සහභාගී වූහ.   මෙහිදී ගුවන් හමුදාපතිතුමා පවතින වාතාවරණය හමුවේ ගත යුතු ක‍්‍රියාමාර්ග පිළිබද අදාළ නීළධාරීන් වෙත උපදෙස් ලබාදීම සිදු කරනු ලැබීය."
    },
    {
        "content": "මාර්තු 16 වැනිදා ලබා දුන් රජයේ නිවාඩුව දීර්ඝ නොකරන බවත්, එසේ වුවද ඉදිරි දින කිහිපයේ පවතින සළකා බලා  ලේකම් එස්. හෙට්ටිආරච්චි මහතා පැවසීය. රජයේ ප්‍රවෘත්ති ප්‍රවෘත්ති දෙපාර්තමේන්තුවේ පැවති විශේෂ මාධ්‍ය හමුවේ දී (16)  රජයේ නිවාඩුව සම්බන්ධයෙන් මාධ්‍යයට අදහස් දක්වමින් ඔහු මේ බව පැවසීය. බස්නාහිර පළාත් ආණ්ඩුකාර විශේෂඥ වෛද්‍ය සීතා අරඹෙපොල මහත්මියගේ ප්‍රධානත්වයෙන් මේ වන විට පිහිටුවා ඇති කොරෝනා මර්දන කාර්ය සාධක බලකායේ ඉල්ලීම පරිදි සඳුදා දින නිවාඩුව ලබා දුන් බවත්, එසේ වුවද මැතිවරණ කටයුතු මෙන්ම බැංකු කටයුතු සඳහාද ඉදිරි දිනයන් නිවාඩු කළහොත් දැඩි ලෙස බලපෑමක් සිදුවන අතර මෙම නිවාඩුව දීර්ඝ කිරීමට තරම් බරපතල තත්වයක් ඇති වී නොමැති හෙයින් ඉදිරි දින තුන නිවාඩු ප්‍රකාශයට පත් නොකිරීමට තීරණය කළ බවත් හෙට්ටිආරච්චි මහතා පැවසීය.   මාණ්ඩලික නිලධාරීන් පැමිණීම අනිවාර්යය වන බවත්, ඔවුන් තම කටයුතු කරගෙන යාමට අවශ්‍ය පිරිස කැඳවීමට හැකියාව ඇති බවත්,අනෙකුත් පිරිස සම්බන්ධයෙන් සහනයක් ලබා දී ඇති බවත් වැඩිදුරටත් අදහස් දක්වමින් ලේකම්වරයා පැවසීය. කෙසේ වෙතත් අත්‍යවශ්‍ය සේවා ලෙස ප්‍රකාශයට පත්ව ඇති සියලුම රාජ්‍ය සේවාවන් නිවාඩු දුන්නද නොදුන්නද නියමිත ආකාරයට මේ මොහොතේදී පවත්වාගෙන යාමට අවශ්‍ය බවද හෙට්ටිආරච්චි මහතා කියා සිටියේය. මේ වන විට පිරටර ගොස් ඉදිරියේ දී පැමිණීමට බලාපොරොත්තු වන හා මෙම දින කිහිපය තුළ දිවයිනට පැමිණ සිටින රාජ්‍ය සේවකයින්ට කිසියම් ආකාරයක රෝගය සම්බන්ධයෙන් සැකයක් තිබේ නම් එම පිරිසට ස්වයං නිරෝධායනයට ලක්වීමට හෝ නිරෝධායන මධ්‍යස්ථායනයකට යාමට අවසර තිබෙන බවත්, ඒ සදහා පඩි සහිත දින 14ක නිවාඩු කාලයක් ලබාදෙන බවත් ලේකම්වරයා වැඩිදුරටත් පැවසීය. මේ අතර තවදුරටත් අදහස් දැක්වූ හෙට්ටිආරච්චි මහතා පැවසුවේ, ප්‍රාදේශීය මට්ටමින් කටයුතු කිරීමට හා නිරෝධායන කටයුතුවලට ආධාර කරමින් ප්‍රාදේශිය ලේකම්වරු ක්‍රියා කළ යුතු බවත්, ග්‍රාම සේවා වසම් මට්ටමින් කොරෝනා මර්දන තොරතුරු මධ්‍යස්ථාන ආරම්භ කළ යුතු බවත්ය. මේ දිනවල නොපැමිණෙන රාජ්‍ය සේවකයන් වෙනුවෙන් නිවාඩු ලබා දෙන්නේ දැයි මාධ්‍යවේදීන් විමසු පැනයට පිළිතුරු වශයෙන් ඔහු පැවසුවේ ඒ ගැන ඉදිරියේදී සළකා බලන බවයි. එමන්ම ඉදිරියේදී රාජයේ කාර්යාලවල සියලු අංශවලට අත් සේදීමට අවශ්‍ය සේදුම්කාරක හෝ සබන් ලබාදීමට අනිවාර්යයෙන්ම කටයුතු කරන බවද ඒ සඳහා වැඩපිළිවෙලක් සකස් කරන බවද හෙට්ටිආරච්චි මහතා පැවසීය."
    },
    {
        "content": "රාජ්‍ය පරිපාලන ,ස්වදේශ කටයුතු සහ පළාත් සභා හා පළාත් පාලන අමත්‍යාංශය විසින් රාජ්‍ය,අර්ධ රාජ්‍ය,පෞද්ගලික අංශයේ ආයතන මෙන් ම මහජනතාවගේ දැන ගැනීම පිණිස කොරෝන වෛරසය ශ්‍රී ලංකාවෙන් තුරන් කිරීම සම්බන්ධයෙන් අනුගමනය කළ යුතු ක්‍රියාමාර්ග ඇතුළත් විශේෂ චක්‍රලේඛයක් නිකුත් කර තිබේ."
    },
    {
        "content": "කොරෝනා වෛරසය රට තුළ ව්‍යාප්ත වීම හේතුවෙන් රටේ ජනතාව විමසිල්ලෙන් පසුවන අවස්ථාවක අසත්‍ය ප්‍රකාශ සමාජගත කරන්නන්ට එරෙහිව නීතිය දැඩිව ක්‍රියාත්මක කරන බව බස්නාහිර පළාත් භාර ජේ‍යෂ්ඨ නියෝජ්‍ය පොලිස්පති අජිත් රෝහණ මහතා පැවසීය. ඒ මහතා මේ බව පැවසුවේ අද (16) පස්වරුවේ රජයේ ප්‍රවෘත්ති දෙපාර්තමේන්තුවේ පැවති කොවිඩ් -19 විශේෂ මාධ්‍ය හමුවට එක්වෙමිණි. පසුගිය දින කිහිපයක සිට සමාජ මාධ්‍ය හරහා බොරු මත ප්‍රකාශ කළ එවැනි පුද්ගලයන් දෙදෙනෙකු අද දිනයේ දී අත් අඩංගුවට ගත් බවත් ඔවුන් රාගම සහ බණ්ඩාරගම ප්‍ර දේශයේ පිදිංචිකරුවන් බවත් අජිත් රෝහණ මහතා වැඩිදුරටත් පැවසීය.2007 අංක 24 දරන පරිගණක අපරාධ පනත යටතේ ඔවුන්ට එරෙහිව නීතිය ක්‍රියාත්මක කරන බවද ඒ මහතා වැඩිදුරටත් පැවසීය."
    },
    {
        "content": "විදේශ සබඳතා අමාත්‍යාංශයේ කොන්සියුලර් (ප්‍රදූත) සේවා තාවකාලිකව නතර කිරීමට විදේශ සබඳතා අමාත්‍යාංශය තීරණය කරයි   මහජනතාව එක් රැස්වීම මඟින් ජනතාව සහ කාර්ය මණ්ඩලය කොරෝනා වෛරසය (COVID-19) පැතිරීමේ අවදානමට ලක් විය හැකි බැවින්, මහජනතාවගේ එක් රැස්වීම සීමා කිරීම සඳහා  රජය ගන්නා උත්සාහයන්ට සහාය දැක්වීම පිණිස 2020 මාර්තු 20 (සිකුරාදා) වන දින දක්වා අමාත්‍යාංශයේ කොන්සියුලර් කටයුතු අංශය විසින් සපයනු ලබන සියලුම සේවාවන් නතර කිරීමට  විදේශ සබඳතා අමාත්‍යාංශය තීරණය කර තිබේ.   ඒ අනුව, කොළඹ සෙලින්කෝ ගොඩනැගිල්ලේ පිහිටා ඇති කොන්සියුලර් කටයුතු අංශය සාමාන්‍ය සේවාවන් ලබා ගැනීමේ අපේක්ෂාවෙන් එහි පැමිණෙන්නන් සඳහා මාර්තු 17 වන දින සිට 20  වන දින දක්වා ඉදිරි දින හතර තුළ වසා තබන අතර, විදේශගත ශ්‍රී ලාංකිකයන්ගේ මරණ සම්බන්ධ සිද්ධි සහ මරණයන්ට අදාළ ලේඛන සඳහා සහාය ලබා දීමට අදාළ විමසීම් පමණක් පූර්ව  අයදුම් කිරීමක් මඟින් වේලාව වෙන් කර ගැනීම මත පදනම්ව භාර ගනු ඇත.   පහත සඳහන් හදිසි දුරකතන ඇමතුම් අංක මඟින් සේවා ලබා ගැනීම සඳහා පූර්ව වෙන් කර ගැනීම් සිදු කර ගත හැකිය:     දුරකතන: +94 (011) 2335942 දුරකතන: +94 (011) 2338847       විදේශ සබඳතා අමාත්‍යාංශය කොළඹ   2020 මාර්තු 16 වන දින"
    },
    {
        "content": "2020 මාර්තු මස 01 වෙනිදාත් 15 වැනිදාත් අතර කාලය තුළ යුරෝපය,ඉරානය සහ දකුණු කොරියාවේ සිට පැමිණියේ නම් ඔබගේ හා ප්‍රජාවගේ යහපත් සඳහා ළඟ ම ඇති පොලිස් ස්ථානයට හෝ 119 මධ්‍යස්ථනයේ වහාම ලියපදිංචි වන ලෙස ආරක්ෂ අමාත්‍යාංශය දන්වා සිටියි."
    },
    {
        "content": "දින තුනක විශේෂ නිවාඩුවක් ප්‍රකාශයට පත් කරයි"
    },
    {
        "content": "අපි මින් පෙරත් අභියෝගවලට මුහුණ දී ජයගෙන තිබෙනවා. අපි අභියෝග වලට මුහුණ දීමට සූදානම්. ඒ සඳහා අපට අවශ්‍යවන්නේ එකමුතුකමයි. ඒ නිසා මා ඉල්ලා සිටිනවා ජනතාවට මේ  අවස්ථාවේ වගකීමෙන් කටයුතු කරන ලෙස යැයි ජනාධිපති ගෝඨාභය රාජපක්ෂ මහත ජාතිය අමතමින් ප්‍රකාශ කළේ ය   ජනාධිපති අතිගරු ගෝඨාභය රාජපක්ෂ මැතිතුමා ජාතිය අමතා කරන ලද විශේෂ ප්‍රකාශය අති පූජනීය මහා නායක ස්වාමීන් වහන්සේලා ඇතුළු ගරුතර මහා සංඝරත්නයෙන් අවසරයි කිතුණ, හින්දු ඉස්ලාම් හා අනෙකුත් පූජකතුමන්ලාගෙන් ද අවසරයි මව්වරුනි, පියවරුනි, දූ දරුවනි අද මා ඔබ අමතන්නේ කොරෝනා වෛරසය හෙවත් COVID-19 වෛරසය සම්බන්ධයෙන් අප ගෙන ඇති පියවර සහ වර්තමාන තත්වය ගැන ඔබ දැනුවත් කිරීමටයි. මේ වසරේ ජනවාරී මාසයේදී කොරෝනා වෛරසය පිළිබඳව ලෝක අවධානය යොමුවෙද්දී චීනයේ වූහාන් ප්‍රදේශයේ ඉගෙනුම ලබමින් සිටි ශ්‍රී ලාංකික සිසුන් 34 දෙනෙක් ලංකාවට ගෙන්වා  ගැනීමට මා තීරණය කළා. ඒ වන විට කිසිදු කොරෝනා වෛරස් ආසාදිතයෙකු ලංකාවෙන් වාර්තා වී නොතිබුනත් මෙම වෛරසයෙන් ඉදිරියේදී ඇතිවිය හැකි ආපදා තත්වයට මුහුණ දීම සඳහා  අපි ජනවාරි මස 26 වනදා විශේෂ ජාතික කාර්ය සාධක කමිටුවක් පිහිටුවන්නට කටයුතු කලා ජනවාරි මස 27 වනදා ලංකාව තුළ ප්‍රථම කොරෝනා වෛරසය ආසාදිතයා ලෙස ලංකාවේ සංචාරයක් සඳහා පැමිණ සිටි චීන ජාතික කාන්තාවක් හඳුනාගනු ලැබුවා. ඇයව වහාම IDH රෝහලට  ඇතුලත් කොට ප්‍රතිකාර කලා. ඇය පෙබරවාරි 19 වන විට සම්පූර්ණයෙන් සුවය ලබා ලංකාවෙන් පිටව ගියා. විශේෂ ගුවන් යානයකින් ලංකාවට රැගෙන එන ලද ශ්‍රී ලාංකික සිසුන් මත්තල ගුවන් තොටුපලේදී නිරෝධායනයට ලක්කොට දියතලාවේ විශේෂයෙන් සකස් කල නිරෝධායන  මධ්‍යස්ථානයකට ගෙන ගියා. ඔවුන් කඳවුර තුල දින 14ක් නිරෝධායනයට ලක්ව පෙබරවාරි මස 14 දා සුරක්ෂිතව නිවෙස් බලා ගියා. මේ කාලයේ ගුවන් තොටුපොලෙන් ලංකාවට  පැමිණෙනන්ගේ සෞඛ්‍ය තත්වය පිළිබඳ මූලික පරීක්ෂාවන් ගුවන් තොටුපළේදීම සිදු කරන්නටත් ඔවුන්ට අවශ්‍ය උපදෙස් ලබා දීමටත් කටයුතු සලසා තිබුනා. වෛරසය ආසාදිත චීන කාන්තාව හඳුනාගැනිමෙන් පසු මාසයක් පමණ කාලයක් තුල අනෙකුත් කිසිදු රෝගියෙක් ගැන වාර්තා වූයේ නැහැ. චීනයෙන් පිට වෙනත් රටවලටද වෛරසයේ  අවදානම පැතිරුන නිසා ඉතාලිය, දකුණු කොරියාව, ඉරානය යන රටවලින් පැමිණෙන ගුවන් මගීන් දින 14ක නිරෝධායනයකට ලක් කිරීමේ තීන්දුවක් ගත්තා. ඒ තීරණය ගත්තේ මාර්තු මස  10 දායි. මේ අනුව කන්දකාඩු පූනානි නිරෝධායන මධ්‍යස්ථානය වෙත මගීන් යොමු කිරීම ආරම්භ වුනා. මෙය මුලින්ම ආරම්භ වූ අවස්ථාවේ ඉතාලියේ හා කොරියාවේ සිට පැමිණි යම් මගීන්  දැඩි ලෙස විරෝධය පෑ අතර නිරෝධායන මධ්‍යස්ථානය වෙත ගෙන යන අතර පැන යාමට පවා සමහරුන් තැත් කොට තිබුනා. මාර්තු මස 11 දා අපට කොරෝනා ආසාදිත පළමුවන ශ්‍රී ලාංකිකයා වාර්තා වුනා. ඒ ඉතාලි ජාතික සංචාරකයන්ට මග පෙන්වන සංචාරක උපදේශකවරයෙක්. නිරෝධායන මධ්‍යස්ථාන තුළ හා  ඉන් පිටත අප විසින් කරන ලද පරීක්ෂණ වලින් තව තවත් ආසාදිතයන් හමුවන්නට පටන් ගත් අතර මේ වන විට ආසාදිතයන් 34 දෙනෙක් හඳුනාගෙන තිබෙනවා. මාර්තු 13 දා සිට මෙයට ප්‍රංශය, ස්පාඤ්ඤය, ජර්මනිය, ස්විට්සර්ලන්තය, ඩෙන්මාර්කය, නෙදර්ලන්තය, ස්වීඩනය හා ඔස්ට්‍රියාවත් එකතු වුනා. මේ වන විට එංගලන්තය, බෙල්ජියම, නෝර්වේ,  කැනඩාව ,කටාර් හා බහරේන් රටවලින් එන අයත් නිරෝධායනයට ලක් වෙනවා. හෙට සිට නැවත දන්වන තුරු සියලුම සංචාරකයන් පැමිණීම නවතා දමනු ලබනවා. අපි නිරෝධායනය ආරම්භ කිරීමට ප්‍රථමයෙන් ඉහත සඳහන් රටවලින් ලංකාවට පැමිණි සෑම දෙනෙක්ම මෙන්ම ඔවුන්ගේ ළඟම ඥාතීන් හඳුනාගෙන ඔවුන්ගේ නිවාසවලම ස්වයං  නිරෝධායනයකට ලක් කිරීමට අප තීරණය කොට තිබෙනවා. මේ සඳහා පොලීසිය, ත්‍රිවිධ හමුදාව, මහජන සෞඛ්‍ය පරීක්ෂකවරුන් හා ග්‍රාම නිලධාරීන් යොදවන අතර ඔවුන්ට සම්පූර්ණ සහය  දෙන ලෙස මා ඉල්ලා සිටිනවා. වෙනත් රටවලින් පැමිණි ශ්‍රී ලාංකිකයන් වගකීමෙන් යුතුව කටයුතු කරනා ලෙස මා ඉල්ලා සිටිනවා. අපි රජයෙන් විශේෂ නිවාඩු දිනයක් ලබා දුන්නේ වෛරසය පැතිරීම අවම කිරීමටයි. එය නිසි  අයුරින් භාවිතා කිරීමට නම් ගමන් බිමන්, සමූහ වශයෙන් එක්වීම, උත්සව හා සාද වලින් සම්පූර්ණයෙන් වැලකී සිටින ලෙස මා ඉල්ලා සිටිනවා. මේ තත්වය පාලනයට මෙතෙක් අප ගෙන ඇති  ක්‍රියාමාර්ග හා ඔබ විසින් ඔබට ලබා දී ඇති උපදෙස් පිලිපැදීමත් මත මේ ප්‍රශ්ණය සම්පුර්ණයෙන් පාලනය කරන්නට අපට පුලුවන්. රජයක් වශයෙන් රටේ ජන ජීවිතය පවත්වාගෙන යාම අපේ මූලික වගකීමයි. ජනතාවගේ විවිධ අවශ්‍යතා ඉටුකිරීමට රජය මැදිහත් විය යුතුයි. රටේ සමහර පලාත්වල මේ වන විට නියඟයක් පවතිනවා. ඒ පලාත්වල ජනතාවට අපි පානීය ජලය ලබා දිය යුතුයි. සමහර පලාත්වල යල කන්නයේ වගා කටයුතු ආරම්භ කිරීමට මඩ පොහොර  ලබා දිය යුතුයි. තවත් පලාත්වල අස්වැන්න නෙලන නිසා රජය වී මිලදී ගැනීමට කටයුතු කළ යුතුයි. එලවළු වෙලාවට මිළදී ගත්තේ නැත්නම් එලවළු ගොවියන් අසීරුවට පත් වනවා. ඒ වගේම  එලවළු අඛණ්ඩව වෙළඳ පොලට ගෙන ඒමත් අවශ්‍යයි. ඒ වගේම ජීවන වියදම අපි පාලනය කල යුතුයි රාජ්‍ය නිලධාරීන් රාජකාරි වල යෙදුනේ නැත්නම් මේ සියල්ල අඩාල වෙනවා. අප තීරණ ගත යුත්තේ සමස්තය දෙස බලායි. නොවැම්බර් 16 වනදා අප ලද ජයග්‍රහණයෙන් පසු අපට  පිහිටුවන්නට හැකි වූයේ සුලුතර රජයක්. මා බලයට පත්වන විට පසුගිය ආණ්ඩුව විසින් අයවැයක් සම්මත කොට තිබුනේ නැහැ. රට පවත්වාගෙන ගියේ අතුරු සම්මත ගිණුමකිනි.  බොහෝ අත්‍යවශ්‍ය ගෙවීම් සඳහා මුදල් අනුමත කොට තිබුනේ නැහැ. පොහොර සඳහා , බෙහෙත් සඳහා, ආහාර සැපයුම් කරුවන් සඳහා, ඉදිකිරීම් කරුවන් සඳහා මුදල් ගෙවා තිබුනේ නැහැ.  අපි මේවා සඳහා අතුරු සම්මත ගිණුමක් සම්මත කරගන්නට උත්සහ කළා. එයට විපක්ෂයේ සහාය ලබුණේ නැහැ. මේ තත්වය යටතේ මා ඔබට පොරොන්දු වූ වගකීම් ඉටුකිරීමට පුලුවන් කමක්  තිබුනේ නැහැ. සුලුතර ආණ්ඩුවකට මේ මුදල් පාර්ලිමේන්තුව තුල අනුමත කරගන්නට බැහැ.    ඒ නිසා තමයි මට ලැබුණු පලමු අවස්ථාවෙන්ම පාර්ලිමේන්තුව විසුරුවා හැර ස්ථාවර නව රජයක් පිහිටුවා ගැනීමට මැතිවරණයක් කැඳවනු ලැබුවේ. පාර්ලිමේන්තුව විසිරවීමත් සමග  ව්‍යවස්ථාවෙන් ලැබුන බලතල අනුව මා අතුරු සම්මත ගිණුමක් අනුමත කලා. ඒ අනුව අත්‍යාවශ්‍ය වියදම් සඳහා මුදල් ගෙවීම ආරම්භ කළා. වත්මන් ආපදා තත්වයට මුහුණ දීමටත් අපට හැකි  වුනේ ඒ නිසායි. නමුත් මැතිවරණයක් පවත්වා අලුත් ස්ථාවර රජයක් ස්ථාපිත කොට නව අයවැයක් සම්මත කොට සෞභාග්‍යයේ දැක්ම ප්‍රතිපත්ති ප්‍රකාශනයේ මා ඔබට පොරොන්දු වූ පරිදි, සහන ලබා දීම  රැකියා ලබාදීම කෘෂිකර්මය නගා සිටවීම ඇතුළු සංවර්ධන සැලැස්ම ක්‍රියාත්මක කල යුතුයි.  ඒ සඳහා පරිණත දේශපාලනඥයෙක් වූ, ජනතා ජනාදරයට පත්වූ මහින්ද රාජපක්ෂ අගමැතිතුමාගේ නායකත්වයෙන් ප්‍රබල රජයක් බිහිකිරීමට මා වටා එක්වන ලෙස මා ඉල්ලා සිටිනවා මේ අවස්ථාවේ අපේ වගකීම වන්නේ රජය නිසිලෙස පවත්වාගෙන යාමයි. මොනම හේතුවක් නිසාවත් රජය අකර්මණ්‍ය වන්නට ඉඩහරින්නට බැහැ. අප දුරදිග නොබලා කටයුතු කළහොත්  සාමාන්‍ය ජන ජීවිතය සම්පූර්ණයෙන්ම අඩාල විය හැකියි. නායකයන් ක්‍රියාකල යුත්තේ ආත්ම විශ්වාසයකින් යුතුවයි. ජනතාව තුල අනිසි බියක් ඇති නොකල යුතුයි. අප මේ අවස්ථාවේ කළ යුත්තේ ලංකාවට වෛරසය ඇතුල් වීමට හා එය රට තුල පැතිරීමට ඇති ඉඩකඩ අවම කිරීමයි. ඒ සඳහා කල යුතු දේ අප දැනටමත් හඳුනාගෙන ක්‍රියාත්මක කරමින්  තිබෙනවා. ඒ සඳහා අවශ්‍ය බලතල කාර්ය සාධන බලකායට ලබාදී තිබෙනවා. අපි මින් පෙරත් අභියෝගවලට මුහුණ දී ජයගෙන තිබෙනවා. අපි අභියෝග වලට මුහුණ දීමට සූදානම්. ඒ සඳහා අපට අවශ්‍යවන්නේ එකමුතුකමයි. ඒ නිසා මා ඉල්ලා සිටිනවා ජනතාවට මේ  අවස්ථාවේ වගකීමෙන් කටයුතු කරන ලෙස. මේ අතර ජනතාවගේ එදිනෙදා ජීවිතය පහසු කිරීම සඳහා ඔවුන්ගේ පරිභෝජන තත්වය තහවුරු කිරීමට මා අදහස් කරනවා සහල් සැපයුම දැනටමත් සථාවර කොට තිබෙනවා. රටේ ජන  ජීවිතයට බාධා නොවන පරිදි අවශ්‍ය රාජ්‍ය සේවාවන් බැංකු මූල්‍ය වෙළෙඳ කටයුතු, ප්‍රවාහන කටයුතු අවම පිරිස් යොදා කිරීමට සැලසුම් කොට තිබෙනවා. සෑම වෙළෙඳ සැලකම අද රාත්‍රියේ සිට  පරිප්පු කිලෝවක් රුපියල් 65 ක උපරිම සිල්ලර මිලකට විකිණිමට මා නියෝග කොට තිබෙනවා. එමෙන්ම සැමන් ටින් එකක් රුපියල් 100 කට ලබා දීමටත් කටයුතු කරනවා. තවත් සහන  ඉදිරියේදි ලබා දීමට ක්‍රියා කරනවා. රටේ ව්‍යාපාර කටයුතු වලට විශාල බරක් වී ඇති බැංකු හා මූල්‍ය ආයතන විසින් දී ඇති ණය අය කිරීම මාස 6 කට නතර කිරීමට මම නියෝග කරනවා. එලෙසම බැංකු විසින් සපයන කාරක  ප්‍රාග්ධනය 4% ක පොළියකට ලබා දීමට කටයුතු කරනවා. ඔබ මා කෙරෙහි තැබූ විශ්වාසය කිසිදු අයුරකින් පලුදු නොකරන බව මා ඔබට සහතික වෙනවා. ඔබෙත් මගෙත් රට අද සුරක්ෂිතයි."
    },
    {
        "content": "නිරෝධාන මධ්‍යස්ථාන 16ක් තුළ නිරෝධානය සඳහා 2258 දෙනෙකු නිරෝධායනයට ලක් ව ඇතැයි කොරෝනා මර්දන ජාතික මෙහෙයුම් මධ්‍යස්ථානයේ ප්‍රධානී හමුදාපති ලුතිනන් ජනරාල් ශවේන්ද්‍ර සිල්වා පවසයි. ඊයේ(17) කොරෝනා මර්දන ජාතික මෙහෙයුම් මධ්‍යස්ථානයේ දී ප්‍රථම මාධ්‍ය හමුවේ දිය.වැඩිදුරටත් අදහස් දැක් වු හමුදාපතිවරයා,කොරෝනා වෛරසය සම්බන්ධයෙන් කාර්ය සාධක බලකායක් ජනවාරි මස 26 වන දින ජනාධිපති හා අගමැතිවරයාගේ යටතේ සෞඛ්‍ය අමාත්‍යවරිය හා නිලධාරි මඩුල්ලකින් සමන්විත වු අතර ජනවාරි මස 27 වන දින චින කාන්තාවට කොරෝනා වෛරසය ආසාදනය විමත් සමඟ ඒ යටතේ මෙම කාර්ය ආරම්භ වු බව කීය. ඉන් අනතුරුව වූහාන් සිසුන් රැගෙන ඒමත් ඔවුන් නිරෝධායනය කිරිම පළමු අදියර වන අතර මෙය දෙවන අදියර ය ලෙසින් සැලකිය හැකි බවයිතමෙම දෙවන අදියර මාර්තු 10 ආරමභ කිරිමෙන් පසුව නිරෝධායන මධ්‍යස්ථාන 2ක් එය ආරම්භ කළේ ය.  කෙසේ වුවද, වසර 30 යුද්ධයක් මෙන් ලංකාවට විවිධ අවස්ථාවන් වල දී ව්‍යාසන සිදු වුවද නෙපැකිලිව ඊට මුහුණ දුන් බව කී හමුදාපතිවරයා, සැම විට කිසිම දෙයකට පරාද නොවු ජාතියක් ලෙසින් මෙම ව්‍යාසනයට ද නොබියව මුහුණ දෙන බව සඳහන් කළේ ය."
    },
    {
        "content": "නවදිල්ලියේ ශ්‍රී ලංකා මහ කොමසාරිස් කාර්යාලය සහ චෙන්නායි හි ශ්‍රී ලංකා නියෝජ්‍ය මහ කොමසාරිස් කාර්යාලය, විදේශ සබඳතා අමාත්‍යාංශය සහ බුද්ධ ශාසන අමාත්‍යාංශය සමඟ සාකච්ඡා කර දැනට ඉන්දියාවේ සිටින ශ්‍රී ලංකික බෞද්ධ බැතිමතුන් ඉක්මණින් ආපසු පැමිණීමේ කටයුතු ඵලදායී ලෙස සම්බන්ධීකරණය හා පහසුකම් සපයනු ලබන බව විදේශ සබඳතා අමාත්‍යංශය නිවේදනයක් නිකුත් කරමින් කියා සිටී. වේගයෙන් ව්‍යාප්ත වන කොවිඩ් - 19 වෛරසය හේතුවෙන් පැන නැගී ඇති තත්ත්වයන් සහ වෙනත් සීමාවන් හමුවේ මෙම පියවරයන් ගැනීමට කටයුතු කර ඇත. ශ්‍රී ලංකා මහ කොමසාරිස් කාර්යාලය විසින් රැස් කරන ලද තොරතුරු වලට අනුව, නවදිල්ලියේ සහ චෙන්නායි හි ශ්‍රී ලංකා නියෝජ්‍ය මහ කොමසාරිස් කාර්යාලයේ දැනට ඉන්දියාවේ සංචාරක කණ්ඩායම් 22 කට අයත් ශ්‍රී ලංකා බෞද්ධ බැතිමතුන් 1,200 ක් පමණ සිටින බව විදේශ සබඳතා අමාත්‍යංශය විසින් නිකුත් කළ එම නිවේදනයේ සඳහන් වන අතර 2020 මාර්තු 09 දින ශ්‍රී ලංකා රජය විසින් දඹදිව වන්දනා අත්හිටුවීමට පෙර මෙම වන්දනාකරුවන් ඉන්දියාවට පැමිණ තිබේ. කෙසේ වෙතත්, ඉන්දියාවේ ශ්‍රී ලංකා බෞද්ධ විහාරස්ථාන හා සංචාරක කණ්ඩායම් සම්බන්ධ කර ගැනීමෙන් ලබාගත් මෙම සංඛ්‍යා දත්ත වලට අනුව, සමහර සංචාරක කණ්ඩායම් තවමත් ගමන් කරමින් සිටින බව ද එම නිවේදනයේ වැඩිදුරත් සඳහන් වේ. ශ්‍රී ලංකා රාජ්‍යතාන්ත්‍රික දූත මණ්ඩල උතුරු ඉන්දියාවේ බෞද්ධ වන්දනා ස්ථානවල සිටින සංචාරක භික්ෂූන් හා සංචාර කණ්ඩායම් සමඟ සමීපව සම්බන්ධව කටයුතු කරන බවත්, කොරෝනා වෛරසය විකාශනය වෙමින් පවතින තත්ත්වය සැළකිල්ලට ගනිමින් ඔවුන්ගේ ආපසු පැමිණීමේ කටයුතු කඩිනම් කරන ලෙසත් එම සංචාර කණ්ඩායම්වලින් ඉල්ලා ඇත. මෙම බැතිමතුන්ගෙන් බොහෝ දෙනෙක් ඉදිරි දින කිහිපය තුළ නවදිල්ලිය සහ චෙන්නායි හරහා ආපසු දිවයිනට පැමිණීමට නියමිත අතර ඔවුන්ට ආපසු ගමන් කිරීම සඳහා අවශ්‍ය අදාළ පහසුකම් සහ ටිකට්පත් නැවත සකස් කිරීමේ අදහසින් දූත මණ්ඩල ගුවන් සමාගම් සමඟ සාකච්ඡා කිරීම සිදු කෙරන බවත් එම නිවේදනයේ වැඩිදුරටත් සඳහන් වේ."
    },
    {
        "content": "කොරෝනා වසංගතය ව්‍යාප්ත වීම මධ්‍යයේ ආර්ථිකයට සහාය වීම සඳහා ශ්‍රී ලංකා මහ බැංකුව ආර්ථික ප්‍රතිපත්තිය තවදුරටත් ලිහිල් කරයි"
    },
    {
        "content": "කොරෝනා හෙවත් COVID 19 වෛරසය රට තුළ ව්‍යාප්තවීම නතර කොට ජන ජිවිතය සුරක්ෂිත කරනු පිණිස හඳුන්වාදී ඇති ක්‍රියාමාර්ග සහ පිළිවෙත් සමග මුළුමනින් අනුගත වන්නැයි රජය සමස්ත ජනතාවගෙන් ඉල්ලා සිටී. මේ බරපතල සෞඛ්‍ය ගැටළුව ජය ගැනීමට ඇති ප්‍රධාන මග වෛරසයට ගොදුරුවීම වළක්වා ගැනීම හෙවත් නිවාරණයයි. කාර්යාල, කඩ සාප්පු, බස්රිය, දුම්රියපොළ වැනි පොදු ස්ථානවල ගැවසෙන විට සමාජ දුරස්ථභාවය පවත්වා ගැනීම එනම් එකිනෙකාට මීටරයක් තරම් දුරින් සිටීම ඒ සඳහා ඇති වඩාත් ඵලදායී ක්‍රමයක් ලෙස හඳුනාගෙන තිබේ. එසේම වෛද්‍ය විශේෂඥයන් විසින් නිර්දේශිත සෞඛ්‍ය පුරුදු අනුගමනය කළ යුතුය. වෛරසය ව්‍යාප්තවීම වළක්වනු පිණිස රජය ඉකුත් දින කිහිපය තුළ නිශ්චිත පියවර රැසක් හඳුන්වා දුන්නේය. පසුගිය සිකුරාදා සවස 6.00 සිට හෙට, 23 සඳුදා උදේ 6.00 දක්වා රට පුරා ඇඳිරි නීතිය පැනවීම ඉන් ප්‍රධාන තැනක් ගනී. කොළඹ, ගම්පහ සහ පුත්තලම දිස්ත්‍රික්කවලත්, මන්නාරම, වව්නියාව, මුලතිව්, කිලිනොච්චි සහ යාපනය යන උතුරේ දිස්ත්‍රික්ක 05 තුළත් දැන් ක්‍රියාත්මක ඇඳිරි නීතිය මාර්තු 24, අඟහරුවාදා උදේ 6.00 දක්වා දීර්ඝ කර ඇත. සෙසු දිස්ත්‍රික්කවල පනවා ඇති ඇඳිරි නීතිය හෙට උදේ 6.00ට ඉවත් කොට එදිනම දහවල් 2.00ට යළි පනවනු ලැබේ. හෙට උදේ ඇඳිරි නීතිය ඉවත් කෙරෙන දිස්ත්‍රික්කවල ජනයා විශාල පිරිසක් එදිනෙදා අවශ්‍යතා මිලට ගැනීම සඳහා වෙළෙඳ සැල් වෙත එනු ඇතැයි අපේක්ෂා කෙරේ. භාණ්ඩ මිලදී ගැනීම අවශ්‍ය වුවද වෛරසයට ගොදුරුවීම වළක්වා ගැනීම පිණිස සෞඛ්‍ය බලධාරින් දී ඇති උපදෙස් අකුරටම පිළිපදින්නැයි රජය ජනතාවගෙන් ඉල්ලා සිටී. වෙළෙඳ සැල්වලට පිවිසීමේදීත් වෙළෙඳ සැල් ඇතුළතදීත් එකිනෙකා අතර මීටරයක දුර පවත්වාගත යුතුය. කැස්ස හෝ කිවිසුම් ඇති වූ විට උපදෙස් පරිදි මුව ආවරණය කර ගන්නා ලෙස ඔවුනට අවවාද කෙරේ. බස්රියෙන්, දුම්රියෙන් සහ ත්‍රිරෝද රියෙන් ගමන් කිරීමේදීත් දුරස්ථභාවය ආරක්ෂා කළ යුතුය. ඉන්ධන සහ ගෑස් මිලදී ගැනීමට පැමිණිවිට ද මේ පිළිවෙත අනුගමනය කරන ලෙස සිහිපත් කරනු ලැබේ. භාණ්ඩ මිලට ගැනීමට එන විට එක් පවුලකින් එක් අයෙකු පමණක් පැමිණීමෙන් ඒකරාශිවන පිරිස අඩු කර ගැනීමට පිළිවෙන. එය සමාජ දුස්ථභාවය පවත්වා ගැනීමට උපකාරී වෙයි. අත්‍යාවශ්‍ය ආහාර ද්‍රව්‍ය සහ වෙනත් භාණ්ඩ ප්‍රමාණවත් තරම් ගබඩා කර ඇත. ඒවා හිඟයකින් තොරව රට පුරා බෙදා හැරීමට විධිවිධාන සලසා තිබේ. එබැවින් අනවශ්‍ය කලබලයකින් භාණ්ඩ රැස් කර තබා ගැනීමේ අවශ්‍යතාවක් නැතැයි රජය පෙන්වා දෙයි. ඇඳිරි නීතිය සමය තුළ පරිභෝජනයට අවශ්‍ය භාණ්ඩ පමණක් මිලදී ගැනීම සෙනග අතර ගැවසෙන කාලය අඩුකර ගැනීමට උපකාරීවනු ඇත. ඇඳිරි නීතිය ක්‍රියාත්මක කාලය තුළ නිවෙස්වල රැඳී සිටිමින් ගෘහ කාර්යයන්හි නිරත වන්නැයි කොරෝනා මර්දන කාර්ය සාධක බලකාය ජනතාවට සිහිපත් කරයි. කොරෝනා වෛරසය ජාතීන්, දේශපාලන සහ ආර්ථික ක්‍රම, සංස්කෘතීන් සහ ධනවත් හෝ දිළිඳු බව පිළිබද විභේදනයක් නැතිව දේශ සීමා හරහා පැතිර යමින් පවතී. දැනට රටවල් 180ක් පමණ එක් එක් ප්‍රමාණයෙන් ඊට ගොදුරු වී ඇත. වෛරසය මර්දන ක්‍රියාමාර්ග සහ පිළිවෙත් කල්තබා හඳුනාගෙන දැඩිව අනුගමනය කළ රටවල් ගැටළුව පාලනය කිරීමට සමත් වී සිටී. කොරෝනා වෛරසය ප්‍රථමයෙන් හටගත් චීනය ඊට නිදසුනකි. නිසි පිළිවෙත් අනුගමනය නොකිරීම නිසා ධනවත් රාජ්‍යයක් වන ඉතාලියට එය පාලනය කර ගැනීම තවමත් අපහසු වී ඇත.   කොරෝනා වෛරසය පිළිබඳව ලෝක සෞඛ්‍ය සංවිධානය කළ දැනුම්දීම සමග එහි ව්‍යාප්තිය පාලනය කිරීමට ඉවහල්වන පියවර රැසක් ජනාධිපති ගෝඨාභය රාජපක්ෂ මැතිතුමා විසින් හඳුන්වාදෙනු ලැබීය. ජනවාරි 26 දා කොරෝනා මර්දන කාර්ය සාධක බලකාය ස්ථාපනය කෙරිණ. එවැනි කාර්ය සාධක බලකායක් ස්ථාපනය කළ ප්‍රථම රට ශ්‍රී ලංකාවයි. ජනාධිපති රාජපක්ෂ මැතිතුමා බලකායේ සාමාජිකයන් සහ වෛරස මර්දනයට සම්බන්ධ ආයතන ප්‍රධානීන් සමග නිතිපතා සහ දවස පුරා සාකච්ඡා කරමින් අවශ්‍ය තීරණ ගනී. පිට රට සිට එන සියලුදෙනා නිරෝධායනයට පාත්‍ර කෙරෙති. නිරෝධායන මාධ්‍යස්ථාන 17ක් දැනට ස්ථාපනය කර ඇත. ඒවා අවශ්‍ය පහසුකම්වලින් සමන්විතයි. වෛරසය රටට ඇතුළුවීම වළක්වනු සඳහා ගුවන් තොටුපොළ පැමිණීමේ පර්යන්තය වසා දමා ඇත. මේ සියලු පියවර ක්‍රියාත්මක කළ ද අත්‍යාවශ්‍ය සේවා අඛණ්ඩව පවත්වාගෙන යනු ලැබේ.   දේශපාලන අරමුණු සහිත පිරිස් සහ සාමජ විරෝධී කණ්ඩායම් වත්මන් සෞඛ්‍ය ගැටලුව උපයෝගි කර ගනිමින් සමාජ මාධ්‍ය සහ කට කතා මාර්ගයෙන් අසත්‍ය තොරතුරු ප්‍රචලිත කිරීමෙහි නිරතව සිටිති. ඔවුන්ගෙන් ඇතමෙකු දැනටමත් හඳුනාගෙන තිබේ. එවැනි පිරිස්වලට එරෙහිව නීතිය තදින් ක්‍රියාත්මක කරන බව රජය ප්‍රකාශ කරයි."
    },
    {
        "content": "ඇදිරි නීතිය පැවැතිය ද අත්‍යාවශ්‍ය භාණ්ඩ බෙදාහැරීමේ කටයුතු අඛණ්ඩව සිදු කෙරෙන බව රජයේ ප්‍රවෘත්ති අධ්‍යක්ෂ ජනරාල් නාලක කලුවැව මහතා පවසයි.   ඊට අදාල උපදෙස් පොලීසිය වෙත ලබා දී තිබේන් බවද නාලක කලුවැව මහතා පෙන්වා දෙයි."
    },
    {
        "content": "පොදු ජනතාව ගැවසෙන ස්ථාන තවදුරටත් විෂබීජ හරණයට පියවර ගෙන ඇත. පිටකොටුව මධ්‍යම බස් නැවතුම්පොළ, කොටුව සහ මරදාන දුම්රිය ස්ථාන, ගුණසිංහපුර පෞද්ගලික බස්නැවතුම්පළ, කොච්චිකඩේ ශාන්ත අන්තෝනි දේවස්ථානය සහ ගංගාරාම විහාරස්ථානය අද (22) පෙරවරුවේ විෂබීජ හරණයට ලක් කෙරිණ. ජනාධිපති අධ්‍යක්ෂ ජනරාල් (පාලන) විශ්‍රාමික මේජර් ජෙනරාල් කේ.බී. එගොඩවෙලේ මහතාගේ සහ වැඩබලන පොලිස්පති සී. වික්‍රමරත්න මහතාගේ උපදෙස් පරිදි බස්නාහිර පළාත් භාර ජ්‍යෙෂ්ඨ නියෝජ්‍ය පොලිස්පති දේශබන්දු තෙන්නකෝන් මහතා වැඩසටහන මෙහෙයවයි. වේග ජල විදීමේ යන්ත්‍ර යොදා ගනිමින් පවිත්‍රකරණයෙන් පසු විෂබීජ නාශක දියර යෙදීම සිදු කෙරේ. මේ වැඩසටහන ද කොරෝනා වසංගත තත්ත්වය පහව යන තෙක් ක්‍රයාත්මකය."
    },
    {
        "content": "ඇදිරි නීතිය ඉවත් කළ පසු මහජනතාව විසින් පිළිපැදිය යුතු මූලික කරුණු"
    },
    {
        "content": "අද උදෑසන 6 ට ඇඳිරි නීතිය ඉවත් කළ ප්‍රදේශවල සියලු බැංකු ශාඛා විවෘතව තබන්නැයි ජනාධිපති ලේකම්වරයා බැංකු බලධාරීන්ට දැනුම් දෙයි. මේ සඳහා ශාඛා කළමනාකරු ඇතුළු සීමිත කාර්ය මණ්ඩලයක් යොදා ගත යුතුය. මේ කාර්යයට සහාය වන්නැයි ජනාධිපති ලේකම් ආචාර්ය පී.බී. ජයසුන්දර මහතා ලංකා බැංකු සේවක සංගමයෙන් ඉල්ලා සිටී."
    },
    {
        "content": "කොළඹ, ගම්පහ, පුත්තලම දිස්ත්‍රික්ක සහ උතුරු පළාතේ දිස්ත්‍රික්ක 05 තුළ දැන් ක්‍රියාත්මක ඇඳිරි නීතිය හෙට එනම් මාර්තු 24 උදේ 6.00ට ඉවත් කෙරේ. මේ දිස්ත්‍රික්කවල හෙට (24) දහවල් 12.00ට නැවත ඇඳිරි නීතිය ක්‍රියාත්මක කෙරෙන අතර, එය 27 සිකුරාදා උදේ 6.00 තෙක් බලපැවැත් වේ. මේ දිස්ත්‍රික්කවල 27 දහවල් 12.00ට ඇඳිරි නීතිය යළි පනවනු ලැබේ. සෙසු දිස්ත්‍රික්කවල අද (23) දහවල් 2.00ට ඇඳිරි නීතිය යළි ක්‍රියාත්මක වේ. එය 26 බ්‍රහස්පතින්දා උදේ 6.00 ට ඉවත් කෙරෙන අතර එදිනම දහවල් 12.00 ට නැවත පනවනු ලැබේ. දිවයිනේ සියලු දිස්ත්‍රික්ක අතර ගමනාගමනය සම්පූර්ණයෙන්ම තහනම් කර ඇත. එසේම විදේශීය සංචාරකයන් තැනින් තැනට ගෙන යාම ද සම්පූර්ණයෙන් තහනම් වෙයි. ඇඳිරි නීතිය බලපැවැත්වෙන කාලය තුළ කවර දිස්ත්‍රික්කයක වුවද ගොවිතැන් වැඩ කිරීමට අවසර ඇත. සහල් ඇතුළු අත්‍යාවශ්‍ය ද්‍රව්‍ය සහ එළවළු ප්‍රවාහනයට ඉඩ දෙනු ලැබේ. කෘෂිකර්ම සහ වෙළෙඳ විෂයය භාර අමාත්‍යවරයා මේ කාර්යයන් විධිමත්ව පාලනය කළයුතු බව රජය දැනුම් දෙයි."
    },
    {
        "content": "කොළඹ ,ගම්පහ,පුත්තලම,මන්නාරම,වව්නියාව,මුලතිව්,කිළිනොච්චි සහ යාපනය යන දිස්ත්‍රික්කවල දැන් ක්‍රියාත්මක ඇදිරි නීතිය හෙට (24) උදේ 6.00ට ඉවත් කෙරේ.   මෙම ඇදිරි නීතිය හෙට යළි 12.00ට ක්‍රියාත්මක කරන අතර ඇදිරි නීතිය මාර්තු 27 උදේ 6.00 තෙක් බලපැවැත්වෙනු ඇත."
    },
    {
        "content": "මාධ්‍ය හැදුනුම්පත 2019 වලංගු කාලය මැයි 15 දක්වා දීර්ඝ කෙරේ"
    },
    {
        "content": "ජනාධිපති ගෝඨාභය රාජපක්ෂ මැතිතුමා කොරෝනා වෛරසය මර්දනය සඳහා ස්ථාපිත සාක් අරමුදලට ඇමෙරිකානු ඩොලර් පනස් ලක්ෂයක් පරිත්‍යාග කිරීමට ප්‍රතිඥා දෙයි. ඉන්දීය අග්‍රාමාත්‍ය නරේන්ද්‍ර මෝදි මැතිතුමාගේ මූලිකත්වයෙන් මාර්තු 15 ඉරිදා පැවති දකුණු ආසියානු කලාපීය සහයෝගීතා සංගමය හෙවත් සාර්ක් හවුලේ රාජ්‍ය නායකයන්ගේ වීඩියෝ සම්මන්ත්‍රණයේ දී මේ අරමුදල ස්ථාපනය කරනු ලැබීය."
    },
    {
        "content": "COVID 19 හෙවත් කොරෝනා වසංගතය රට තුළ ව්‍යාප්තවීම පාලනය කරන අතර රාජ්‍ය යාන්ත්‍රණය අකර්මන්‍ය නොවී පවත්වාගෙන යාමට අනුගමනය කළ යුතු උපදෙස් සමූහයක් රජය විසින් රාජ්‍ය ආයතන ප්‍රධානීන්ට නිකුත් කර තිබේ. ජනාධිපති ලේකම් ආචාර්ය පී.බී. ජයසුන්දර මහතා සියලුම අමාත්‍යාංශ ලේකම්වරු, පළාත් සභා ප්‍රධාන ලේකම්වරු, දිස්ත්‍රික් ලේකම්වරු, දිසාපතිවරු, දෙපාර්තමේන්තු ප්‍රධානීන්, රාජ්‍ය සංස්ථා, ව්‍යවස්ථාපිත මණ්ඩල සභාපතිවරුන්, සාමාන්‍යාධිකාරීවරුන් සහ රාජ්‍ය සේවකයන් වෙත අද නිකුත් කළ චක්‍ර ලේඛයක් මගින් උපදෙස් මාලාව දැනුම් දී ඇත. ජනාධිපති ගෝඨාභය රාජපක්ෂ මැතිතුමාගේ නියමය පරිදි මාර්තු මස 19 දින නිකුත් කරන ලද උපදෙස් මාලාව අනුව මාර්තු මස 23 සිට 27 දක්වා රාජ්‍ය සේවකයන්ට සිය නිවෙස්වල සිට දුරස්ථ සේවා සැපයීමේ ක්‍රමවේදය ක්‍රියාත්මක කෙරිණ. දෙපාර්තමේන්තු හා අංශ ප්‍රධානීන් දුරකථන හා කෙටි පණිවුඩ (SMS ) මගින් කළයුතු රාජකාරී සඳහා උපදෙස් දෙනු ඇත. මේ කාලය රජයේ නිවාඩු නොවන අතර නිවසේ සිට රාජකාරිය සඳහා දුරකථනයෙන් සම්බන්ධවීමට සූදානම්ව සිටිය යුතුය. නිවසේ සිට රාජකාරී කිරීමෙන් ස්වයංව නිරෝධායනය වන අතර දුම්රිය, බස් රථ හා නැවතුම් පොළවල අනවශ්‍ය ලෙස ඒකරාශීවීම වළකී. එය සියලුදෙනාගේ සෞඛ්‍ය සුරක්ෂිතභාවය තහවුරු කිරීමට ඉවහල් වෙයි. අත්‍යාවශ්‍ය සේවාවන් ද, විදුලිය, දුරකථන, ඉන්ධන, බැංකු කටයුතු, භාණ්ඩ ප්‍රවාහනය හා බෙදාහැරීම අඛණ්ඩව හා විධිමත්ව කිරීමට මෙය උපකාරි වනු ඇත. කොරෝනා වෛරසය මර්දන හා නිවාරණ කටයුතුවල නිරත සෞඛ්‍ය සේවා කාර්ය මණ්ඩලවලට, පොලීසීයට සහ ආරක්ෂක සේවාවන්ට අත්‍යාවශ්‍ය සේවාවන්වල නිරත කාර්ය මණ්ඩල සහ මාධ්‍යවේදීන්ට සිය කාර්යය ඉටුකර ගැනීමට ද ඉන් පහසුවක් සැලසේ. ඇඳිරි නීතිය ඉවත් කිරීමෙන් පසු ඉන්ධන පිරිවුම්හල්වල, මත්පැන් අළෙවි හල්වල, කඩ සාප්පුවල, හා භෝජනාගාරවල ගැවසීමෙන් හා විනෝද චාරිකාවල යෙදීමෙන් වළකින ලෙස ද රජය ඉල්ලා සිටී. රටට, අවශ්‍ය තරම් ආහාර, ජලය හා ඉන්ධන ඇති අතර, ඒවා බෙදා හැරීමට පියවර ගෙන තිබේ. අවශ්‍යතාවට වැඩියෙන් භාණ්ඩ රැස් කිරීමෙන් වැළකීම සියලුදෙනාගේ වගකීමක් බව ජනාධිපතිතුමා අවධාරණය කරයි. රජයේ සියලුම නිලධාරීන්ගේ මාසික වැටුප මාර්තු 23 දින ගෙවීමට උපදෙස් දෙනු ලැබිණ. නිවසේ සිටින කාලය තුළ නිවස හා අවට පරිසරය පිරිසිදු කිරීමට මෙන්ම අත්‍යාවශ්‍ය බෝග වගාවන්ට අවස්ථාවක් කර ගන්නා ලෙසත්, දරුවන් හා වැඩිහිටියන් ගැන විශේෂයෙන් සැලකිලිමත් වන ලෙසත් අවශ්‍ය දේ මිලදී ගැනීමට තනිව වෙළෙඳපොළට යන ලෙසත්, වෛද්‍ය උපදෙස් අනුව කටයුතු කරන ලෙසත් රජය ඉල්ලා සිටී."
    },
    {
        "content": "කොරෝනා හෙවත් COVID-19 වෛරසය රට තුළ ව්‍යාප්තිය පාලනය සහ ඒ හා සමගාමී සමාජ සුබසාධන කාර්යයන් පහසු කරනු පිණිස ජනාධිපති ගෝඨාභය රාජපක්ෂ මැතිතුමා විශේෂ අරමුදලක් ස්ථාපනය කරයි. එය “COVID-19 සෞඛ්‍ය හා සමාජ සංරක්ෂණ අරමුදල” (COVID -19 Health Care and Social Security Fund) ලෙස නම් කර ඇත. ජනාධිපතිතුමාගේ නියමයෙන් ජනාධිපති අරමුදල ඒ සඳහා රුපියල් මිලියන 100ක මුදලක් ප්‍රදානය කර තිබේ. ලංකා බැංකුවේ ආයතන ශාඛාවේ වෙනම විශේෂ ගිණුමක් මේ සඳහා ආරම්භ කර ඇත. ගිණුම් අංකය 85737373 වේ. දේශීය, විදේශීය පරිත්‍යාගශීලීනට සෞඛ්‍ය හා සමාජ සංරක්ෂණ අරමුදලට මුදලින් දායකවීමට පිළිවන. නිත්‍යානුකූල ගිණුම් මගින් අරමුදලට කෙරෙන පරිත්‍යාග මුදල් බදු සහ විදේශ විනිමය රෙගුලාසිවලින් නිදහස් කෙරේ. චෙක්පත් හෝ ටෙලි ග්‍රාෆ් සම්ප්‍රේෂණ මගින් මුදල් තැන්පත් කිරීමට පිළිවන. “සෞඛ්‍ය සහ සමාජ සංරක්ෂණ අරමුදල” කළමනාකරණය පරිපාලන, මූල්‍ය සහ බැංකු ක්ෂේත්‍රයේ ඉහළම නිපුණතාවක් සහිත වෘත්තිකයන්ගෙන් සමන්විත මණ්ඩලයක් මගින් සිදු කරනු ඇත. අමාත්‍යංශ ලේකම්වරු, සෞඛ්‍ය අධ්‍යක්ෂ ජනරාල්, විගණන විශේෂඥයන් සහ බැංකු ප්‍රධානීහූ කළමනාකරණ මණ්ඩලයට පත් කරනු ලැබෙති. ජාතිය මුහුණ පා සිටින වත්මන් අභියෝගය හමුවේ මානුෂවාදී හැඟීමෙන් සහ සහෝදරත්වයෙන් එකට එක්ව ක්‍රියා කරන්නැයි ජනාධිපතිතුමා ඉල්ලා සිටී. දේශීය, විදේශීය සමාගම්වලට ද අරමුදලට දායක වීමෙන් සෞඛ්‍ය හා සමාජ සංරක්ෂණය දිරි ගැන්වීමට හවුල් විය හැකි මානුෂීය මෙහෙවරකින් සමස්ථ ප්‍රජාව දෙස බැලීමට ලැබූණු විශේෂ අවස්ථාවක් ලෙස ජනාධිපති ලේකම් ආචාර්ය පී.බී. ජයසුන්දර මහතා විශ්වාස කරයි. විදේශ රාජ්‍යයන්, ජාත්‍යන්තර මූල්‍ය ආයතන, ශ්‍රී ලංකාවේ ප්‍රධාන පෙළේ දේශීය හා විදේශීය සමාගම් මෙහි පුරෝගාමීත්වය ගනු අතැයි අපේක්ෂා කෙරේ. 2004 සුනාමි ව්‍යසනයේ දී මෙන්ම 2009 මානුෂික මෙහෙයුම් අවසානයේ දී අපේ රටේ සමස්ථ ජනතාව නැගී සිටියේ මෙවැනිම අයුරින් බව ඔහු ප්‍රකාශ කරයි."
    },
    {
        "content": "කොවිඩ් 19 වෛරසය ව්‍යාප්තිය නිසා අපහසුවට පත් ජනතාවට තමා වෙත පැවරී ඇති බලතල යටතේ සහන රැසක් ප්‍රදානය කිරීමට ජනාධිපති ගෝඨාභය රාජපක්ෂ මැතිතුමා තීරණය කර ඇත. සියලු සහන අද (මාර්තු 23 දා) සිට ක්‍රියාත්මකයි. මේ සහන ජනතාවට ලබාදීමට පියවර ගන්නැයි ශ්‍රී ලංකා මහ බැංකුවේ අධිපති, සියලුම අමාත්‍යංශ ලේකම්වරුන්, පළාත් සභා ප්‍රධාන ලේකම්වරුන් සහ සියලුම බැංකු, මූල්‍ය ආයතන හා කල්බදු ආයතන ප්‍රධානීන් වෙත නියෝග කර තිබේ. ප්‍රදානය කර ඇති සහන මෙසේය, මේ තීරණ වහාම ක්‍රියාත්මක කරන්නැයි ජනාධිපතිතුමාගේ නියමය පරිදිජනාධිපති ලේකම්වරයා අදාළ නිලධාරීන්ට නියම කරයි."
    },
    {
        "content": "පොලිස් ඇදිරි නීතිය පැනවීම ප.ව. 2.00 දක්වා දීර්ඝ කෙරේ"
    },
    {
        "content": "කොරෝනා හෙවත් COVID -19 වෛරස ව්‍යාප්තිය සලකන විට කොළඹ, ගම්පහ, කළුතර දිස්ත්‍රික්ක ඉතා අවදානම් කලාප ලෙස හඳුනාගෙන ඇත. දිස්ත්‍රික්ක 03ක ක්‍රියාත්මක වූ ඇඳිරි නීතිය අද උදේ ලිහිල් කළ අවස්ථාවේ භාණ්ඩ මිලදී ගැනීම සඳහා ජනතාව වෙළෙඳ සැල් අසල විශාල ලෙස රැස්වී සිටීම කොරෝනා වෛරසය පාලනයට බරපතල බාධාවක් බව සෞඛ්‍ය බලධාරීන් නිරීක්ෂණය කර තිබේ. එබැවින් ඉදිරි කාලය තුළ අත්‍යාවශ්‍ය පාරිභෝගික භාණ්ඩ නිවාසවලටම ගෙන ගොස් අළෙවි කරන ලෙස තොග වෙළෙඳ ආයතනවලට රජය උපදෙස් දී ඇත. සතොස, කීල්ස්, ලාෆ්ස්, ආපිකෝ, ෆුඩ් සිටි, අරලිය, නිපුණ සහ සෙසු තොග වෙළෙඳ සමාගම් මේ කාර්යයට හවුල් කර ගැනේ. අත්‍යාවශ්‍ය පාරිභෝගික ද්‍රව්‍ය නිවෙස්වලටම ගොස් අළෙවි කිරීමේ වැඩපිළිවෙළ කාර්යක්ෂමව ඉටුකරනු පිණිස බැසිල් රාජපක්ෂ මහතාගේ ප්‍රධානත්වයෙන් කාර්ය සාධක බලකායක් ස්ථාපනය කර ඇත. අමාත්‍යාංශ ලේකම්වරු, දිසාපතිවරු, ප්‍රාදේශීය ලේකම්වරු සහ අදාළ වෙනත් නිලධාරීහූ බලකායේ සෙසු සාමාජිකයෝ වෙති. මින් ඉදිරියට අවදානම් කලාප ලෙස හඳුනාගෙන ඇති දිස්ත්‍රික්කවල ඇඳිරි නීතිය නැවත දැනුම් දෙන තුරු දිගටම ක්‍රියාත්මකව පවතී. ආහාර ද්‍රව්‍ය ඇතුළු අත්‍යාවශ්‍ය පාරිභෝගික භාණ්ඩ, ඖෂධ, ගෑස් හා සෙසු සේවා බාධාවකින් තොරව සහ අඛණ්ඩව ජනතාවට ලබාදීමේ සැලැස්ම හෙට (25) සිට ක්‍රියාත්මක වෙයි. ලොරි, වෑන්, ත්‍රිරෝද රථ, මෝටර් සයිකල් ඇතුළු භාණ්ඩ බෙදාහැරීමට උපයෝගි කරගන්නා සියලු ඩිලිවරි වාහනවලට ඇඳිරි නීති කාලය තුළ මාර්ගවල ගමන් කිරීමට අවසර ඇත."
    },
    {
        "content": "රජයේ උපදෙස් පරිදි කොරෝනා මර්දන ජාතික මෙහෙයුම් මධ්‍යස්ථානය කේන්ද්‍ර කරගනිමින් මේ වන විට ක්‍රියාත්මක Covid-19 වෛරසය (කොරෝනා) ව්‍යාප්තවීම වැළැක්වීමේ  වැඩපිළිවෙලට පසුගිය පාර්ලිමේන්තුව නියෝජනය කළ පක්ෂ නායකයින් හා නි යෝජිතයින් ගේ සහය ගැනීමට පියවර ගන්නා බව අග්‍රාමාත්‍ය මහින්ද රාජපක්ෂ මහතා පවසයි. මෙම තීරණය ගනු ලැබුවේ පාර්ලිමේන්තුව නියෝජනය කළ පක්ෂ නායකයින් හා නියෝජිතයින්ගේ ප්‍රධානත්වයෙන් අද (24) අරලිය ගහ මන්දිරයේ පැවැති හමුවේදීය. එම හමුවේදී පක්ෂ නායකයින්ගෙන් ඉදිරිපත් වුනු අදහස් සළකා බලා මෙම තීරණයට එළැඹිණි. ඒ අනුව ඉදිරියේදී පක්ෂ නායකයින් හමුවෙමින්, කොරෝනා ව්‍යාප්තිය වැළැක්වීම සම්බන්ධයෙන් ඔවුන්ගේ අදහස් යෝජනා ලබා ගනිමින් ඉදිරි ක්‍රියාමාර්ග ගැනීමට නියමිතය. කොරෝනා මර්දනයට රජය ගෙන යන ක්‍රියාමාර්ග අගය කළ පක්ෂ නායකයින් ඉදිරියේදී කෝවිඞ් 19 වෛරසය ව්‍යාප්තවීම වැළැක්වීම සඳහා රජය ගන්නා ක්‍රියාමාර්ගවලට සහාය දක්වන බව ද  පැවසූහ. පක්ෂ නායක රැස්වීම ආරම්භයේදී සෞඛ්‍ය අධ්‍යක්ෂ ජෙනරාල්වරයා විසින් රටේ වත්මන් තත්ත්වය පිළිබදව දීර්ඝ කරුණු දැක්වීමක් සිදුකළේය. වෛරස තත්ත්වය හේතුවෙන් ආර්ථිකයට සිදුවන හානිය සම්බන්ධවත් මෙහිදී සාකච්ඡවට ලක්වූ අතර ඉදිරියේදී ආර්ථික හානිය අවම කර ගැනීම පිළිබඳවත් පක්ෂ නායකයින් සාකච්ඡ කළහ. අත්‍යාවශ්‍ය භාණ්ඩ බෙදා හැරීම සම්බන්ධයෙන් දැනට රජය ක්‍රියාත්මක කරන ක්‍රමවේදය ඉදිරියටත් ක්‍රියාත්මක කරන ලෙසත් තේ කර්මාන්තයට අදාළව තේ දළු නෙලීම, කර්මාන්ත ශාලා  පවත්වා ගෙන යාම මෙන්ම තොග වෙළෙද සැල් විවෘත කිරීම මගින් ජනතාවට සහන දැක්වීම සම්බන්ධවවත් සාකච්ඡවට ලක්විය. එහිදී අග්‍රාමාත්‍යවරයා සදහන් කළේ සතොස හා සමුපකාරය මගින් අත්‍යාවශ්‍ය පාරිභෝගික භාණ්ඩ මිලදී ගැනීමේ පහසුකම් සළසා ඇති අතර ඉදිරියේදී එම යාන්ත්‍රණය තව දුරටත් විධිමත් කිරීමට  අවශ්‍ය පියවර ගන්නා බවයි. කොරෝනා ව්‍යසනය පාලනය කිරීමට අදාල ක්‍රියාමාර්ග ගන්නා අතරේ රටේ ආර්ථිකට සිදුවූ හානිය කෙරෙහිත් මේ වන විටත් මාගේ අවධානය යොමු කර ඇති බවත් මෙහිදී අග්‍රමාත්‍යවරයා  සදහන් කළේය. එක්සත් ජාතික පක්ෂ නායක රනිල් වික්‍රමසිංහ මහතා ද කොරෝනා වෛරසය මර්ධනය කිරීමට රජය ගෙන යන සෞඛ්‍ය වැඩපිළිවෙල අගය කරමින් සදහන් කළේ, එම වැඩපිළිවෙල තව දුරටත්  ඉදිරියට ගෙන යා යුතුව ඇති බවත් ජනතාව ඒකරාශී වීම වැළැක්වීමට ඇදිරි නිතිය තවදුරටත් ක්‍රියාත්මක කරන අතරේ අත්‍යාවශ්‍ය නොවන රජයේ සේවකයින්ගේ නිවාඩු තව දුරටත් දීර්ඝ කරන  ලෙස තමන් යෝජනා කරන බවත්ය. හිටපු කතානායක කරූ ජයසූරිය මහතාද රජයේ වැඩපිළිවෙල අගයමින් ආර්ථීකයට වන හානිය අවම කරගනිමින් පාරිභෝගික ජනතාවට අත්‍යාවශ්‍ය පාරිභෝගික ද්‍රව්‍ය ලබා ගැනීමේ පහසුකම්  පුළුල් කරන ලෙස ඉල්ලා සිටියේය. ඇදිරි නීතිය සමයේ ධීවරයින්ගේ මත්ස්‍ය නිෂ්පාදන අලෙවිය හා ප්‍රවාහනය සඳහා අවසර නොදීම හේතුවෙන් පැන නැග ඇති තත්ත්වය සම්බන්ධයෙන්ද මෙහිදී පක්ෂ නායකයින් පෙන්වා දුන්  අතර  ඒ අවස්ථාවේදීම නියෝජ්‍ය වැඩබලන පොලිස්පතිවරයාට උපදෙස් දෙමින් සියලූ පොලිස් ස්ථාන දැනුම්වත් කරමින් ගැටලූ විසදිමට අවශ්‍ය පියවර ගන්නා ලෙස පැවසීය. මේ අවස්ථාවේදී පක්ෂ නායකයින් කිහිප දෙනෙක්ම නැවත පාර්ලිමේන්තුව රැස්කිරීම සම්බන්ධයෙන් යෝජනා ඉදිරිපත් කළ නමුත් බහුතරයේ අදහස වූයේ පාර්ලිමේන්තුව ජනතාවට ආදර්ශය  සපයමින් පාර්ලිමේන්තුව රැස්වෙනවා වෙනුවට පක්ෂ නායකයින් සහ නියෝජිතයින් ඇතුළත් වන පරිදි කොරෝනා මර්දනයට ජාතික වැඩපිළිවෙලක් වෙනුවෙන් දායක වීම වඩාත් සුදුසු බවයි. මෙම අවස්ථාවට රනිල් වික්‍රමසිංහ, මෛත්‍රීරීපාල සිරිසේන, බැසිල් රාජපක්ෂ, දිනේෂ් ගුණවර්ධන, විමල් වීරවංශ, පවිත්‍රා වන්නිආරච්චි, කරු ජයසූරිය, රවුෆ් හකීම්, පී. දිගම්බරන්, මහින්ද අමරවීර,  මනෝ ගනේෂන්, අතුරලියේ රතන හිමි, ඩග්ලස් දේවානන්ද, සජිත් ප්‍රේමදාස, දයාසිරි ජයසේකර, වාසුදේව නානායක්කාර, තිස්ස විතාරණ, උදය ගම්මන්පිල, බන්දුල ගුණවර්ධන, සෙන්දිල්  තොණ්ඩමන්, එස්. සුමන්දිරන්, රිෂාඞ් බදුර්දින්, විජිත හේරත්, අග්‍රාමාත්‍ය ලේකම් ගාමිණී සෙනරත් මහතා, ආරක්ෂක අමාත්‍යංශ ලේකම් කමල් ගුණරත්න, සෞඛ්‍ය අමාත්‍යංශ ලේකම් භද්‍රානි  ජයවර්ධන, සෞඛ්‍ය සේවා අධ්‍යක්ෂ විශේෂඥ වෛද්‍ය අනිල් ජාසිංහ, වැඩ බලන පොලිස්පති ඒ. වික්‍රමරත්න, යුද හමුදාපති ශවේන්ද්‍ර සිල්වා යන මහත්ම මහත්මීන් සහභාගි වූහ."
    },
    {
        "content": "සුළු වැරදි සඳහා දඬුවම් ලෙස හා ඇප කොන්දේසි සම්පූර්ණ කළ නොහැකිව දැනට බන්ධනාගාරගතව සිටින පිරිසට සහන සැලසීමේ හැකියාව සොයා බලන්නැයි නීති විශාරදයන්ට හා බන්ධනාගාර දෙපාර්තමේන්තුවට ජනාධිපති ගෝඨාභය රාජපක්ෂ මැතිතුමා උපදෙස් දෙයි. සුළු වැරදි සම්බන්ධයෙන් බන්ධනාගාරගත වූවන් සඳහා නෛතික සහන සැලසීමට ඇති හැකියාව නිර්දේශ කිරීමට ජනාධිපතිතුමා පත් කළ විශේෂ කමිටුව අද (24) ජනාධිපති කාර්යාලයේ දී එතුමා හමු වූ අවස්ථාවේ දී මේ උපදෙස් දෙනු ලැබීය. ජනාධිපති රාජපක්ෂ මැතිතුමා මීට පෙර බන්ධනාගාර පරිශ්‍රය නිරීක්ෂණ කළ අවස්ථාවේ රැඳවියන් එතුමාගෙන් කළ ඉල්ලීමකට අනුව සහන සැලසීමට පියවර ගැනිණ. දැනට දඩ මුදල් ගෙවීමට හෝ ඇප මුදල් හෝ පුද්ගල ඇප ලබාදීමට අපොහොසත් රැඳවියන්ට නෛතික ප්‍රතිපාදන සැලසීමට නිර්දේශ ඉදිරිපත් කරණු පිණිස කමිටුව මාර්තු 26 වනදා ජනාධිපතිතුමා යළි හමුවීමට නියමිතය. නීතිඥ කමිටුව ශ්‍රී ලංකා නීතිඥ සංගමයේ සහ බන්ධනාගාර දෙපාර්තමේන්තුවේ නිලධාරින්ගෙන් සමන්විතය. බන්ධනාගාර කොමසාරිස් ජයසිරි තෙන්නකෝන්, නීති කටයුතු පිළිබඳ ජනාධිපති අධ්‍යක්ෂ ජනරාල් හරිගුප්ත රෝහණධීර, නියෝජ්‍ය බන්ධනාගාර කොමසාරිස් වෙනුර ගුණවර්ධන, ශ්‍රී ලංකා නීතිඥ සංගමයේ සභාපති ජනාධිපති නීතිඥ කාලිංග ඉන්ද්‍රතිස්ස, ලේකම් කෞෂල්‍ය නවරත්න, ජනාධිපති නීතිඥ ශවේන්ද්‍ර සිල්වා, නීතිඥ සුසර දිනාල් යන මහත්වරු ඇතුළු නීතිඥ පිරිසක් හමුවට එක්ව සිටියහ."
    },
    {
        "content": "දේශීය ධීවරයන් ආරක්ෂා කිරීමේ සහ ධීවර කර්මාන්තය නඟාසිටුවීමේ පියවරක් ලෙස ආනයනික මසුන් මත අය කෙරෙන විශේෂ වෙළෙඳ භාණ්ඩ බද්ද ඊයේ (03) මධ්‍යම රාත්‍රියේ සිට ඉහළ දැමීමට ගරු අග්‍රාමාත්‍ය, මුදල් අමාත්‍ය මහින්ද රාජපක්ෂ මහතා තීරණය කර තිබේ. ධීවරයන්ගේ ඉල්ලීම්වලට කන්දෙමින් ධීවර හා ජලජ සම්පත් අමාත්‍යාංශය කළ ඉල්ලීමට ප්‍රතිචාර වශයෙන් මුදල් අමාත්‍යවරයා මෙම පියවර ගෙන ඇත. ඒ අනුව බදු සහන මත ආනයනික මසුන් කිලෝ ග්‍රෑම් එකක් සඳහා 10 % ක් හෝ රු. 100/- ක බදු සහනයක් දී එයින් අය කරනු ලැබුවේ රු. 25/- ක් පමණි. ඒ අනුව එම විශේෂ වෙළෙඳ භාණ්ඩ බද්ද අද මධ්‍යම රාත්‍රියේ සිට ආනයනික මසුන්ගේ වටිනාකමින් 10% ක් හෝ කිලෝ ග්‍රෑම් එකකට රු. 150/- ක් අය කෙරෙනු ඇත."
    },
    {
        "content": "කොරෝනා ආසාදිත කිසිදු රෝගියෙකු අද (25) සවස 4.30 වනවිට වාර්තා වී නැතැයි සෞඛ්‍ය අමාත්‍ය පවිත්‍ර වන්නි ආරච්චි මහත්මිය පවසයි."
    },
    {
        "content": "හිඟයකට ඉඩ නොතබා ලබන යළ කන්නයට අවශ්‍ය පොහොර ගොවීන්ට කඩිනමින් සපයන්නැයි ජනාධිපති ගෝඨාභය රාජපක්ෂ මැතිතුමා නිලධාරීන්ට නියෝග කරයි. ඉදිරි දින කිහිපය තුළ පොහොර තොග දිවයිනට ළඟාවීමට නියමිතව තිබේ. ප්‍රමාදයකින් තොරව පොහොර බෙදා හැරීමට විධි විධාන සලසන ලෙස උපදෙස් දුන් ජනාධිපතිතුමා ගොවීන් කිසිදු විටක අපහසුතාවට පත් නොකරන්නැයි අවධාරණය කළේය. පොහොර ගෙන්වීම සහ බෙදාහැරීම පිළිබඳ වත්මන් තත්ත්වය සමාලෝචනය කරනු පිණිස   (03) දහවල් ජනාධිපති කාර්යාලයේ පැවති සාකච්ඡාවේ දී ජනාධිපතිතුමා මේ බව පැවසීය. පොහොර ආනයනයේ දී මතුව ඇති ගැටලු දීර්ඝ වශයෙන් සාකච්ඡාවට ලක් කෙරිණ. බෙදා හැරීමට පෙර සිදු කෙරෙන ප්‍රමිති පරීක්ෂණ වාර්තා දින 10 ක් ඇතුළත ලබාගන්නැයි එතුමා දැනුම් දුන්නේය. ගොවීහූ වැඩි අස්වැන්නක් බලාපොරොත්තුවෙන් අධික පොහොර භාවිතයට යොමුව සිටිති. රසායනික පොහොර භාවිතයේ දී මතුවන ගැටලු පිළිබඳව ගොවි ජනතාව දැනුවත් කිරීමේ අවශ්‍යතාව පෙන්වා දුන් ජනාධිපතිතුමා ක්‍රමානුකූලව කාබනික පොහොර වෙත ඔවුන් යොමු කළ යුතු බව පැහැදිළි කළේය. ඒ සඳහා ගොවීන් දැනුවත් කිරීමට පියවර ගන්නැයි එතුමා කීය. කාබනික පොහොර භාවිතයෙන් කෙරෙන නිෂ්පාදන කෙරෙහි ජනතාවගේ මහත් උනන්දුවක් පවතී. වෙළඳ පොළ අවශ්‍යතාව සහ නිරෝගී අනාගත පරපුරක් වෙනුවෙන් කාබනික පොහොර නිෂ්පාදනය වැඩිකිරීම නොපමාව කළ යුතු බව ජනාධිපතිතුමා පැවසීය. ලෝකයේ පිළිගත් උසස් ප්‍රමිතියකින් යුත් පොහොර නිෂ්පාදනය කරන රටවල් හඳුනා ගෙන පොහොර ආනයනය කළ යුතුය. වී ගොවිතැන ප්‍රමුඛ වාර්ෂිකව වගාකරන භෝග සහ ඒවායේ ප්‍රමාණය නිශ්චිතව හඳුනාගෙන ප්‍රමාණවත් පරිදි පොහොර ආනයනයට පියවර ගන්නැයි ජනාධිපතිතුමා උපදෙස් දුන්නේය. අමාත්‍ය චමල් රාජපක්ෂ, ජනාධිපති ලේකම් ආචාර්ය පී.බී. ජයසුන්දර, මුදල් අමාත්‍යාංශයේ ලේකම් එස්. ආටිගල, මහවැලි කෘෂිකර්ම, වාරිමාර්ග හා ග්‍රාමීය සංවර්ධන අමාත්‍යාංශයේ ලේකම් නීල් බණ්ඩාර හපුහින්න, වැවිලි කර්මාන්ත හා අපනයන කෘෂිකර්ම අමාත්‍යාංශයේ ලේකම් රවින්ද්‍ර හේවාවිතාරණ, මහබැංකු නියෝජ්‍ය අධිපති එච්.ඒ. කරුණාරත්න යන මහත්වරු සහ කෘෂිකර්ම දෙපාර්තමේන්තුව, ප්‍රමිති කාර්යාංශය සහ ලංකා පොහොර සංස්ථාව නියෝජනය කරන ජ්‍යෙෂ්ඨ නිලධාරීහු සහ පොහොර ආනයනකරුවන් සාකච්ඡාවට එක්ව සිටියහ."
    },
    {
        "content": "රජයේ රට හදන සෞභාග්‍යයේ දැක්ම ප්‍රතිපත්ති ප්‍රකාශයට අනුව ග්‍රාමීය සංවර්ධනය තුලින් රට සංවර්ධනය කිරීම හා ජනතා කේන්ද්‍රීය ආර්ථිකයක් බිහිකිරීම තවත් එක් ප්‍රධාන අරමුණක් වේ. ඒ අනුව ගම හා නගරය සම්බන්ධ කිරීම මඟින් මුළු රටම එකම සංවර්ධිත කලාපයක් ලෙස පහසුකම් සපිරි ජීවන මධ්‍යස්ථානයක් බවට ගම පත්කිරීම රජයේ අපේක්ෂාවයි. ඉහත අපේක්ෂාවන් අත්පත් කර ගැනීම සඳහා ගරු අග්‍රාමාත්‍යතුමාගේ මඟ පෙන්වීම අනුව සපිරිගමක් ජනතා සහභාගීත්ව ග්‍රාමීය සංවර්ධන වැඩසටහන මේ වන විට මුලු රටම ආවරණය වෙමින් ක්‍රියාත්මක වේ. එමඟින් ග්‍රාමීය මාර්ග සංවර්ධනය, කෘෂි කර්මාන්තයට අවශ්‍ය යටිතල පහසුකම් සංවර්ධනය, ග්‍රාමීය මට්ටමින් ආර්ථිකය සංවර්ධනය කිරීමට අවශ්‍ය පහසුකම් සංවර්ධනය, ග්‍රාමීය සෞඛ්‍ය සංවර්ධනය සහ නවීකරණයට අවශ්‍ය පහසුකම් සැපයීම, පාසල් සඳහා විදුලිය, ජලය හා සනීපාරක්ෂක පහසුකම් ඇති කිරීම මඟින් අධ්‍යාපන කටයුතු සංවර්ධනය කිරීම සහ ග්‍රාමීය ආර්ථික සංවර්ධනයට සෘජුවම දායක වන ප්‍රමුඛතාව දිය යුතු වෙනත් භෞතික යටිතල පහසුකම් නංවාලීමේ ව්‍යාපෘති ක්‍රියාත්මක කරනු ඇත. එසේම ග්‍රාමීය පහසුකම් සංවර්ධනය කිරීම තුළින් රැකියා හා ජීවනෝපාය අවස්ථාවන් වර්ධනය කිරීමත්, ඒ තුළින් ග්‍රාමීය ප්‍රජාවගේ සමාජ ආර්ථික තත්ත්වය නංවාලීමත් මෙම වැඩසටහනේ අරමුණු වේ. තරුණ තරුණියන් සහ කාන්තාවන් අතර ස්වයං රැකියා ජනනය කිරීමට උපකාරී වන ව්‍යාපෘති මෙන්ම අඩු ආදායම්ලාභී ජනතාවගේ ආදායම් මාර්ග වැඩිදියුණු කිරීමට ඉවහල් වන සංවර්ධන ව්‍යාපෘති කෙරෙහි ද මෙහි දී විශේෂ අවධානය යොමු කර ඇත. මෙම වැඩසටහන යටතේ මුළු දිවයිනේම ග්‍රාම නිලධාරී කොට්ඨාශ 14,021 ආවරණය වන පරිදි, සෑම ග්‍රාම නිලධාරී කොට්ඨාශයකම රුපියල් මිලියන 2 ක වටිනාකමින් යුතු සංවර්ධන ව්‍යාපෘති ක්‍රියාත්මක වේ. මෙම වැඩසටහන යටතේ මේ වන විට රුපියල් මිලියන 27,920 ක වටිනාකමින් යුතු සංවර්ධන ව්‍යාපෘති 37,862ක් දිස්ත්‍රික් ලේකම්වරුන්ගේ අධීක්ෂණය යටතේ ප්‍රාදේශීය ලේකම්වරුන් විසින් දිවයින පුරා ක්‍රියාත්මක කරනු ලබයි. මෙම වැඩසටහන වඩාත් ඵලදායීව හා කාර්යක්ෂමව ක්‍රියාත්මක කිරීමේ අධීක්ෂණය හා මඟපෙන්වීම සඳහා මුදල්, ආර්ථික සහ ප්‍රතිපත්ති සංවර්ධන අමාත්‍යාංශයේ ඉහළ කළමනාකරණ මට්ටමේ නිලධාරීන්ගෙන් සැදුම්ලත් විශේෂ කමිටුවක් ද පිහිටුවා ඇත."
    },
    {
        "content": "ක්ෂුද්‍ර මූල්‍ය සමාගම්වල අධික පොලිය හේතුවෙන් පීඩාවට පත්ව සිටින ජනතාව ඉන් මුදා ගැනීමට සඳහා රජය මගින් ලබා දෙන අඩු පොලී ණය මුදල රුපියල් 40,000 සිට 60,000 දක්වා ඉහළ නැංවීමට ගරු අග්‍රාමාත්‍ය මහින්ද රාජපක්ෂ මැතිතුමා මුදල් අමාත්‍යවරයා ලෙස තීරණය කර තිබේ. උතුර සහ උතුර මැද පළාතේ ජනතාව පත්ව ඇති මෙම පීඩාවෙන් ඔවුන් මුදා ගැනීමට සඳහා සමූපකාර ග්‍රාමීය බැංකු සහ සකසුරුවම් සහ ණය දෙන සමිති මගින් අඩු පොලී ණය ලබා දී ම දැනටමත් සිදු කෙරෙමින් පවතී. එහෙත් දැනට ලබා දෙන මෙම අඩු පොලී ණය මුදලේ සීමාව ඉහළ නංවා ගැනීමේ අවශ්‍යතාව පිළිබඳ විවිධ පාර්ශ්ව මුදල් අමාත්‍යවරයාගෙන් ඉල්ලීම් කළේ ය. දිස්ත්‍රික් ලේකම් කාර්යාල හයක් මගින් දැනට ක්‍රියාත්මක කෙරෙන මෙම වැඩසටහන සම්බන්ධයෙන් දිස්ත්‍රික් ලේකම්වරුන්, මහජන නියෝජිතයන් සහ ජනතාව කරන ලද ඉල්ලීම්වලට කන් දෙමින් එය වඩාත් විධිමත් කිරීමට අගමැතිවරයා මෙහි දී තීරණය කර ඇත. මේ සඳහා උතුරු පළාත වෙනුවෙන් රුපියල් මිලියන 292ක් සහ උතුරු මැද පළාත වෙනුවෙන් රුපියල් මිලියන 250 ලෙස රුපියල් මිලියන 542ක් දැනටමත් වෙන් කර සමූපකාර ග්‍රාමීය බැංකු සහ සකසුරුවනම් හා ණය දෙන සමිති වෙත ලබා දී තිබේ. උතුරු මැද පළාතේ මෙම ක්ෂුද්‍ර මූල්‍ය ණය අර්බුදයේ සිරවී සිටින පිරිස 14,000ක් පමණ වන බවට ගණන් බලා ඇතත් පැවැති රුපියල් 40,000 උපරිම ණය ලබා දෙන සීමාව යටතේ මෙතෙක් ණය ලබා දිය හැකි වී ඇත්තේ පුද්ගලයන් 227 දෙනෙකුට පමණි. ඊට වෙන් කර ඇති රුපියල් මිලියන 250ක මුදලින් අදාළ ණය ලබා දීම සඳහා වැය වී ඇත්තේ රුපියල් 9.76කි. ගරු අග්‍රාමාත්‍ය මහින්ද රාජපක්ෂ මැතිතුමා මුදල් අමාත්‍යවරයා ලෙස ගත් මෙම තීරණයත් සමග තවත් විශාල පිරිසක් ණය ලබා ගැනීම සඳහා සුදුසුකම් ලබනු ඇත. මීට අමතරව අදාළ වැඩසටහන තවත් විධිමත් කරමින් ණය ලබා දෙනු ලබන වාර්ෂික පොලී අනුපාතය 14% සිට 9% දක්වා පහත හෙළීමට ද නියමිත ය. ණය ලබා දීම සහ එම ණය යළි අය කර ගැනීම විධිමත් කිරීමේ තවත් පියවරක් ලෙස වැඩසටහනේ ප්‍රගතිය ත්‍රෙමාසිකව මහා භාණ්ඩාගාරය වෙත වාර්තා කිරීමට දිස්ත්‍රික් මෙහෙයුම් කමිටුවක් ද පිහිටුවනු ලැබේ.   එසේ ම ඉතා ඉහළ පොලී අනුපාත යටතේ ක්ෂුද්‍ර මූල්‍ය ණය ලබා ගැනීම වෙනුවට සකසුරුවම් හා ණය ගනුදෙනු සමූපකාර සමිති වැනි ආයතන මගින් ණය ලබා ගැනීම ප්‍රවර්ධනය කර ග්‍රාමීය ජනතාව ණයගැතිභාවයෙන් මුදා ගැනීමට පියවර ගැනීමට ද මෙම මෙහෙයුම් කමිටු වෙත පැවරීමට නියමිත ය. මීට අදාළව ගරු අග්‍රමාත්‍ය මහින්ද රාජපක්ෂ මැතිතුමා මුදල් අමාත්‍යවරයා ලෙස ඉදිරිපත් කළ යෝජනාවට කැබිනට් අනුමැතිය ලැබී තිබේ."
    },
    {
        "content": "කොරෝනා වෛරසය පැතිරීම ලෝක සෞඛ්‍ය සංවිධානය ගෝලීය තර්ජනයක් ලෙස ප්‍රකාශ කරයි"
    },
    {
        "content": "11 වන ආරක්‍ෂක සේවා ක්‍රීඩා උළෙලේ හය (06) වන වරට පවත්වන ලද ඔරු පැදීමේ තරඟාවලිය (Rowing Championship) ශ්‍රී ලංකා නාවික හමුදාව විසින් සංවිධානය කරන ලද අතර එම තරඟාවලිය 2020 පෙබරවාරි 28 වන දින සිට මාර්තු 02 වන දින දක්වා පුරා දින 03ක් දියවන්නා ජල ක්‍රීඩා මධ්‍යස්ථානයේදී (Water Sport Centre) පැවැත්විය. මෙම ජාතික ඔරු පැදීමේ තරඟාවලිය සදහා ත්‍රිවිධ හමුදාව නියෝජනය කරමින් ක්‍රීඩක ක්‍රීඩිකාවන් රැසක් සහභාගි වූ අතර, තරඟාවලියේදී නාවික හමුදාව නියෝජනය කරමින් සහභාගී වූ  ක්‍රීඩකයින් විසින් රන් පදක්කම් 02 ක් සහ ලෝකඩ පදක්කමක් නාවික හමුදාව සතු කර ගැනීමට සමත් විය. මෙම තරඟාවලියේ ත්‍යාග ප්‍රධානෝත්සවයේ ප්‍රධාන ආරාධිත අමුත්තා වශයෙන් සහභාගී වූ නාවික හමුදා නියෝජ්‍ය මාණ්ඩලික ප්‍රධානී සහ උතුරු නාවික විධානය භාර ආඥාපති රියර් අද්මිරාල්  කපිල සමරවීර මහතා විසින් තරඟාවලියේ ජයග්‍රාහක ජයග්‍රාහිකාවන්ට හිමි කුසලාන සහ සහතිකපත් පිරිනැමීම සිදු කරන ලද අතර, එම අවස්ථාව සඳහා නාවික හමුදා ජ්‍යෙෂ්ඨ සහ කණිෂ්ඨ නිලධාරීන් හා  නාවිකයින් මෙන්ම යුධ සහ ගුවන් හමුදාවන් නියෝජනය කරමින් ජ්‍යෙෂ්ඨ සහ කණිෂ්ඨ නිලධාරීන් හා සෙසු නිලයන් රැසක් සහභාගී වී සිටින ලදි."
    },
    {
        "content": "ඉහළ යන පොල් මිල පාලනය සඳහා විධිමත් වැඩපිළිවෙලක් සකස් කිරීම අග්‍රාමාත්‍ය මහින්ද රාජපක්ෂ මහතා උපදෙස් ලබා දී තිබේ. ඒ අනුව කුරුණෑගල වැවිලි සමාගම, හලාවත වැවිලි සමාගම හා පොල් වගා කිරීමේ මණ්ඩලය ඒකාබද්ධව සතොස ඇතුළු රාජ්‍ය ආයතන සම්බන්ධීකරණයෙන් සහන මිලට පාරිභෝගික ජනතාව වෙත පොල් ලබා දීමේ වැඩසටහනක් ක්‍රියාත්මක කිරීමට තීරණය කෙරිණි. උඳු සහ කහ සඳහා දැනට ඇති ආනයන සීමාවන් තාවකාලිකව ඉවත් කිරීමට ද අග්‍රාමාත්‍යවරයා උපදෙස් ලබා දුන්නේය. අත්‍යාවශ්‍ය පාරිභෝගික භාණ්ඩවල මිල ගණන් සමාලෝචනය සඳහා අරලියගහ මන්දිරයේ පැවැති සාකච්ඡාවේ දී අග්‍රාමාත්‍යවරයා විසින් මේ බව සඳහන් කර ඇත. මෙහිදී ටින් මාළු මිල ගණන් පිළිබඳවත් කුකුල් මස්, බිත්තර මිලගණන් පිළිබඳවත් සමාලෝචනය සිදුකෙරුණ අතර, දේශීය කිරිපිට නිෂ්පාදනය සඳහා ඇති පාලන මිල ඉවත්කොට තරගකාරීව පාරිභෝගික ජනතාවට කිරිපිටි ලබා දීමට තීරණය විය. එසේම එළවළු මිල ගණන් පාලනය කිරීම සඳහා ආර්ථික මධ්‍යස්ථාන භාවිතා කරමින් සහ සතොස ද සම්බන්ධ කරගනිමින් වැඩපිළිවෙලක් ආරම්භ කිරීමට ද අවධානය යොමු කෙරුණ අතර, පාරිභෝගික ජනතාව පීඩාවට පත් කරන ආකාරයේ මිල ගණන් ඉහළ දැමීම සිදු කරන සහ අත්‍යාවශ්‍ය භාණ්ඩවල හිඟයක් ඇතිකරන අතරමැදියන් සම්බන්ධව දැඩි ක්‍රියාමාර්ග ගන්නා ලෙස අදාළ බලධාරින්ට මෙහි දී උපදෙස් ලබා දුන්නේය."
    },
    {
        "content": "තමා ගෙනයන වැඩපිළිවෙළට රට ගැන සිතා සහය වන්නැයි ජනාධිපති ගෝඨාභය රාජපක්ෂ මැතිතුමා සියලු පාර්ශ්වයන්ගෙන් ඉල්ලා සිටී. එම වැඩපිළිවෙළ රටේ අනාගතය වෙනුවෙන්ම බව එතුමා සඳහන් කළේය. මැතිවරණ ව්‍යාපාරයේ දී ප්‍රධාන ප්‍රතිවාදියාගේ නම කිසිදු විටක සඳහන් නොකළ තමා විරුද්ධ මතවාද විවේචනය නොකළ බව පැවසීය. එය ඇතැම් විට ගිනස් වාර්තාවක් විය හැකි බව ද එතුමා කීය. තමාට වැදගත් වන්නේ පුද්ගලයා නොව ප්‍රතිපත්ති බව ද ජනාධිපතිතුමා පැවසීය. මාධ්‍ය ආයතන කර්තෘවරුන්, ප්‍රවෘත්ති සංස්කාරකවරු සහ අධ්‍යක්ෂවරු සමඟ (05) දහවල් ජනාධිපති කාර්යාලයේ පැවති හමුවේ දි ජනාධිපතිතුමා මේ බව සඳහන් කළේය. මාධ්‍යවේදීහු විවිධ පැතිකඩ සහ ක්ෂේත්‍ර අලලා ජනාධිපතිතුමාගේ ප්‍රශ්න විමසූහ. ජනාධිපතිතුමා ඒවාට සරල, ඝෘජු සහ පැහැදිළි පිළිතුරු ලබා දුන්නේය. කඩිනම් ආර්ථික සංවර්ධනයක් අත්කරගැනීම සඳහා විශේෂයෙන් සන්නිවේදන තාක්ෂණය ඇතුළු නූතන තාක්ෂණික ශිල්ප ක්‍රම ආර්ථිකයට හඳුන්වා දීමට ඉහළ ප්‍රමුඛත්වය දෙන බව ජනාධිපති රාජපක්ෂ මැතිතුමා පැවසීය. සංවර්ධන ක්‍රියාදාමයේ ගාමක බලවේගය තාක්ෂණය බව එතුමා කීය. ආර්ථිකයේ සෑම ක්ෂේත්‍රයකටම අවශ්‍ය පරිදි තාක්ෂණය හඳුන්වා දීම සිය ඉලක්කය බව ජනාධිපතිතුමා සඳහන් කළේය. “සන්නිවේදන තාක්ෂණ ක්ෂ්ත්‍රයේ වත්මන් ආර්ථික වටිනාකම ඩොලර් බිලියනයක් එය ඉදිරි වසර දෙක තුන ඇතුලත ඩොලර් බිලියන 3 දක්වා වැඩිකරන්න පිළිවන්. උත්පාදනය කළහැකි රැකියා සංඛ්‍යාව තුන්ලක්ෂයක් පමණ අප කළ යුත්තේ අවශ්‍ය ශ්‍රමිකයන් පුහුණු කිරීම” ජනාධිපතිතුමා කීය. ළග එන මහ මැතිවරණයේදී ඔබතුමාගේ පාර්ශ්වය තුනෙන් දෙකක ජනවරමක් ඉල්ලන්නේ කුමක් සඳහා දැයි මාධ්‍යවේදියෙක් විමසීය. ඊට පිළිතුරු දුන් ජනාධිපතිතුමා තමා බලයට පත්කළ ජනතාව අපේක්ෂා රැසක් සපුරා ගැනීමට බලා සිටින බව කීය. ඔවුන්ගේ ප්‍රාර්ථනා සපුරාලීමට නම් ජනාධිපතිවරයාට බාධාවලින් තොරව වැඩ කිරීමේ අවකාශය තිබිය යුතුයි. 19 වැනි ආණ්ඩුක්‍රම ව්‍යවස්ථා සංශෝධනයෙන් ඒ අවකාශය පැහැරගෙන ඇත. ජනතාවගේ ඡන්දයෙන් පත් වූ ජනාධිපතිවරායට ආණ්ඩුක්‍රම ව්‍යවස්ථාවෙන්ම බාධා පනවා තිබෙන්නේ නම් එවැනි ව්‍යවස්ථාවක තේරුම කුමක්දැයි ප්‍රශ්න කළ රාජපක්ෂ ජනාධිපතිතුමා තුනෙන් දෙකක ජනවරමක් අවශ්‍ය මේ බාධකය ඉවත් කිරීමට බව පෙන්වා දුන්නේය. ස්වාධීන කොමිෂන් සභා පිළිබඳව මතු කළ ප්‍රශ්නයකට පිළිතුරු දුන් ජනාධිපතිතුමා ʽස්වාධීනʼ කොමිෂන් සභා ස්වාධීන විය යුතුයයි කියා සිටියේය. 19 වැනි සංශෝධනය හඳුන්වා දුන් ස්වාධීන කොමිෂන් සභා එසේ නොවන බව එතුමා කීය.   මැතිවරණ කොමිසමේ සභාපති විසින් රැකියා විරහිත උපාධිධාරීන්ගේ රැකියා පුහුණුව අත්හිටුවීම ගැන කුමක් කරන්නේ දැයි මාධ්‍යවේදියෙක් ප්‍රශ්න කළේය. “රැකියා විරහිත උපාධිධාරීන්ට රැකියා දීම මගේ ජනාධිපතිවරණ ප්‍රතිඥාවක් එතැන දේශපාලනයක් නැහැ. සුදුසුකම් ඇති සියලුදෙනා රැකියාලාභීන් ලෙස තෝරාගත්තා. දැනට සැලසුම් කර ඇත්තේ ඔවුන් පුහුණු කිරීම. රැකියාවක් කරන්න පුහුණුවක් අවශ්‍යයි. එබැවින් මේ ගැටලුව නිරාකරණය සඳහා මැතිවරණ කොමිසම සමග සාකච්ජා කරනවා”, ජනාධිපතිතුමා පැවසීය. ජීනීවා යෝජනාව හෙවත් ශ්‍රී ලංකාව පිළිබඳ මානව හිමිකම් කවුන්සිල යෝජනාවට සම අනුග්‍රාහකත්වය දැක්වීමෙන් ඉවත් වීම නිසා ඇතිවිය හැකි ප්‍රතිවිපාක වලට මුහුණු දෙන්නේ කෙසේදැයි මාධ්‍යවේදියෙක් විමසීය. “ ජීනිවා යෝජනාව ජාතියේ ස්වාධීනත්වයට සහ අභිමානයට අභියෝගයක්. තමන්ගේ ආරක්ෂක හමුදා යුද අපරාධ කළ බව පිළිගත් ඉතිහාසයේ එකම අවස්ථාව මෙයයි. සම අනුග්‍රාහකත්වයෙන් ඉවත්වීම අවශ්‍ය වුයේ ඒ නිසා. අපි මේ ප්‍රශ්නයේ මුලට යන්න ඕනෑ. උමා මහේෂ්වරන් තම දේශපාලන ව්‍යාපාරය ආරම්භ කළේ ආර්ථික දුක්ගැනවිලි ගැන කියමින්. පසුව මේ සත්‍යය වසන් කොට බෙදුම්වාදය ඉස්මතු කළා. අප ඇත්ත ප්‍රශ්නයට විසඳුම් දිය යුතුයි”, ජනාධිපතිතුමා කීය. අතුරුදන්වූවන්ගේ ප්‍රශ්නයට දෙන විසඳුම කුමක්දැයි තවත් ප්‍රශ්නයක් අසනු ලැබීය. අතුරුදන් වූ පිරිස් දෙපාර්ශ්වයේම සිටින බව පෙන්වා දුන් රාජපක්ෂ මැතිතුමා සිදුවීමක් දෙකක් මුල්කරගෙන දේශපාලන අරමුණු ඇතිව එය සමස්තය බවට ආරෝපණය කර ඇතැයි සඳහන් කළේය. අතුරුදන් වූ පිරිස් හඳුනාගැනීමෙන් පසු ඔවුනට මරණ සහතික නිකුත් කළ හැකි බව එතුමා පැවසීය. අතුරුදන්වූවන් ගැන යුනිසෙෆ් කළ සමීක්ෂණයකදී හෙළි වූයේ ආයතනය අතුරුදන් බව කියන විශාල පිරිසක් එල්ටිටීඊ විසින් යුද්ධයට බඳවා ගනුලැබීමෙන් පසු සටනේදී මිය ගොස් ඇති බවයි , ජනාධිපතිතුමා සඳහන් කළේය. “ පසුගිය ජනාධිපතිවරණයේදී ඔබතුමාගේ පාර්ශ්වය පාස්කු ඉරිදා ප්‍රහාරය ගැන බොහෝ සෙයින් කතාකළා. ඊට වගකිව යුතු අයට දඬුවම් කිරීමට තවමත් හැකිවී නැත්තේ ඇයි? මාධ්‍යවේදියෙක් ප්‍රශ්න කළේය. ” පාස්කු ඉරිදා ප්‍රහාරය ගැන සෙවීමට ජනාධිපති පරීක්ෂණ කොමිසක් පත්කර තිබේ. එහි අතුරු වාර්තා දෙකක් මා වෙත ලැබී ඇත. අවසන් වාර්තාව ලැබුණු පසු එහි ඇතුළත් නිර්දේශ අනුව අවශ්‍ය පියවර ගැනීමට පිළිවන. ප්‍රහාරය පිළිබඳ පාර්ලිමේන්තු තේරීම් කාරක සභා වාර්තවේ ද වැදගත් නිර්දේශ ඇතුළත් විය. ඒ සියල්ල සැලකිල්ලට ගන්නා බව සඳහන් කළ ජනාධිපතිතුමා දැනට සිදුවන පරීක්ෂණ පිළිබඳව කාදිනල් හිමිපාණන් ද සෑහීමට පත්ව සිටිතියි කීය. වැට් ඇතුළු ඇතැම් බදු අඩුකිරීමෙන් අපේක්ෂිත ප්‍රතිඵලය ලැබී නැතැයි මාධ්‍යවේදියෙක් සඳහන් කලේය. ඊට පිළිතුරු දුන් ජනාධිපතිතුමා අසීරු තත්වයක සිටි ව්‍යාපාර රැසක් බදු කපාහැරීම නිසා ආරක්ෂා කරගැනීමට හැකිවිණැයි පෙන්වා දුන්නේය.   රාජ්‍ය සංස්ථා සහ වෙනත් ආයතනවල ඉහළ තනතුරු සඳහා තේරීම් කමිටුවකින් නිර්දේශ ලබාගැනීමට ජනාධිපතිතුමා හඳුන්වා දුන් ක්‍රමය සාධනීය එකක් බව කී මාධ්‍යකරුවෙක් මෙතෙක් කර ඇති පත්වීම් ගැන සෑහීමකට පත්වන්නේ දැයි ප්‍රශ්නයක් ඇසීය. ආයතන රැසක ඉහළ තනතුරු සඳහා කළ පත්වීම් ගැන සෑහීමට පත්විය හැකි බව කී ජනාධිපති රාජපක්ෂ මැතිතුමා ඇතැම් පත්කීරීම් ගැන ගැටලු තිබෙන බව පැවසීය. ඉහළ තනතුරුවලට පත්වූවන් නිශ්චිත කාලයක් තුළ සාර්ථක ප්‍රතිඵල පෙන්විය යුතුය. එසේ නොකළහොත් ඔවුන් ගැන තීරණයක් ගැනීමට සිදුවන බව එතුමා කීය. අයහපත් චර්යාවක් ඇති මන්ත්‍රීවරුන් සමග ඔබතුමා අපේක්ෂා කරන ගමන යා හැකි දැයි විමසීමක් කෙරිණ. “මන්ත්‍රීවරුන් තෝරාගන්නේ ජනාධිපති නොවේ. එහි වගකීම තනිකරම ඇත්තේ ජනාතවට. ඔවුන් වඩාත් ම යෝග්‍ය නියෝජිතයා තෝරාගත යුතුයි” එතුමා පිළිතුරු දුන්නේය.   රාජ්‍ය ආයතන ප්‍රධානීන් ලෙස හිටපු හමුදා නිලධාරීන් පත්කිරීමේ යෝග්‍යාතව ගැනද ප්‍රශ්නයක් මතුවිය. පසුගිය රජය විශ්වවිද්‍යාල බලධාරියෙකු ලෙස හමුදා නිලධාරියෙකු පත්කළ බව කී ජනාධිපතිතුමා එදා නිහඬව සිටි විපක්ෂය දැන් කලබල වී ඇතැයි සඳහන් කළේය. පසුගිය ආණ්ඩුව වත්මන් රජය පත්කලාට වැඩි හමුදා නිලධාරීන් පිරිසක් විවිධ තනතුරුවලට පත්කර තිබූ බව කී ජනාධිපතිතුමා ඉහළ ශ්‍රේණිවලට අයත් හමුදා නිලධාරීන් පරිපාලනය ඇතුළු ක්ෂේත්‍ර කිහිපයක මනා දේශීය විදේශීය පුහුණුවක් ලැබූ අය බව එතුමා පෙන්වා දුන්නේය. කෘෂිකාර්මික ක්ෂේත්‍රය ගැන නගනු ලැබූ ප්‍රශ්නයකට ප්‍රතිචාර දැක්වූ ජනාධිපතිතුමා අතරමැදියන්ගේ සූරාකෑම තුරන් කොට ගොවියාටත් පාරිභෝගිකයාටත් යුක්තිය ඉටුකිරීම සිය අරමුණ බව ප්‍රකාශ කළේය."
    },
    {
        "content": "ශ්‍රී ලංකා ගුවන් හමුදාව, 21 වැනි වරටත් සංවිධානය කරන ගුවන් හමුදා පාපැදි සවාරිය අද (05) උදෑසන කොළඹ ගුවන් හමුදා මුලස්ථානය ඉදිරිපිට දී ආරම්භ විය. පුරා දින තුනක් පුරා  පැවැත්වෙන ගුවන් හමුදා පාපැදි සවාරිය කොළඹ, මහනුවර, ත්‍රිකුණාමලය පසුකර අනුරාධපුරයෙන් අවසන් වීමට නියමිතයි. පිරිමි සහ කාන්තා දෙඅංශයෙන් තරග පැවැත්වෙනවා. පිරිමි  කණ්ඩායම් 20ක් සහ කාන්තා කණ්ඩායම් 07ක් මෙවර තරගාවලියට එක්වීමට නියමිතයි.   පිරිමි පාපැදි සවාරිය අදියර තුනක් යටතේ පැවැත්වෙන අතර දුර ප්‍රමාණය කිලෝමීටර් 444.62කි. කාන්තා පාපැදි සවාරිය 7 වැනිදා පුත්තලම සිට අනුරාධපුරය දක්වා කිලෝමීටර 110ක දුරකින්  පැවැත්වීමට කටයුතු යොදා තිබේ. අද ආරම්භ වන පිරිමි පාපැදි සවාරිය කොළඹ සිට මහනුවර දක්වා දුර කිලෝමීටර් 109.53කින් , වන අතර හෙට(06) දිනයේ මහනුවර සිට ත්‍රිකුණාමලය දක්වා දුර කිලෝමීටර් 199.05කින්, ,  සහ මාර්තු 7 වැනිදා ත්‍රිකුණාමලය සිට අනුරාධපුරය දක්වා දුර කිලෝමීටර් 136.04කින් ද වශයෙන් පැවැත්වේ. සමස්ත තරගයේ ප්‍රථම, දෙවැනි සහ තෙවැනි ජයග්‍රාහකයන් සඳහා රුපියල් 300,000 – 200,000 සහ 100,000 බැගින් ජයග්‍රාහකයන් 25 දෙනකුට මුදල් ත්‍යාග ලබාදීමට නියමිතය. සමස්ත ස්ප්‍රින්ට්  ශූරතාවය, අදියර ත්‍යාග, සමස්ත කඳු ශූරතාව, සමස්ත කණ්ඩායම් ශූරතාව, ජයග්‍රාහී කණ්ඩායම අනුශූරතාව, සමස්ත යොවුන් ක්‍රීඩකයා (23 න් පහළ) වශයෙන් ත්‍යාග පිරිනැමේ. කාන්තා පාපැදි තරගාවලියේ ප්‍රථම, දෙවැනි හා තෙවැනි ජයග්‍රාහකයන් සඳහා රුපියල් 100,000 – 50,000 සහ 30,000 බැගින් දස දෙනකුට වටිනා මුදල් ත්‍යාග පිරිනැමේ. එමෙන්ම ස්ප්‍රින්ට්  ශූරතාව, කණ්ඩායම් ශූරතාව, ජයග්‍රාහී කණ්ඩායම සහ අනුශූරතාවය වශයෙන් ත්‍යාග පිරිනැමේ. ත්‍යාග ප්‍රදානෝත්සවය මාර්තු 7 වැනිදා සවස අනුරාධපුර මහජන ක්‍රීඩාංගණයේ දී ගුවන් හමුදාපති  එයාර් මාර්ෂල් සුමංගල ඩයස් මහතාගේ ප්‍රධානත්වයෙන් පැවැත් වීමට නියමිතය. තරඟාවලිය රූපවාහිනී අයි නාලිකාව ඔස්සේ උදේ 8.00 සිට සජීව ලෙස නැරඹිය හැකියි."
    },
    {
        "content": "කොරෝනා හෙවත් කොවිඩ් -19 වෛරසය ශ්‍රී ලංකාවේ ව්‍යාප්තවීමේ අවධානමක් ඇති වුවහොත් ඊට සාර්ථකව මුහුණදීම සඳහා රජය විධිවිධාන සකසමින් සිටී. ඉහළ අවදානමක් සහිත රටවලින් දිවයිනට එන මගීන් සෞඛ්‍ය කාර්ය මණ්ඩල විසින් පරීක්ෂා කිරීම සහ රටේ විවිධ ප්‍රදේශවල නිරෝධායන ස්ථාන පිහිටුවා පවත්වාගෙන යාම ඊට අයත්ය. ශ්‍රී ලංකාව තුළ වෛරසය ව්‍යාප්තවීම නතර කිරීමට සියලු නිවාරණ ක්‍රියාමාර්ග ගන්නැයි ජනාධිපති ගෝඨාභය රාජපක්ෂ මැතිතුමා ජනාධිපති ලේකම් ආචාර්ය පී.බී. ජයසුන්දර මහතාට උපදෙස් දී තිබේ.  සියලු දිසා ලේකම්වරු සහ ප්‍රාදේශීය ලේකම්වරු වෙත ලිපියක් යොමු කළ ලේකම්වරයා ශ්‍රී ලංකාව කොරෝනා තර්ජනයෙන් නිදහස් රටක් බවට පත් කර ගැනීම සහ සාමාන්‍ය තත්ත්වය පවත්වා ගැනීම සඳහා හැකි සියලු පියවර ගැනීම රජයේ අභිලාෂය බව සඳහන් කරයි. සෞඛ්‍ය අමාත්‍යංශය අනෙකුත් පාර්ශ්වකරුවන් සමග එක්ව වෛරසය මෙරටට පැමිණීම වලක්වා ගැනීමට අවශ්‍ය සියලු පියවර අනුගමනය කරමින් සිටියි. මෙය සාධනීය ප්‍රතිඵල අත්කර ගැනීම සඳහා රජයේ ආයතන සහ මහජනතාව එක්ව ක්‍රියා කල යුතු ජාතික වශයෙන් වැදගත් තත්වයක් බව පෙන්වා දෙන ජනාධිපති ලේකම් ආචාර්ය පී.බී. ජයසුන්දර මහතා පාලන ක්‍රමවේදයන්ගේ උපරිම සුමට ක්‍රියාකාරීත්වය සඳහා මහජන සහයෝගය ලබාගත හැකිවන පරිදි ජන විඥානය වෙනස් කළ යුතු බව ද සියලු දිස්ත්‍රික් සහ පළාත් ලේකම්වරුන්ට දන්වා සිටී. බොහෝ රටවල තත්වය පාලනයෙන් ඔබ්බට ගමන් කර ඇති බැවින් ශ්‍රී ලංකාව ද මේ සඳහා සුදානම් විය යුතු බව ජනාධිපති ලේකම්වරයා සදහන් කරයි. මෙවැනි අවස්ථාවකදී සෞඛ්‍ය සේවා අධ්‍යක්ෂ ජනරාල්වරයාට නිරෝධායන හා රෝග වැලැක්වීමේ ආඥා පනතෙහි විධිවිධාන යටතේ ක්‍රියාකිරීමට බලය හිමි වේ."
    },
    {
        "content": "රජයේ ඉඩම්වල සිදු කෙරන කළුගල් කැණීම් කර්මාන්තය සහ පෞද්ගලික ඉඩම්වල සිදු කෙරෙන කළුගල් කැණීමේ කර්මාන්තය සඳහා බදු  දීමේ, අය කර ගැනීමේ විධිමත් හා පහසු  ක්‍රමවේදයක් ඇති කරන ලෙස අග්‍රාමාත්‍ය මහින්ද රාජපක්ෂ මහතා උපදෙස් දෙයි. අග්‍රාමාත්‍යවරයා මේ තීරණය ගනු ලැබවේ රජයේ ඉඩම්වල කළුගල් කැණීමේ කර්මාන්තයේ යෙදෙන්නන් හා පෞද්ගලික ඉඩම්වල කළු ගල් කැණීමේ කර්මාන්තයේ නිරතවන්නන්ගේ ගැටලු සම්බන්ධයෙන් අරලියගහ මන්දිරයේ දී පැවති සාකච්ඡාවේ දී ය.  එහි දී රජයේ සහ පෞද්ගලික ඉඩම්වල සිදු කෙරන කළුගල් කැණීමේ කර්මාන්තය සඳහා බදු දීමේ හා බදු අය කර ගැනීමේ විධිමත් හා පහසු ර්ඛීය ක්‍රමවේදයක් සැකසීම සඳහා ඉඩම් කොමසාරිස්වරයාගේ ප්‍රධානත්වයෙන් කමිටුවක් පත් කළ අතර එම කමිටුව සඳහා ඉඩම් කොමසාරිස් කාර්යාලය, වන සංරක්ෂණ දෙපාර්තමේන්තුව, භූ විද්‍යා හා පතල් කැණීම් කාර්යාංශය, මහවැලි අධිකාරිය, මධ්‍යම පරිසර අධිකාරිය, වනජීවී දෙපාර්තමේන්තුව, මිනින්දෝරු දෙපාර්තමේන්තුව, ආරක්ෂක අමාත්‍යාංශය, රාජ්‍ය පරිපාලන හා ස්වදේශ කටයුතු අමාත්‍යාංශය, මහා භාණ්ඩාගාරය, පුරාවිද්‍යා දෙපාර්තමේන්තුව නියොජනය කරමින් නියෝජිතයින් එම කමිටුවට ඇතුළත් වේ. අදාළ කමිටුවේ නිර්දේශ සති දෙකක් ඇතුළත භාරදෙන ලෙස දැනුම් දුන් අග්‍රාමාත්‍යවරයා පැවසූයේ එම කර්මාන්තයේ නියැලෙන්නන් හා ඒ ආශ්‍රිත රැකියාවල නිරතවන්නන් අපහසුතාවයට පත් නොවන ආකාරයට රාජ්‍ය අංශයේ කටයුතු කිරීම කෙරෙහි අවධානය යොමු කළ යුතු බවයි. බලපත්‍ර ලබා ගැනීමේ දී හා බදු මුදල් ගෙවීමේදී විශාල රාජ්‍ය ආයතන ප්‍රමාණයකට යායුතු බවත් විධිමත් බදු දීමේ හා බදු අයකර ගැනීමේ ක්‍රමවේදයක් ක්‍රියාත්මක නොවන බවත් සදහන් කරමින් කර්මාන්තයේ නියැලෙන්නන් විසින් තමන් මුහුණ දී ඇති තත්ත්වය පිළිබඳව මෙහි දී දීර්ඝව කරුණු ඉදිරිපත් කරන ලදී. මෙම කරුණු සැලකිල්ලට ගනිමින් අග්‍රාමාත්‍යවරයා විසින් ඉහත කමිටුව පත් කිරීමට තීරණය කරන ලදී. එහිදී වැඩි දුරටත් අදහස් දැක් වූ අග්‍රාමාත්‍ය මහින්ද රාජපක්ෂ මහතා පැවසූයේ පරිසරය සුරැකෙන ආකාරයෙන් කළුගල් කැණීමේ කර්මාන්තයේ නිරත විය යුතු බවත්, අක්‍රමවත් ආකාරයට කළුගල් කැණීමේ කර්මාන්තයේ නිරතවීම ජල පෝෂිත ප්‍රදේශ  විනාශවීම් හා නැයයෑම් තත්ත්ව වැනි පාරිසරික වෙනස්වීම් රැසකට බලපෑම් ඇති වන බවත්ය. රටේ පරිසරය පිළිබද වැඩි අවධානයක් යොමු කිරීම අත්‍යවශ්‍ය බව අග්‍රාමාත්‍යවරයා මෙහි දී අවධාරණය කරන ලදී. එමෙන්ම කළුගල් කර්මාන්තය මත පැනවෙන බදු මුදල් සමාලෝචනයකට ලක්කළ යුතු බවත්, කළුගල් මිල ඉහළ යාම ඉදිරි සංවර්ධන ව්‍යාපෘති සඳහා සෘජුවම බලපාන බවත් මෙහිදී  වැඩිදුරටත් අදහස් දක්වමින් අග්‍රාමාත්‍යවරයා  සඳහන් කළේය. මෙම සාකච්ඡාව  සඳහා අග්‍රාමාත්‍ය ලේකම් ගාමිණි සෙනරත් මහතා,  මහාමාර්ග අමාත්‍යාංශ ලේකම් රංජිත් ප්‍රේමසිරි මහතා ඇතුළු අමාත්‍යාංශ වල  ලේකම්වරු රැසක් හා ජාතික කළුගල් නිෂ්පාදන සංගමය, භූවිද්‍යා හා පතල් කැණීම් කාර්යාංශය, වන සංරක්ෂණ දෙපාර්තමේන්තුව, වන ජීවී දෙපාර්තමේනතුව  විගණකාධිපති කාර්යාලය ඇතුළු රාජ්‍ය  ආයතනවල නිලධාරීන් රැසක් සහභාගී වූහ."
    },
    {
        "content": "කොළඹ ආනන්ද-නාලන්දා විද්‍යාලාන්තර සුලෝහිත ක්‍රිකට් සංග්‍රාමය කොළඹඑස්.එස්.සී පිටියේ දී (07) ඇරඹිණි. 91 වන වරට සංවිධානය කෙරුණු දෙදින තරඟය හෙට අවසන් වේ.පළමු දිනය වන අද තරඟය නැරඹීමට විශිෂ්ඨ ආදි ආනන්දීයෙකු වනජනාධිපති ගෝඨාභය රාජපක්ෂ මැතිතුමා ද සහභාගී විය.රැස්ව සිටී පිරිස ජනාධිපතිතුමා වෙත සුහද ප්‍රතිචාර පළ කළහ."
    },
    {
        "content": "දෙස් විදෙස් ක්‍රීඩකයන් සහභාගි වන ගගන කිමිදුම් උළෙල මාතලේ කිරිමැටිය දර්ශන පථය ( Revesten view point) හා මහනුවර කැලෑ බොක්ක 360 දර්ශන පථය ආශ්‍රිතව 2020 මාර්තු 7,8,9 තෙදින පැවත්වේ. “ලංකාපුර ගගන කිමිදුම් උළෙල 2020” (Lankapura para Gliding Festivel) ලෙස නම් කොට ඇති මෙම උළෙලට ජාත්‍යන්තර ගගන ක්‍රීඩක ක්‍රීඩිකාවන් හා දේශීය ක්‍රීඩක ක්‍රීඩිකාවන් 50 අධීක සංඛ්‍යාවක් සහභාගි වීමට නියමිතය. හරිත සංකල්පය පදනම්කර ගනිමින් පාරිසරික සංචාරක (Eco tourism) අංගයක් ලෙසින් ගගන කිමිදුම් ප්‍රවර්ධනය කරමින් සංචාරක කර්මාන්තය නගා සිටුවිමේ අරමුණින් මෙම උළෙල පැවැත්වේ. නව රජය සංචාරක කර්මාන්තයේ විශාල දියුණුවක් අපේක්ෂා කරන මොහොතක ඒ් සදහා විදේශිකයන් ආකර්ශනය කර ගැනීමත්, ගගන කිමිදුම් ක්‍රීඩාව මාතලේ දුම්බර කදුවැටිය සන්නාමයක් බවට පත් කිරිමේ පළමු පියවරත් වශයෙන් මෙම ගගන කිමිදුම් උළෙල සංවිධානය කරන බව මාතලේ අතිරේක දිස්ත්‍රික් ලේකම් ඉෂාන් විජේතිලක මහතා සදහන් කළේය. මාතලේ දිස්ත්‍රික් ලේකම් එස්.ඒම්.ජී.කේ පෙරේරා මහතාගේ උපදෙස් පරිදි මාතලේ දිස්ත්‍රික්කයේ සංචාරක කර්මාන්තය දියුණු කිරීමේ වැඩ සටහන් රැසක්ද මේ වනවිට සැලසුම් කර ඇතී බවත් ඉදිරියේ සෑම වසරකම පෙබරවාරි මාසයේදී මෙම උළෙල පැවැත්වීමටද සැලසුම් කොට ඇති බවත් මෙහිදී අනාවරණය විය.   පසුගිය 11 වෙනි දින මාතලේ දිස්ත්‍රික් ලේකම් කාර්යාලයේ දී ගගන කිමිදුම් උළෙල පිළිබද මාධ්‍ය දැනුවත් කිරිමේ වැඩසටහනට සහභාගි වෙමින් මෙම තොරතුරු අනාවරණය විය. ශ්‍රි ලංකා සංචාරක සංවර්ධන අධිකාරිය, ශ්‍රි ලංකා සංචාරක ප්‍රවර්ධන කාර්යංශය, මධ්‍යම පළාත් වාණිජ හා සංචාරක දෙපාර්තමේන්තුව, වන සංරක්ෂන දෙපාර්තමේන්තුව, සිවිල් ගුවන් සේවා අධිකාරිය, ශ්‍රි ලංකා ගුවන් හමුදාව, මාතලේ දිස්ත්‍රික් සිවිල් සමාජ සම්මේලනය, හා මාතලේ දිස්ත්‍රික් ලේකම් කාර්යාලය එක්ව මෙම වැඩ සටහන සංවිධානය කොට තිබේ."
    },
    {
        "content": "දිවයිනේ සියලුම නාගරික හා ග්‍රාමීය පෙදෙස්වල පරිසර පවිත්‍රතාවය රැකගැනීම කෙරෙහි ජනාධිපති ගෝඨාභය රාජපක්ෂ මැතිතුමාගේ අවධානය යොමුව තිබේ. ජනහිතකාමී පරිසර පද්ධතියක් සහතික කිරීමෙන් මහජනතාවගේ ශාරීරික මෙන්ම මානසික සෞඛ්‍ය තත්වය නැංවීම, නාගරික රථවාහන තදබදය අඩුකිරීම සහ රථවාහන අනතුරු ද අඩුකර ගැනීමට පිළිවෙන. පවතින නීතිරීති උල්ලංඝණය කරමින් පරිසරය අපවිත්‍ර කරන්නන්නට එරෙහිව නීතිය දැඩිව ක්‍රියාත්මක කිරීමට ද ජනාධිපතිතුමා උපදෙස් දී තිබේ. පරිසර පවිත්‍රතාව කාර්යක්ෂමව පවත්වාගෙන යෑම සඳහා දිවයිනේ සියලුම පොලිස් ස්ථානවල පරිසර ආරක්ෂණ කොට්ඨාශ දැනුවත් කිරිමට ද උපදෙස් දී ඇත. ජනාධිපති විශේෂ ව්‍යාපෘති හා පරිසර ඒකකයේ අධ්‍යක්ෂ පොලිස් අධිකාරී රොෂාන් රාජපක්ෂ මහතාගේ ප්‍රධානත්වයෙන් කොළඹ කොටුව සෙමා ගොඩනැගිල්ලේ පැවැති සාකච්ඡාවේ දී මේ බව සඳහන් කෙරිණ. පොලිස් පරිසර කොට්ඨාශයේ ජ්‍යෙෂ්ඨ නිලධාරීහු ද ඊට එක්ව සිටියහ. කොළඹ නගරය සංචාරක ආකර්ෂණය දිනා ගත් පිරිසිදු නගරයක් බවට පත් කර ගැනීම සාකච්ඡාවේ අරමුණු අතර විය. ජනහිතකාමී පරිසරයක් පවත්වාගෙන යාම සදහා ඇති බාධා හඳුනාගනිමින් ඒවාට විසඳුම් ද යෝජනා කෙරිණි. කසල බැහැර කිරීමට නියමිත ස්ථාන නොතිබීම, අවිධිමත් කසල බැහැර කිරීම, නිලධාරී හිඟය මෙන්ම පළාත් පාලන ආයතන ප්‍රමාණවත් නිලධාරීන් පිරිසක් එම කටයුතු සඳහා නොයෙදීම වැනි ගැටළු ඒ අතර විය. ඇතැම් ප්‍රදේශ පිරිසිදු කිරීම සඳහා නිශ්චිත ආයතනයක් නොතිබීම ද ගැටලුවකි. මේ කරුණු පිළිබඳව අදාල පළාත් පාලන ආයතනය දැනුවත් කිරීමට යෝජනා විය. පොලිස් අධිකාරී රොෂාන් රාජපක්ෂ මහතා සඳහන් කළේ ජනාධිපතිතුමා බලයට පැමිණි වහාම පොලිස් පරිසර ආරක්ෂක කොට්ඨාශය ප්‍රතිස්ථාපනය කිරීමට උපදෙස් දුන් බවයි."
    },
    {
        "content": "කුවේට් යන ශ්‍රී ලාංකිකයන්ට කොරෝනා නැති බවට ඉල්ලූ වෛද්‍ය සහතිකය අවලංගුයි"
    },
    {
        "content": "ඉන්දියාවේ නිල සංචාරයක් සිදු කරන අග්‍රාමාත්‍ය මහින්ද රාජපක්ෂ මහතා සහ ඉන්දීය අග්‍රාමාත්‍ය නරේන්ද්‍ර මෝදී මහතා අතර නිල හමුව ඉතාමත් සාර්ථක ලෙස සිදුව ඇති අතර සුවිශේෂී සාකච්ඡා රැසක් මෙන්ම තීරණ රැසකට එළැඹීමට දෙරට අග්‍රාමාත්‍යවරුන්ට හැකි වී තිබේ.   ඉන්දීය අග්‍රාමාත්‍ය නරේන්ද්‍ර මෝදි මහතා හා මා අතර ද්වී පාර්ශ්වීය සාකච්ඡා නවදිල්ලි නුවර දී පැවැත්විණි.   අග්‍රාමාත්‍ය මෝදි මහතා සහ අග්‍රාමාත්‍ය මහින්ද රාජපක්ෂ මහතා වැදගත් කරුණු රාශියක් පිළිබඳව සාකච්ඡා කර තිබේ. සාකච්ඡාවල ප්‍රධාන අවධානය යොමු වූයේ පසුගිය නොවැම්බර් මස ජනාධිපති ගෝඨාභය රාජපක්ෂ මහතා ඉන්දියාවේ සිදුකළ සාර්ථක රාජ්‍ය සංචාරය අතරතුරදී ඉන්දීය අග්‍රාමාත්‍ය මෝදි මහතා සමඟ පවත්වන්නට යෙදුණූ සාකච්ඡාවල ප්‍රතිඵල සම්බන්ධයෙනි. ඉන්දීය රජය අනුගමනය කරන අසල්වැසියාට පළමු තැන” යන ප්‍රතිපත්තියට අනුව ශ්‍රී ලංකාව හා පවත්වන සම්බන්ධතාවන්ට ලබා දී ඇති ප්‍රමුඛතාව පිළිබඳව අග්‍රාමාත්‍ය මෝදි මහතාට අග්‍රාමාත්‍යවරයා කෘතඥතාව පිරිනමා ඇත. දෙරට අතර ඇති සහයෝගිතාවය බහුවිධ අංශ කෙරෙහි යොමු විය යුතු බවට ශ්‍රී ලංකාව විශ්වාස කරන අතර රාජ්‍ය ආරක්ෂාව, ආර්ථීක සංස්කෘතික සහ සමාජයීය යන අංශ ඇතුළු තවත් අංශ ගණනාවක් කෙරෙහි එහිදී ප්‍රමුඛතාව හිමි වෙනු ඇත. පැවැත්වූ සාකච්ඡාවලදී අවධානය යොමු කළ එක් අංශයක් වශයෙන් දෙරටේ රාජ්‍ය ආරක්ෂාවට අදාළව පවත්නා සහයෝගීතාවයයි. අපගේ බුද්ධි අංශවල හැකියාවන් වැඩිදියුණු කිරීමටත්, ත්‍රස්තවාදය පිටු දැකීමටත් ඉන්දියාවෙන් ලැබුණු නිරන්තර සහයෝගය අඛණ්ඩව අප වෙත ලැබෙනු ඇතැයි ඉතා ඕනෑකමින් බලාපොරොත්තු වෙයි. පසුගිය අප්‍රියෙල් මස අප ලැබූ අත්දැකීම් වලට අනුව අපගේ ජාතික ආරක්ෂක මූලෝපායන් පිළිබඳව නැවත වරක් සිතා බැලීමට සිදු වූ අතර ඒ සම්බන්ධයෙන් ඉන්දියාව ශ්‍රී ලංකාව වෙත දක්වන සහාය අග්‍රාමාත්‍යවරයා ඉතා අගය කොට සළකා තිබේ.   පාස්කු ඉරුදින ත්‍රස්ත ප්‍රහාරයෙන් ඉතා කෙටි කළක් ඇතුළත අග්‍රාමාත්‍ය මෝදි මහතා ශ්‍රී ලංකාවේ කළ සංචාරය පිළිබඳව ද ආග්‍රාමාත්‍යවරයා ප්‍රසංසා කර තිබේ.. ඉතා අභාග්‍ය සම්පන්න අවස්ථාවකට මුහුණ දී සිටි ශ්‍රී ලංකාවට එයින් අත්මිදී යළි යථා තත්ත්වයට පත්වීමට ඉන්දීය අග්‍රාමාත්‍යවරයාගේ එම සංචාරය මහත් අස්වැසිල්ලක් වූ බවද අග්‍රාමාත්‍ය මහින්ද රාජපක්ෂ මහතා ප්‍රකාශ කර තිබේ. අග්‍රාමාත්‍ය මෝදි මහතා ශ්‍රී ලාංකීය ආර්ථිකය ගොඩනැගීම වෙනුවෙන් ශ්‍රී ලංකාව වෙත ලබා දුන් ඩොලර් මිලියන 400ක ණය ආධාරයත් ත්‍රස්තවාදය පිටු දැකීම වෙනුවෙන් ලබා දුන් ඩොලර් මිලියන 50 ණය ආධාරයත් අග්‍රාමාත්‍යවරයාගේ අගය කිරීමට ලක් විය. නොවැම්බර් මස ජනාධිපති ගෝඨාභය රාජපක්ෂ මහතා සිදුකළ සංචාරය අතරතුරදී ගත් මෙම ප්‍රයත්නයන් සම්බන්ධයෙන් පසු විපරම් කටයුතු සිදුකිරීම ගැනත් සාකච්ඡා කර තිබේ. නිවාස ඉදිකිරීම් සහ ප්‍රජා පහසුකම් සැපයීමට අදාළව ක්‍රියාත්මක කෙරෙන ව්‍යාපෘති ඇතුළුව ඉන්දියානු අනුග්‍රහය යටතේ ශ්‍රී ලංකාව තුළ සිදුකෙරෙමින් පවතින ව්‍යාපෘතිවල ප්‍රගතිය සම්බන්ධයෙන් සාකච්ඡා කර තිබේ. දිවයිනම ආවරණය වන අයුරින් අදාළ නිවාස ව්‍යාපෘතිය පුළුල් කිරීමට තවදුරටත් සහයෝගය ලබා දීමට කටයුතු කරන මෙන් අග්‍රාමාත්‍යවරයා ඉන්දීය අග්‍රාමාත්‍යවරයාගෙන් ඉල්ලා තිබේ. එමඟින් රටේ ග්‍රාමීය ප්‍රදේශවල ජීවත් වන ශ්‍රී ලාංකිකයින් වෙත වැඩි ප්‍රතිලාභ ලබා දීමට හැකිවන බව අග්‍රාමාත්‍ය මහින්ද රාජපක්ෂ මහතා පෙන්වා දී තිබේ. ආර්ථික වශයෙන් දෙරටටම වැදගත් වන කාරණාවල දී ඉන්දියාව සහ ශ්‍රී ලංකාව සාමූහිකව කටයුතු කරන්නේ කෙසේ ද යන්න පිළිබඳව නායකයින් දෙපළගේ අවධානය යොමු කර තිබේ. ලෝකයේ වර්ධනය වෙමින් පවතින ආර්ථිකයක් සහිතව සීඝ්‍රයෙන් ඉදිරියට පැමිණෙන ඉන්දීය ආර්ථිකය, වඩා ස්ථාවරව පවත්වාගෙන යන ඇතැම් ආර්ථිකමය අංශ තුළින් ශ්‍රී ලංකාව වැනි රටකට ලබා ගත හැකි ප්‍රතිලාභ පිළිබඳව ද මහින්ද රාජපක්ෂ ආග්‍රාමාත්‍යවරයා අග්‍රාමාත්‍ය මෝදි මහතා සමඟ සාකච්ඡා කර තිබේ.. ශ්‍රී ලංකාවේ රාජ්‍ය සේවය තුළ නිපුණතා සහ හැකියාවන් සංවර්ධනය යන අංශයන් හි ඉන්දීය සහයෝගය සහ අනුග්‍රහය ලබා දීමට කටයුතු කරන මෙන් ඉන්දීය අග්‍රාමාත්‍යවරයාගෙන් ඉල්ලා තිබේ. නුදුරු දිනකදී ම යළිත් ශ්‍රී ලංකාවේ සංචාරයක නිරත වන මෙන් අග්‍රාමාත්‍ය මෝදි මහතා වෙත කළ ආරාධනය යළිත් සිහිපත් කරන අතර ශ්‍රී ලාංකික සැම ඉන්දීය අග්‍රාමාත්‍යවරයාගේ පැමිණීම ඉතා ගෞරවයෙන් අපේක්ෂා කරයි. ශ්‍රී ලංකාවේ ආසන්නම අසල්වැසියා මෙන්ම දීර්ඝ කාලීන මිතුරා ද වන ඉන්දියාවේ සංචාරය කිරීමට ලැබීම ගැන ඉමහත් සතුටට පත් වන බව සඳහන් කරන අග්‍රාමාත්‍ය මහින්ද රාජපක්ෂ මහතා වසර දෙදහසකටත් අධික අතීතයක් දක්වා විහිදෙමින් දෙරට අතර පවතින ඓතිහාසික, ආගමික සහ සංස්කෘතික සබඳතා හවුල්කාරීත්වයට ශක්තිමත් පදනමක් සපයන බව ද පවසයි. අවසාන වශයෙන් තමන් ඇතුළු නියෝජිත පිරිස වෙත මෙම රාජ්‍ය සංචාරය මුළුල්ලේ ලබා දුන් අනර්ඝ ආගන්තුක සත්කාරය සහ අනෙකුත් සියලුම පහසුකම් වෙනුවෙන් අග්‍රාමාත්‍ය නරේන්ද්‍ර මෝදි මහතා ප්‍රමුඛ ඉන්දීය රජය වෙත අග්‍රාමාත්‍යවරයා හදපිරි ස්තූතිය පිරිනමා තිබේ."
    },
    {
        "content": "දේශපාලන හිතවතුන්ට තනතුරු දීමට තිබූ ස්ථාන ලෙස රජ්‍ය ආයතන භාවිත කළ යුගය වෙනස් කිරීමට තමාට හැකිවිණැයි ජනාධිපති ගෝඨාභය රජපක්ෂ මැතිතුමා පවසයි. පෞද්ගලික ආයතන ශක්තිමත් කොට ලාභ ලබන තත්ත්වයට පත්කළ අත්දැකීම් බහුල පිරිසක් අද කිසිදු වරප්‍රසාදයක් නැතිව රාජ්‍ය ආයතන නගා සිටුවීමට තමා සමග එක්ව සිටිතියි එතුමා කියයි. රාජ්‍ය ආයතන කිහිපයකට අලුතින් පත් කෙරුණු සභාපතිවරු සහ අධ්‍යක්ෂ මණ්ඩල සාමාජිකයන් සමග ජනාධිපති කාර්යාලයේ පැවති හමුවේ දී ජනාධිපතිතුමා එසේ සඳහන් කළේය. රටේ ජනතාව තමාට කළ අභියෝගය ජය ගැනීමට සියලු රාජ්‍ය නිලධාරීන් පෙළගැසිය යුතු බව ජනාධිපතිතුමා අවධාරණය කළේය. රාජ්‍ය ආයතන ශක්තිමත්ව සහ විධිමත්ව ජනතා අවශ්‍යතා ඉටුකිරීමෙන් ප්‍රශ්න රැසකට සාර්ථකව මුහුණදිය හැකි බව එතුමා කීය. සියලුම රාජ්‍ය ආයතනවල නිලධාරීන් සමග පැවැත්වෙන සාකච්ඡා මාලාවේ 03 වැන්න ලෙස රැස්වීම කැඳවා තිබිණ. සෞභාග්‍යයේ දැක්ම ප්‍රතිපත්ති ප්‍රකාශයේ ඇතුළත් දැක්ම සහ ඉලක්ක පිළිබඳව සේම රාජ්‍ය සේවයේ දැක්ම, ආර්ථික සහ සමාජ ප්‍රතිපත්ති පිළිබඳව දැනුවත් කිරීම සාකච්ඡා මාලාවේ අරමුණයි. ජනතා කේන්ද්‍රීය පාලනයක් වෙනුවෙන් රාජ්‍ය ආයතන ක්‍රියා කළයුතුයි. ජනතාවට සැබෑ නිදහස අත්කර ගැනීමට නම් ඔවුන්ගේ අපේක්ෂා සාක්ෂාත් කර ගැනීමට හැකියාව තිබිය යුතු බව ජනාධිපතිතුමා සඳහන් කළේය. රාජ්‍ය සේවයේ සහ පවතින නීති රීතිවල වගකීම වන්නේ ජනතාව ජීවත් කරවීම සහ ජීවත්වීමට අවශ්‍ය පසුබිම පහසුකිරීම බව ද ජනාධිපතිතුමා පෙන්වා දුන්නේය. ජනාධිපති ලේකම් ආචාර්ය පී.බී. ජයසුන්දර, ජ්‍යෙෂ්ඨ උපදේශක ලලිත් වීරතුංග, ආරක්ෂක ලේකම් විශ්‍රාමික මේජර් ජනරාල් කමල් ගුණරත්න යන මහත්වරු ද මේ අවස්ථාවට එක්ව සිටියහ."
    },
    {
        "content": "ශ්‍රී ලංකා අගමැතිවරයාගේ ඉන්දීය සංචාරය ගැන ඉන්දීය අගමැතිවරයාගේ නිල ට්විටර් අඩවියෙන් ඉහළ ප්‍රචාරයක් ශ්‍රී ලංකා අග්‍රාමාත්‍ය මහින්ද රාජපක්ෂ මහතා සිදු කළ ඉන්දීය නිල සංචාරය සම්බන්ධව ඉන්දීය මාධ්‍ය විසින් ඉහළ ප්‍රචාරයක් ලබා දී තිබේ. විශේෂයෙන් සංචාරය අතර තුර වූ සුවිශේෂී හමුවීම් පිළිබඳව ඉන්දීය අග්‍රාමාත්‍යවරයා සිය නිල ට්විටර් පිටුව ඔස්සේ ද සුවිශේෂී ප්‍රචාරයක් ලබාදීමට කටයුතු කර තිබේ. Both"
    },
    {
        "content": "අමාලි අනූපමා මල්ලවආරච්චි විසින් රචිත \"දං පඳුරට ආ රැහැයියා\" කෙටි කතා සංග්‍රහය 13දා ජනගත කෙරේ  අමාලි අනූපමා මල්ලවආරච්චි විසින් රචිත \"දං පඳුරට ආ රැහැයියා\" කෙටි කතා සංග්‍රහය, 2019 ගොඩගේ අත්පිටපත් තරගයෙන් අවසාන වටයට නිර්දේශ වුණු තවත් පොත් 25ක් සමඟ මහවැලි කේන්ද්‍රයේද් දී 2020. 02. 13 බ්‍රහස්පතින්දා දින සවස 3.00 ට ජනගත කෙරේ. මහාචාර්ය සමන් චන්ද්‍ර රණසිංහ එදිනට පැවැත්වෙන 2019 ගොඩගේ අත්පිටපත් තරගයෙන් ජයග්‍රහණය කළ කෘති දොරට වැඩුම සහ ජයග්‍රාහී ලේඛක ලේඛිකාවන්ට සම්මාන සහ ත්‍යාග ප්‍රදානෝත්සවයේ ප්‍රධාන දේශනය සිදු කිරීමට නියමිතය. කෙටිකතා අටකින් සමන්විත \"දං පඳුරට ආ රැහැයියා\" කෙටි කතා සංග්‍රහය රචිකාවියගේ පළමු ස්වතන්ත්‍ර නිර්මාණයයි. ඇය දැනට ලේක් හවුස් ආයතනයේ ඩේලි නිව්ස් පුවත්පතෙහි ප්‍රවෘත්ති අංශයේ ජනමාධ්‍යවේදිනියක් ලෙස සේවය කරයි."
    },
    {
        "content": "නව කොරෝනා වයිරස් අවදානම වැළැක්වීම සදහා වන ගෝලීය උපාය මාර්ගික පෙර සූදානම සහ ප්‍රතිචාර සැලැස්ම සදහා ඇමරිකානු ඩොලර් මිලියන 675 ක් අවශ්‍ය බවත් අවදානමට ලක්විය හැකි රටවල් ආරක්ෂා කිරීම වෙනුවෙන් හදිසි සහාය අවශ්‍ය බවත් ලෝක සෞඛ්‍ය සංවිධානය විසින් නිවේදනය කර ඇත. ගෝලීය වශයෙන් පැතිර යම්න් පවතින නව කොරෝනා වෛරසය (2019-nCoV) පැතිර යාම වැළැක්වීම සඳහා; ප්‍රමාණවත් සෞඛ්‍ය සේවා පද්ධති නොමැති රටවල් ආරක්ෂා කිරීම සඳහා; සකස් කර ඇති ගෝලීය පෙර සුදානම් සහ හදිසි ප්‍රතිචාර සැලැස්ම ඉදිරි තෙමසක කාලය තුළ (පෙබරවාරී සිට අප්‍රේල් දක්වා) ක්‍රියාත්මක කිරීම සදහා ඇමරිකානු ඩොලර් මිලියන 675 ක මුදලක් වැය වනු ඇතැයි ලෝක සෞඛ්‍ය සංවිධානය ඇස්තමේන්තු කර ඇත. නව කොරෝනා වෛරස් රෝගය හදුනා ගැනීමට තවමත් ක්‍රමවේදයක් නොමැති රටවල් පවතින බව ලෝක සෞඛ්‍ය සංවිධානයේ අධක්ෂ ජෙනරාල් වෛද්‍ය ටෙඩ්‍රොස් අධනොම් (Dr Tedros Adhanom) මහතා පෙන්වා දී ඇත. ගෝලීය වශයෙන් රෝග ව්‍යාප්තිය වැළැක්වීම සදහා වෛරසය වැළඳී ඇති පුද්ගලයින් හඳුනා ගැනීම, රෝග විනිශ්චය කිරීම සහ රැකබලා ගැනීම, රෝග ව්‍යාප්තිය වැළැක්වීම සහ සෞඛ්‍ය සේවකයින් ආරක්ෂා කිරීම සඳහා ප්‍රමාණවත් සෞඛ්‍ය සේවා පද්ධති නොමැති රටවල් සඳහා හදිසි සහාය අවශ්‍ය බවත් ඒ මහතා පෙන්වා දී ඇත. මිනිසාගෙන් මිනිසාට කොරෝනා වෛරස් සම්ප්‍රේෂණය කිරීම සීමා කිරීම, පාලනය කළ නොහැකි ආකාරයෙන් රෝග ව්‍යාප්තිය සිදුවුවහොත් වඩාත් අවදානමට ලක්විය හැකි රටවල; රෝගීන් කලින් හඳුනා ගැනීම, හුදකලා කිරීම සහ රැකබලා ගැනීම; තොරතුරු සන්නිවේදනය කිරීම; සමාජ හා ආර්ථික බලපෑම අවම කිරීම; සතුන්ගෙන් වෛරස් පැතිරීම අඩු කිරීම සදහා ජාත්‍යන්තර සම්බන්ධීකරණය හා මෙහෙයුම්වලට සහාය දීම; කොරෝනා වෛරස් අවදානම පිළිබදව ඒ ඒ රටවල පෙර සූදානම සහ ප්‍රතිචාර මෙහෙයුම් වැඩි කිරීම; පර්යේෂණ හා නව්‍යකරණ වේගවත් කිරීම මෙම ගෝලීය උපාය මාර්ගික පෙර සූදානම සහ ප්‍රතිචාර සැලැස්ම ක්‍රියාත්මක කිරීම තුළින් බලාපොරෝත්තු වේ. වෛරසය පාලනය කිරීම සදහා වන ගෝලීය උපාය මාර්ගික පෙර සූදානම සහ ප්‍රතිචාර සැලැස්මෙහි සඳහන් කර ඇති පරිදි, නව කොරෝනා වෛරස් රෝගය ව්‍ය්‍යප්ත වීම චීනය තුළ ඉතා ඉහළ අවදානමක් පවතින අතර කලාපීය හා ගෝලීය වශයෙන් ඉහළ අවදානමක් පවතී. රෝග ව්‍යාප්තිය වැළැක්වීම සදහා ජාතික වශයෙන් පවතින පෙර සූදානම සහ ප්‍රතිචාර ක්‍රියාමාර්ගවල පවතින ඵලදායීතා මට්ටම් ඇතුළු සාධක මත අවදානම් තක්සේරුව තීරණය වනු ඇත. එහෙයින් ගෝලීය වශයෙන් රෝග ව්‍යාප්තිය වළක්වා ගැනීම සදහා ජාතික වශයෙන් ගෙන ඇති උපාය මාර්ගික පෙර සූදානම සහ ප්‍රතිචාර සැලසුම් ඉමහත් බලපෑමක් ඇත කරනු ඇත."
    },
    {
        "content": "ජනාධිපති ගෝඨාභය රාජපක්ෂ මැතිතුමා අද (10) පස්වරුවේ වැලිකඩ බන්ධනාගාරයේ හදිසි නිරීක්ෂණයක නිරත විය. එළිමහනේ ඇවිදිමින් සිටි රක්ෂිත බන්ධනාගාරගත සිරකරුවන් සමග කතා බහක නිරත වූ ජනාධිපතිතුමා ඔවුන්ගේ තොරතුරු විමසීය. මේ අතර සිටි බොහෝ දෙනෙක් මත්කුඩු හෝ මත්ද්‍රව්‍ය භාවිතය හේතුවෙන් බන්ධනාගාර ගතවූවෝ වෙති. රඳවා ගැනීමට ඉඩ ඇති සංඛ්‍යාවට වඩා තුන් ගුණයක් රක්ෂිත බන්ධනාගාරගතව සිටින බව ඔවුහු කියා සිටියහ. වැරදි තොරතුරු මත පදනම් වූ නඩු ගොනු කිරීමෙන් නඩු ඇසීමට විශාල කාලයක් ගතව ඇතැයි රැඳවියෝ ජනාධිපතිතුමා ඉදිරියේ කියා සිටියහ. මේ හේතුවෙන් තමන්ට දිර්ඝ කාලයක් බන්ධනාගාරගතව සිටීමට සිදුව ඇතැයි ද ඕවුහු පෙන්වා දුන්හ. පවතින තත්ත්වය පිළිබඳ සොයා බැලීමට කමිටුවක් පත් කිරීමට පියවර ගන්නා බව ජනාධිපතිතුමා සඳහන් කළේය."
    },
    {
        "content": "විවිධ වංචා දූෂණ රැසක් සිදුවන ක්‍රීඩා ක්ෂේත්‍රයේ එම වැරදි නිවැරදි කර ගැනීම සඳහා මෙතෙක් කලක් නිසි වැඩපිළිවෙලක් ක්‍රියාත්මක නොවූ අතර එම අඩුව සපුරාලමින් 2019 අංක 24 දරන ක්‍රීඩාවලට සම්බන්ධ වැරදි වැළැක්වීමේ පනත බලාත්මක කිරීමට හැකි වූ බව ක්‍රීඩා සහ තරුණ කටයුතු අමාත්‍යංශයේ ලේකම් කේ.ඩී.එස්.රුවන්චන්ද්‍ර මහතා පැවසීය. දකුණු ආසියානු රටවල් අතුරින් ක්‍රීඩා වලට සම්බන්ධ වැරදි වැළැක්වීමේ පනත බලාත්මක කළ පළමු රට ශ්‍රී ලංකාව බව සඳහන් කල අමාත්‍යංශ ලේකම්වරයා මෙය ක්‍රීඩා ක්ෂේත්‍රයේ අප ලැබූ ජයග්‍රහණයක් බවත් සඳහන් කළේය. ඒ මහතා මේ බව පැවසුවේ 2019 අංක 24 දරන ක්‍රීඩා වලට සම්බන්ධ වැරදි වැළැක්වීමේ පනත යටතේ පිහිටු වූ විශේෂ පොලිස් විමර්ෂණ ඒකකය විවෘත කිරීම සඳහා (11) කොළඹ සුගතදාස ගෘහස්ථ ක්‍රීඩාංගණයේ පැවති උත්සවයට එක්වෙමිණි. අභිනවයෙන් පිහිට වූ මෙම ඒකකයේ අධ්‍යක්ෂ ලෙස ජ්‍යෙෂ්ඨ පොලිස් අධිකාරී ඩබ්.ඒ.ජගත් ෆොන්සේකා මහතාත් නියෝජ්‍ය අධ්‍යක්ෂ ලෙස පොලිස් අධිකාරී එස්.එම්.ජේ සමරනායක මහතාත් කටයුතු කරනු ලැබේ.තවද මෙම ඒකකයේ කටයුතු වඩාත් විධිමත් පරිදි සිදු කිරීම සඳහා පොලිස් දෙපාරත්මේන්තුවේ නිලධාරින් පිරිසක්ද සේවයේ යෝදවා ඇත.   ජනාධිපති ගෝඨාභය රාජපක්ෂ මහතාගේ සෞභාග්‍යයේ දැක්ම ප්‍රතිපත්ති ප්‍රකාශයට අනුව යමින් සමාජ සාධාරණත්වය සුරකින, දූෂණයෙන් වංචාවෙන් තොර සමාජයක් ගොඩ නැගීම සඳහා මෙම විශේෂ පොලිස් විමර්ෂණ ඒකකය කටයුතු කරන බව සඳහන් කල ලේකම්වරයා මෙම පනත යටතේ මූලිකවම ක්‍රීඩාවලට එරෙහි වැරදි හතරක් සම්බන්ධයෙන් නීතිය ක්‍රියාත්මක කිරීමට කොමිසමට බලය ලැබී ඇති බවද සඳහන් කලේය.ක්‍රීඩාවල තරඟ පාවා දිම,දූෂණය,නීතිවිරෝධී මෙහෙය වීම සහ නීතිවිරෝධී ඔට්ටු ඇල්ලීම එම වැරදි වේ.මේ සම්බන්ධයෙන් තොරතුරු සපයන්නන්ගේ පූර්ණ රහස්‍ය භාවය ආරක්ෂා කරන බවද සාවද්‍ය තොරතුරු සපයන්නන්ට එරෙහිව කටයුතු කරන බවද මෙම අවස්ථාවට එක් වූ ඒකකයේ අධ්‍යක්ෂ ලෙස ජ්‍යෙෂ්ඨ පොලිස් අධිකාරී ඩබ්.ඒ.ජගත් ෆොන්සේකා මහතා පැවසීය."
    },
    {
        "content": "2019 වසරේ ජනාධිපති ක්‍රීඩා සම්මාන උළෙලේ අයදුම්පත් භාරගන්නා දිනය දීර්ඝ කෙරේ  ක්‍රීඩා ක්ෂේත්‍රයේ දක්ෂයන්, ප්‍රවීණයන්,පුහුණුකරුවන්,මාධ්‍යවේදීන් අගයන ජනාධිපති ක්‍රීඩා සම්මාන උළෙල 2020 අප්‍රේල් මස 06 වන දින බණ්ඩාරනායක ජාත්‍යන්තර සම්මන්ත්‍රණ ශාලාවේදී පැවැත් වීමට කටයුතු සංවිධානය කර තිබේ. ජනාධිපති ක්‍රීඩා සම්මාන උළෙලේ සම්මාන සදහා අයදුම්පත් භාර ගන්නා අවසන් දිනය හෙටට(14) යෙදී තිබුණද බොහෝ දෙනාගේ ඉල්ලීම පරිදි එම දිනය පෙබරවාරි මස 24 දක්වා දීර්ඝ කර ඇතැයි ක්‍රීඩා අමාත්‍යංශය නිවේදනයක් නිකුත් කරමින් සඳහන් කරයි."
    },
    {
        "content": "යුනෙස්කෝ සංවිධානය විසින් සෑම වසරකම පෙබරවාරි 13 ‘ලෝක ගුවන් විදුලි දිනය’ ලෙස නම් කර තිබේ. ඒ අනුව, මෙවර තේමාව වන්නේ ගුවන්විදුලිය සහ විවිධත්වය යි. රැහැන් රහිත විදුලි සංදේශ ක්‍රමයක් නිර්මාණය කිරීම වෙනුවෙන් 1909 වසරේ භෞතික විද්‍යාවට හිමි නොබෙල් ත්‍යාගය හිමිකරගත් ඉතාලි ජාතික ගුග්ලි එල්මෝ මාර්කෝනි, ගුවන්විදුලියේ නිර්මාතෘ වේ. ස්පාඤ්ඤ ගුවන්විදුලි ඇකඩමිය ලෝක ගුවන්විදුලි දිනය පිළිබඳ යෝජනාව යුනෙස්කෝ සංවිධානයට ඉදිරිපත් කළේ 2010 සැප්තැම්බර් මාසයේ දී ය. ඒ අනුව, යුනෙස්කෝ සංවිධානය මගින් ගුවන්විදුලි සංවිධාන, රාජ්‍ය පෞද්ගලික ආයතන, රාජ්‍ය නොවන සංවිධාන මෙන්ම පොදුජන අදහස් විමසුමට ලක් කරන ලදී. මෙම අරමුණ සඳහා 95% කගේ කැමැත්ත යුනෙස්කෝ සංවිධානයට ලැබීමත් සමඟ බී.බී.සී ආයතනය ඇතුළු ප්‍රමුඛ ගුවන්විදුලි සංවිධාන ලෝක ගුවන්විදුලි දිනය පිළිබඳ යෝජනාවට ප්‍රසාදය පළ කරන ලදී. මෙම පදනම යටතේ 2011 සැප්තැම්බර් 29 වනදා යුනෙස්කෝ සංවිධානයේ විධායක කමිටුව මගින් පෙබරවාරි 13 “ලෝක ගුවන්විදුලි දිනය” ලෙස ප්‍රකාශයට පත් කිරීමට කටයුතු යෙදිණි. පෙබරවාරි 13 වන දින ලෝක ගුවන්විදුලි දිනය ලෙස නම් කිරීමට හේතු වී ඇත්තේ එක්සත් ජාතීන්ගේ සංවිධානය ගුවන්විදුලි සේවාවක් ආරම්භ කර තිබුණේ 1946 පෙබරවාරි මස 13 වන දා වීමයි. ඒ අනුව, යුනෙස්කෝ සංවිධානය ස්වකීය යෝජනාව එක්සත් ජාතීන්ගේ මහා මණ්ඩලයට ඉදිරිපත් කරනු ලැබූ අතර 2011 වර්ෂයේ දී එය පිළිගැනීමට ලක් විය. මේ අනුව 2012 වර්ෂයේ දී පළමු ලෝක ගුවන්විදුලි දිනය එක්සත් ජාතීන්ගේ සාමාජික රටවල් විසින් ස්වකීය රාජ්‍යවල පවත් වන ලදී. ඒ ගුවන් විදුලි යන්ත්‍රය සොයා ගෙන වසර 118 කට පමණ පසුව වීමත් විශේෂත්වයකි. එපමණක් නොව, ගුවන් විදුලි ශිල්පීන් අතර ජාත්‍යන්තර සහයෝගීතාව වර්ධනය කිරීම, තොරතුරු ප්‍රවේශය වර්ධනය කිරීම උදෙසා ප්‍රධාන මාධ්‍ය ජාලයන් හා ප්‍රජා ගුවන්විදුලි සේවාවන් උනන්දු කරවීම, නිදහස් අදහස් ප්‍රකාශ කිරීමේ අයිතිය හා ගුවන් විදුලි තරංග ඔස්සේ ස්ත්‍රී පුරුෂ සමානාත්මතාව ඇති කිරීම ආදීය ද පෙබරවාරි 13 වන දින ජාත්‍යන්තර දිනයක් ලෙස නම් කිරීමේ අරමුණු අතර කැපී පෙනෙයි. ලොව ගුවන්විදුලි මධ්‍යස්ථාන 44,000 කට අධික බව යුනෙස්කෝ ආයතනය ප්‍රකාශ කර ඇත. එමෙන්ම, සංවර්ධනය වෙමින් පවතින රටවල නිවෙස්වල 75%ක් පමණ ගුවන්විදුලි යන්ත්‍ර තවමත් භාවිත කරනු ලබයි සාක්ෂරතාව පහළ මට්ටමක පවතින අප්‍රිකානු ලතින් ඇමරිකානු රටවල සංවර්ධන, අධ්‍යාපනික පණිවිඩ ජනගත කරනු ලබන්නේ ද ප්‍රධාන වශයෙන් ගුවන්විදුලිය ඔස්සේ වීම ද විශේෂත්වයකි. මෙරට ගුවන්විදුලි ඉතිහාසයට මේ වන විට දශක 9 ක් පමණ වේ. ගුවන්විදුලිය, 1920 දශකයේ සිට මෙරට ජන හදවත් වලට සමීප වුයේ රසාස්වාදය මෙන්ම දැනුම ද සපයමිනි. ශ්‍රී ලාංකේය ගුවන්විදුලි වංශ කථාවේ නව පිටුවක් පෙරළනු ලැබුවේ 1990 දශකයේ සිට පෞද්ගලික අංශය සඳහා විකාශන බලපත්‍ර ලබා දීමත් සමගිනි. මෙරට දී ලෝක ගුවන් විදුලි දිනය ප්‍රථම වතාවට සංස්කෘතික කටයුතු දෙපාර්තමේන්තුවේ මූලිකත්වයෙන් 2016 පෙබරවාරි 13 වන දින පස්වරුවේ කොළඹ 07, ශ්‍රී ලංකා පදනම් ආයතනයේ දී පැවැත්විණි. ලොව පළමු ගුවන් විදුලිය බී.බී.සී. වන අතර දකුණු ආසියාවේ පළමු ගුවන් විදුලිය ලෙස ශ්‍රී ලංකාවේ ගුවන් විදුලි විකාශයක් ආරම්භ කෙරිණි. පළමුව වැඩි වශයෙන් පටිගත කළ වැඩසටහන් ප්‍රචාරය වූ අතර ක්‍රම ක්‍රමයෙන් ගුවන්විදුලිය විකාශනය වීමත් සමඟ එහි සජීව වැඩසටහන් විකාශය වීම සිදු විය. ගුවන් විදුලි මාධ්‍ය මෙලොව බිහිවී අද වනවිට වසර දහසක් ඉක්මවා ගොසිනි. මිනිසා හා ජනමාධ්‍ය අතර වඩාත් සමීප බවක් ඇතිවූයේ ශබ්ද මාධ්‍ය හෙවත් ගුවන් විදුලිය බිහිවී එය ප්‍රචලිත වීමත් සමගය. ගුවන් විදුලිය හැදින්වීම සදහා වර්තමානයේ රේඩියෝ (Radio) යන්න භාවිතා කල ද මුල් යුගයේ එය හැඳින්වූයේ වයර්ලස්(Wireles) යන නමිනි. වයර්ලස් නැතිනම් රේඩියෝව බිහිවීම ලොව ජනමාධ්‍ය ක්ෂේත්‍රයේ විප්ලවීය වෙනසක් ඇති වීමට හේතු වී ඇත. 1920 දශකයේ සිට ගුවන්විදුලිය මෙරට ජන හදවත් වලට සමීප වූයේ රසාස්වාදය මෙන්ම දැනුම ද සපයමිනී. වර්තමානය වන විට ශ්‍රි ලංකාවේ රාජ්‍ය සහ පුද්ගලික අංශයේ ගුවන්විදුලි සේවා 50 කට අධික සංඛ්‍යාවක් පවතින අතර ඒ සෑම සේවාවකටම යම් කිසි විවිධත්වයන් එක් වී ජනතාවට හරවත් දේ ලං කර වීම වඩා වැදගත් වේ."
    },
    {
        "content": "ශ්‍රී ලංකාව සමග ද්විපාර්ශ්වික සබඳතා වර්ධනය කර ගැනීමට විශේෂයෙන් ආර්ථිකයේ විවිධ ක්ෂේත්‍ර සඳහා එරට මනාව සංවර්ධනය වූ තාක්ෂණික හැකියාවන් සැපයීමට ඊශ්‍රායලය සූදානමින් සිටී. නවීන කෘෂිකර්මාන්තය, අධ්‍යාපනය, ප්‍රවාහනය සහ තොරතුරු තාක්ෂණය ප්‍රමුඛ සහයෝගීතා ක්ෂේත්‍ර වෙයි. නවදිල්ලි නුවර නේවාසික ශ්‍රී ලංකාවේ ඊශ්‍රායල තානාපති Ron Malka මහතා (12) පෙරවරුවේ ජනාධිපති කාර්යාලයේ දී ජනාධිපති ගෝඨාභය රාජපක්ෂ මැතිතුමා හමුවූ අවස්ථාවේ දී මේ බව සඳහන් කෙරිණි. දෙරට අතර සහයෝගීතාවේ නව ක්ෂේත්‍ර සොයා බැලීම සිය චාරිකාවේ අරමුණ බව තානාපතිවරයා කීය. තමා ආරක්ෂක ලේකම්ව සිටි අවධියේ ඊශ්‍රායලයේ කළ චාරිකා ත්‍රිත්වය සිහිපත් කරමින් ජනාධිපතිතුමා සඳහන් කළේ ශ්‍රී ලංකා ආර්ථිකයේ තෝරාගත් ක්ෂේත්‍ර සංවර්ධනයට සහාය දීමේ හැකියාව ඊශ්‍රායලය සතු බවයි. “ජාතික ආර්ථිකයට දෙන දායකත්වය සහ රැකියාවේ නිරත ජන සංඛ්‍යාව සැලකිල්ලට ගැනීමේ දී කෘෂිකර්මාන්තය අපට ඉතා වැදගත්. එය වැඩි වශයෙන් රඳා පවතින්නේ සාම්ප්‍රදායික ක්‍රම මත. ගොවීන්ට ප්‍රමාණවත් ආදායමක් ලැබෙන්නේ නැහැ. ඔවුන් දීර්ඝකාලීනව දිළිදුබවින් පීඩාවිඳිනවා. එබැවින් කෘෂිකර්මාන්තය රැකියාවක් ලෙස තෝරා ගැනීමට තරුණ පිරිස් මැලිකමක් දක්වනවා. එම නිසා ප්‍රමාණවත් ආදායමක් උපයා ගැනීමට සහ තරුණ කොටස් ආකර්ෂණය කර ගැනීම සඳහා කෘෂිකර්මාන්තය නවීකරණය අවශ්‍යයි” ජනාධිපති රාජපක්ෂ මැතිතුමා සඳහන් කළේය. ගොවිතැන සඳහා නවීන ක්‍රම හඳුන්වාදීම තුළින් දැනට පවතින කෘෂිකාර්මික ක්‍රියාකාරකම් සඳහා වටිනාකමක් එකතු කිරීමට තම රටට හැකියාව ඇති බව ධනාත්මක ප්‍රතිචාර දක්වමින් ඊශ්‍රායල තානාපතිවරයා පැවසීය. අධ්‍යාපනය සහ වෘත්තීය පුහුණු ක්ෂේත්‍ර නවීකරණය සඳහා ද සහාය වීමේ හැකියාව තානාපතිවරයා පෙන්වා දුන්නේය. ජනාධිපති ලේකම් ආචාර්ය පී.බී. ජයසුන්දර සහ ඊශ්‍රාල තානාපති කාර්යාලයේ පළමු ලේකම් Noa Hakim මහත්මිය සාකච්ඡාවට එක්ව සිටියහ."
    },
    {
        "content": "නව ව්‍යවස්ථාවක් සැකසීමේ දී සැලකිල්ලට ගත යුතු කරුණු ඇතුළත් යෝජනාවලියක් ජනාධිපති ගෝඨාභය රාජපක්ෂ මැතිතුමා වෙත පිළිගැන්වෙයි. (13) පස්වරුවේ කොළඹ ශ්‍රී ලංකා පදනම් ආයතනයේ දී “ශක්ති සම්පන්න රාජ්‍යයක් - අපේම ව්‍යවස්ථාවක් සඳහා යෝජනා” මැයෙන් යුතුකම සංවිධානය සම්පාදනය කළ යෝජනාවලිය ජනාධිපතිතුමා වෙත පිළිගන්වනු ලැබීය. අපට උරුම සභ්‍යත්ව රාජ්‍යය යළි ගොඩනැගීම, සැබෑ මහජන නියෝජනය හා ජනතා පරමාධිපත්‍ය, ඒකීය ශ්‍රී ලංකාවක් තහවුරු කිරීම, විධායකය, ව්‍යවස්ථාදායකය හා අධිකරණය අතර බල තුලනය සහ යුතුකම මුල්කරගත් සමාජයක් යන අරමුණු 05 ක් සහිතව යෝජනාවලිය සම්පාදනය කර තිබේ. යුතුකම සංවිධානයේ සභාපති ගෙවිදු කුමාරතුංග මහතා ජනාධිපතිතුමා වෙත එය පිළිගැන්වීය. ආචාර්ය ගුණදාස අමරසේකර සහ ජනාධිපති නීතිඥ මනෝහාර ද සිල්වා මහත්වරුන් වෙත ජාතිය වෙනුවෙන් ඉටු කළ මෙහෙවර අගයමින් උපහාර තිළිණ පිළිගැන්වීම ද ජනාධිපතිතුමා අතින් සිදු කෙරිණ. සියම් මහා නිකායේ අස්ගිරි පාර්ශ්වයේ ලේඛකාධිකාරි පූජ්‍ය මැදගම ධම්මානන්ද හිමිපාණන් වහන්සේ විශේෂ අනුශාසනාවක් කළහ. නාරාහේන්පිට අභයාරාමාධිපති පූජ්‍ය මුරුත්තෙට්ටුවේ ආනන්ද හිමි, පූජ්‍ය බෙංගමුවේ නාලක හිමි ප්‍රමුඛ මහා සංඝරත්නය ද, බන්දුල ගුණවර්ධන, ගාමිණි ලොකුගේ, දයාසිරි ජයසේකර යන අමාත්‍යවරුන් , පාර්ලිමේන්තු මන්ත්‍රීවරු හා මහජන නියෝජිතයෝ ද, මහාචාර්ය ජී.එල්. පීරිස් මහතා සහ විද්වතුන්, කලාකරුවන්, ලේඛකයන් ඇතුළු පිරිසක් මේ අවස්ථාවට එක්ව සිටියහ."
    },
    {
        "content": "1977 ආණ්ඩු පෙරළියත්, නව ආර්ථික ගමන් මඟත් සමඟ ශ්‍රී ලංකාවේ විශාල සාහිත්‍යමය කලා පුනරුදයක් ආරම්භ විය. එකී ක්‍ෂේත්‍රයේ නව අත්හදා බැලීම් සඳහා යොමු විය. 70 දශකය තුළ සිනමාව සහ කලාත්මක ලකුණු පහළ කළ දීප්තිමත් යුගයක් විය. එම යුගය තුළ කියවන මිනිසුන්ගේ නැණස පාදා ලන්නට 1978 දී පෙබරවාරි 14 වන දා ඇරඹි දෙසතියේ 42 වන අභිමන් සැමරුම් උළෙල අද (14) රජයේ ප්‍රවෘත්ති දෙපාර්තමේන්තු ශ්‍රවණාගාරයේ දී මහත් උත්සවාකාරයෙන් පැවැත්විණි. දෙසතිය සඟරාවේ නිර්මාතෘවරයා වන්නේ එවකට හිටපු අමාත්‍ය ආචාර්ය සරත් අමුණුගම මහතා වන අතර මෙම 42 වන අභිමන් සැමරුම් උළලේ ප්‍රධාන ආරාධිත අමුත්තා වශයෙන් ඒ මහතා අද මෙම උත්සවයට සම්ප්‍රාප්ත විය. ඉන් ආනතුරුව උසස් අධ්‍යාපන, තාක්ෂණ නවෝත්පාදන තොරතුරු හා ජනමාධ්‍ය අමාත්‍ය ආචාර්ය බන්දුල ගුණවර්ධන මහතා, තොරතුරු සන්නිවේදන රාජ්‍ය අමාත්‍ය ලක්ෂ්මන් යාපා අබේවර්ධන මහතා, තොරතුරු සන්නිවේදන රාජ්‍ය අමාත්‍යංශයේ ලේකම් මහාචාර්ය සුනන්ද මද්දුමබණ්ඩාර, තැපැල්පති රංජිත් ආරියරත්න, රජයේ මුද්‍රණාලධිපති ගංගා ලියනගේ, රජයේ ප්‍රවෘත්ති දෙපාර්තමේන්තුවේ හිටපු අධ්‍යක්ෂවරුන් සහ දෙසතිය හිටපු සංස්කාරකවරුන් මෙන්ම ආරාධිත අමුත්තන් රැසක් සහ පාසල් දරුදැරියන් මෙම අවස්ථාවට සහභාගී වූහ. පොල්තෙල් පහන් දැල්වීමෙන් අනතුරුව, මඟුල් බෙර වාදන මධ්‍යයේ උත්සවයට සපැමිණි ආරාධිත අමුත්තන් අසුන් ගැනීමෙන් පසු උත්සව සභාවේ වැඩකටයුතු ආරම්භ විය. බෙර සංධ්වනියක් පැවැත්වීමෙන් අනතුරුව මෙම උත්සව සභාවේ අරමුණ පැහැඳිළි කිරීම රජයේ ප්‍රවෘත්ති අධ්‍යක්ෂ ජනරාල් නාලක කලුවැව මහතා විසින් සිදු කරන ලදී. දශක 04 කට අධික කාලයක් මෙවැනි සඟරාවක් පවත්වාගෙන ඒම පහසු කටයුත්තක් නොවන බව මෙහි දී අධ්‍යක්ෂකවරයා විසින් ප්‍රකශ කර සිටියේය. දෙසතිය විවිධ අභියෝගයන් හමුවේ පැමිණ ඇති බවත්, 42 වන සංවත්සරය සැමරීම මෙන්ම, දෙසතිය පිළිබඳව යම් කිසි ශාස්ත්‍රීය ගවේෂණයක යෙදීම සහ පරිපාලනයමය වශයෙන් දෙසතිය විසින් මුහුණ පා ඇති දීර්ඝ කාලින ගැටලුවකට ප්‍රයෝගික විසඳුමක් ලබා ගෙන තිබෙන බවත් එය නිල වශයෙන් එලි දැක්වීම මෙම සැමරුම් උළෙලේ අරමුණ වන බවත් මෙහි දී අධ්‍යක්ෂක වරයා ප්‍රකාශ කර සිටියේය. තොරතුරු සන්නිවේදන රාජ්‍ය අමාත්‍යංශයේ ලේකම් මහාචාර්ය සුනන්ද මද්දුමබණ්ඩාර, තොරතුරු සන්නිවේදන රාජ්‍ය අමාත්‍ය ලක්ෂ්මන් යාපා අබේවර්ධන, යන මහත්වරුන් අද මෙම උත්සව සභාව ආමන්ත්‍රණය කරන ලදී. රාජ්‍ය නර්ථන කණ්ඩායමේ විචිත්‍රවත් නර්ථන අංගයකින් අනතුරුව මෙම සැමරුම් උළෙලේ මුඛ්‍ය දේශනය හිටපු අමාත්‍ය ආචාර්ය සරත් අමුණුගම මහතා විසින් සිදු කරන ලදී. ඒ මහතා එහි දී දෙසතියේ ආරම්භයත්, දෙසතිය දෙසතියක් වීමට වූ හේතුවත් මොනවට ප්‍රකාශ කරන ලදුව, එමඟින් මෙරට සිටින පාඨක පිරිස් සමාජය තුළ ජනප්‍රිය සංස්කෘතිය හා විදග්ධ සංස්කෘතිය අතර වෙනස පිළිබඳව ද මෙහි දී පැහැදිලි කරන ලදී. එපමණක් නොව දෙසතිය එකලට මෙන්ම මෙකලට ද ඇති වැදගත්කම ඒ මහතා විසින් මෙහි දී පෙන්වා දෙන ලදී එමෙන්ම, මේ තාක් දුරකට දෙසතිය ගමන් මඟ ගෙන ඒම පිළිබඳව ඒ සඳහා කැප වූ සියල්ලටම තම හද පිර ගෞරවය ද පුද කර සිටියේය. ඉන් අනතුරුව සරත් අමුණුගම මහතා හට සමරු තිළිණය ප්‍රදානය කිරීම උසස් අධ්‍යාපන, තාක්ෂණ නවෝත්පාදන තොරතුරු හා ජනමාධ්‍ය අමාත්‍ය ආචාර්ය බන්දුල ගුණවර්ධන මහතා අතින් සිදු විය. ඉන් අනතුරුව අමාත්‍ය බන්දුල ගුණවර්ධන මහතා උත්සව සභාව අමතමින් කියා සිටියේ, හිතනවට වඩා වැඩිදුර හිතන්නට හැකි, පෙනෙනවට වඩා යමක් වැඩියමක් දකින්න හැකි, ඇසෙනාවට වඩා වැඩියමක් අහන්නට හැකි සමාජයක් නැති වීම තුළින් එම සමාජයේ දනුවත් බව පිළිබඳ ව විශාල අර්බුදයකට ලාංකීය සමාජය ගොදුරු වෙන බවත්, දෙසතිය වැනි විදග්ධ සඟරා වැඩි දුරටත් ප්‍රචලිත කර දැනුවත් තාරුණ්‍යක් උදෙසා කැප වී කටයුතු ව ක්‍රියා කිරීම වඩා වැදගත් බවයි. දෙසතිය ආ ගමන් මඟේ ඒ සඳහා කැප වී ක්‍රියා කළ සුවිශේෂී පුද්ගලයින් 08 දෙනකු වෙනුවෙන් සමරු තිළිණ ප්‍රදානය කිරීම ද සිදු විය.   ඉන් අනතුරුව, දෙසතිය පාඨකයින් වෙත බෙදාහැරීම් සඳහා ශ්‍රී ලංකා තැපැල් දෙපාර්තමේන්තුව නිල වශයෙන් සම්බන්ධ කර ගැනීම සිදු විය. ඒ අනුව, උසස් අධ්‍යාපන, තාක්ෂණ නවෝත්පාදන තොරතුරු හා ජනමාධ්‍ය අමාත්‍ය ආචාර්ය බන්දුල ගුණවර්ධන මහතා, තොරතුරු සන්නිවේදන රාජ්‍ය අමාත්‍ය ලක්ෂ්මන් යාපා අබේවර්ධන මහතා සහ හිටපු අමාත්‍ය ආචාර්ය සරත් අමුණුගම මහතා අතින් තැපැල්පති රංජිත් ආරියරත්න මහතා වෙත නිල වශයෙන් තැපෑල හරහා දෙසතිය බෙදා හැරීම සඳහා දෙසතිය සඟරා කට්ටල භාර දීම ද මෙහි දී සිදු විය. ඉන් අනතුරුව රජයේ ප්‍රවෘත්ති දෙපාර්තමේන්තුවේ සහකාර ප්‍රවෘත්ති අධ්‍යක්ෂ තිලකරත්න මහතාගේ ස්තුති කතාවෙන් අනතුරුව උත්සව සභාවේ විකාශනය අවසන් විය. 42 වසරක ගමන් මඟේ දෙසතිය ආ ගමන තුළ වූ නේක විධ කම්කටොලු බොහොමයි. විවිධ අභියෝහ්ගයන්ට විවිධ හැලහැප්පීම් වලට මුහුණ දීමට සිදු වූ වාර අප්‍රමාණයි. එහෙත් දෙසතිය දෙසතියකට පමණක් සිමා නොවී දශක හතරකට අධික කාලයක් පාඨක දැනුම සුපෝෂණය කරමින් ආ ගමනේ එක් සන්ධිස්ථානයක් අදින් නිම වුව ද ඉන් ඉක්බිතිවත් ඉදිරියට මෙරට සමාජය තුළ විදග්ධ සංස්කෘතිය බබලවන්නට හැකි වෙනු ඇති බව නොඅනුමානය."
    },
    {
        "content": "මධ්‍යම සහ සෙසු අධිවේගී මාර්ග කඩිනමින් ඉදිකිරීමට ජනපති උපදෙස්.  රත්නපුර අධිවේගයට ප්‍රමුඛතාව ...  කොළඹ මාර්ග තදබදයට ඉක්මන් පිළියම් ...  ගාලුපාරට සමාන්තර මුහුදු බඩ මග පානදුර දක්වා ...  පොදු ප්‍රවාහනය නැංවීමට සැලසුම් ...  ඉදිකිරීම් දේශීය ඉංජිනේරුවන්ගේ මූලිකත්වයෙන් ... මධ්‍යම අධිවේගී මාර්ගය සහ සෙසු අධිවේගී මාර්ග කඩිනමින් ඉදිකරන්නැයි ජනාධිපති ගෝඨාභය රාජපක්ෂ මැතිතුමා නිලධාරීන්ට උපදෙස් දෙයි. පළමු අදියරේ වැඩ අවසන්ව ඇති මාතර සිට හම්බන්තොට දක්වා අධිවේගී මාර්ගය නිසි ලෙස නිම කර විවෘත කළ යුතුය. මධ්‍යම අධිවේගී මාර්ගයේ කඩවත සිට මීරිගම හරහා කුරුණෑගල දක්වාත්, කුරුණෑගල සිට දඹුල්ල දක්වාත්, පොතුහැර සිට ගලගෙදර දක්වාත් කොටස කඩිනමින් නිම කළ යුතු තවත් ව්‍යාපෘතියකි. මාර්ග සහ මහාමාර්ග අමාත්‍යාංයේ ජ්‍යෙෂ්ඨ නිලධාරීන් සමග (14) ජනාධිපති කාර්යාලයේ පැවති හමුවේ දී ජනාධිපතිතුමා මේ උපදෙස් දුන්නේය. කඩවත සිට දඹුල්ල දක්වා අධිවේගී මාර්ගයේ වැඩ නිම වූ පසු රථ වාහනවලට උතුර, නැගෙනහිර සහ බටහිර පළාත්වලට කඩිනමින් පිවිසීමට පිළිවන. ජනතාවට වඩා පහසුවෙන් ගමන් බිමන් යාමට ඉඩ සැලසීම මෙහි අරමුණයි. මාර්ග පද්ධති අතර මනා සම්බන්ධතාවක් ඇති ආර්ථික කොරිඩෝවක් ඉන් නිර්මාණය වෙයි. ඉංගිරියේ සිට රත්නපුර දක්වා කි.මි 76ක මාර්ගය කඩිනමින් ඉදිකර ජාතික අධිවේගි මාර්ග පද්ධතියට එක් කෙරේ. එය දක්ෂිණ අධිවේගී මාර්ගයේ කහතුඩුවෙන් ඇරඹේ. නුවර උමං මාර්ගයේ ඉදිකිරීම් කඩිනම් කිරීම අධික මාර්ගද තදබදයට විසඳුමකි. දැනට අඩක් නිම කර ඇති මාර්ග සහ පාලම්වල ඉදිකිරීම් කඩිනමින් අවසන් කළයුතු බවත්, ග්‍රාමීය මාර්ග පද්ධතිය සෙසු මාර්ග පද්ධතියට සමගාමීව නවීකරණය විය යුතු බවත් ජනාධිපතිතුමා පැවසීය. ගාලු පාරේ සහ කඩුවෙල, හයිලෙවල් සහ පිළියන්දල මාර්ගවල කොළඹ දෙසට උදේ සවස පවතින වාහන තදබදයට විසඳුම් සෙවීම කඩිනම් කිරීමට ද ජනාධිපතිතුමා උපදෙස් දුන්නේය. අධික තදබදයක් ඇති වන ස්ථාන හඳුනාගෙන ගුවන් පාලම් සහ උමං පිවිසුම් ඉදි කරනු ලැබේ. දෙමටගොඩ, වනාතමුල්ල හරහා බත්තරමුල්ල දක්වා මාර්ගය ඉදිකිරීමේ හැකියාව විමර්ශනය කළයුතුය. එමගින් බොරැල්ල සහ රාජගිරිය මංසන්ධිවල තදබදයට විසඳුමක් ලැබේ. ගාලු පාරේ සහ ඩුප්ලිකේෂන් පාරේ රථවාහන තදබදයට විසඳුම් ලෙස ගාලුපාරට සමාන්තර මුහුදු බඩ මාර්ගය (මැරයින් ඩ්‍රයිව් ) පානදුර දක්වා දීර්ඝ කිරීමට ද ජනාධිපතිතුමාගේ අවධානය යොමු කෙරිණ. සියලු ඉදිකිරීම් සදහා දේශීය ඉංජිනේරුවන්ගේ පූර්ණ දායකත්වය ලබා ගන්නැයි ජනාධිපතිතුමා පැවසීය. මාර්ග ඉදිකිරීමට සමගාමීව පොදු ප්‍රවාහන සේවය දියුණු කළ යුතුය. මෝටර් රථවලින් නගරයට පිවිසීම අවම කිරීමට සුඛෝපබෝගී බස් රථ සහ පාසල් බස් රථ සේවාව විධිමත් කිරීම ගැන සාකච්ඡා කෙරිණ. නාගරික සංවර්ධන අධිකාරිය සමග එක්ව කොළඹට පිවිසෙන රථ වාහන ගාල් කිරීමට සුදුසු ස්ථාන සැකසීම කෙරහි ද අවධානය යොමු විය. ව්‍යාපාරික ස්ථාන ස්ථාපනයේ දී වාහන ගාල් කිරීමේ පහසුකම් සැලසීමේ වැදගත්කම පෙන්වා දුන් ජනාධිපතිතුමා විදුලි, ජල සහ දුරකථන මාර්ගවලට සිදුවන හානි නතර කිරීමට සියලු ආයතන ඒකාබද්ධව ක්‍රියා කළ යුතු බවට උපදෙස් දුන්නේය. අමාත්‍ය ජොන්ස්ටන් ප්‍රනාන්දු, රාජ්‍ය අමාත්‍ය ලොහාන් රත්වත්තේ, ජනාධිපති ලේකම් ආචාර්ය පී.බී. ජයසුන්දර, මුදල් අමාත්‍යාංශයේ ලේකම් එස්. ආටිගල, මහාමර්ග අමාත්‍යාශයේ ලේකම් ආර්.ඩබ්.ආර්. පේමසිරි යන මහත්වරු ඇතුළු නිලධාරිහූ හමුවට එක්ව සිටියහ."
    },
    {
        "content": "බාධක ඉවත්කර දේශීය කර්මාන්ත සහ ආයෝජකයන් දිරි ගැන්වීමට පියවර ගන්නැයි ජනාධිපති ගෝඨාභය රාජපක්ෂ මැතිතුමා නිලධාරීන්ට උපදෙස් දෙයි. කර්මාන්ත ඇරඹීමට සහ පවත්වාගෙන යාමට බලපාන ගැටලු හඳුනාගත යුතුය. එමෙන්ම විවිධ ප්‍රදේශවල ඇති සුවිශේෂ ශක්‍යතා අධ්‍යයනය කර පූර්ව සූදානමක් ඇතිව සිටීමේ වැදගත්කම ද කර්මාන්ත හා ව්‍යවසාය සංවර්ධනය සඳහා වූ අන්තර් අමාත්‍යාංශ කාර්ය සාධක බලකාය සමග  (17) පස්වරුවේ පැවති හමුවේ දී ජනාධිපතිතුමා පෙන්වා දුන්නේය. මෝටර් රථ එකලස් කිරීම, ලෝහ, පාවහන් හා සම්භාණ්ඩ, ඇගළුම්, ඖෂධ, කුළු බඩු, විදුලි උපකරණ, දැව සහ රූපලාවන්‍ය නිෂ්පාදකයෝ සහ කර්මාන්තකරුවෝ සාකච්ඡාවට එක්ව සිටියහ. නිෂ්පාදනකරුවෝ සහ ආයෝජකයෝ බදු ගෙවීමේ දී හා රේගුවේ දී මුහුණපාන ගැටලු සහ පරිසර ප්‍රශ්න ජනාධිපතිතුමාගේ අවධානයට යොමු කළහ. විධිමත් ආකාරයෙන් කර්මාන්ත ඇරඹීමේ දී විවිධ පාර්ශ්ව වෙතින් මතු කෙරෙන සෙසු ගැටලු රටේ අභිවෘද්ධියට විශාල බාධාවකි. අවිධිමත් සහ අනවසර ක්‍රියාකාරකම් හමුවේ පරිසර සංවිධාන මෙන්ම සමාජ මාධ්‍යයන් ද නිහඩව සිටීම කණගාටුවට කරුණකි. රටේ උන්නතිය වෙනුවෙන් නිසි අවබෝධයකින් ආයෝජන අවස්ථාවන්ට සහයවීම සියලු පාර්ශ්වයන්ගේ වගකීමක් බව ජනාධිපතිතුමා සඳහන් කළේය. අමාත්‍ය විමල් වීරවංශ, රාජ්‍ය අමාත්‍ය දයාසිරි ජයසේකර සහ ජනාධිපති ලේකම් ආචාර්ය පී.බී. ජයසුන්දර මහතා ප%මුඛ අමාත්‍යාංශ ලේකම්වරු සහ නිලධාරිහු සාකච්ඡාවට එක්ව සිටියහ."
    },
    {
        "content": "කොරෝනා වෛරසය පැතිර ගිය චීනයේ වුහාන් නගරයේ සිට සිය රට ගෙන්වා ගත් ශ්‍රී ලාංකික සිසුන් ඇතුළු 33 දෙනා දෙමාපියන් වෙත භාරදීම වෙනුවෙන් හමුවක් අද (14) පස්වරුවේ යුද හමුදාපති සහ ආරක්ෂක මාණ්ඩලික ප්‍රධානී ලුතිනන් ජනරාල් ශවේන්ද්‍ර සිල්වා මහතාගේ ප්‍රධානත්වයෙන් අකුරේගොඩ යුද හමුදා මූලස්ථානයේ දී පැවැත්විණි. සති දෙකකට පෙර වුහාන් සිට විශේෂ ගුවන් යානයකින් මත්තල ගුවන්තොටුපළට පැමිණි සිසුහු විශේෂ බස් රථයකින් දියතලාව යුධ හමුදා කඳවුරේ නිරෝධායන මධ්‍යස්ථානය වෙත ගෙන යනු ලැබූහ. දින 14ක නිරෝධායන කාලය අවසන නිරෝගී බව තහවුරු වීමෙන් අනතුරුව ඕව්හු දියතලාව යුද හමුදා කඳවුරෙන් පිටත් වූහ. සිසුන් ආරක්ෂාකාරීව සිය රටට ගෙන ආ මානුෂීය මෙහෙයුමට දායක වූවන් ඇගැයීම ද මෙම හමුවේ දී සිදු කෙරිණ. ජීවිත අවදානම නොතකා කැපවූ සියලුදෙනා සේනාධිනායක ජනාධිපති ගෝඨාභය රාජපක්ෂ මැතිතුමා වෙනුවෙන් යුද හමුදාපතිවරයාගේ ඇගයීමට ලක් විය. ලෝකයේ දියුණු රටවලට ආදර්ශයක් වෙමින් කළ මෙහෙයුම ශ්‍රී ලංකාව රාජ්‍ය තාන්ත්‍රික වශයෙන් ලබාගත් සුවිශේෂ ජයග්‍රහණයක් බවත්, ජනාධිපති ගෝඨාභය රාජපක්ෂ මැතිතුමාගේ නිවැරදි නායකත්වය ඊට ඉවහල් වූ බවත් යුද හමුදාපතිවරයා පැවසීය. ඊට දායක වූ සියලු ආයතන වෙත ද ස්තූතිය පුද කෙරිණි. සිය අදහස් දැක්වූ සිසුන් කියා සිටියේ ආපදා අවස්ථාවේ දී තමන් තනි නොකර රටවැසියන් වෙනුවෙන් වගකීම් ඉටුකළ ජනාධිපති ගෝඨාභය රාජපක්ෂ මැතිතුමාට කෘතඥතාව පළ කරන බවයි. රට වැසියන් වෙනුවෙන් නොබියව පෙනී සිටින එතුමාගේ වැඩපිළිවෙළ ලෝකයටම ආදර්ශයක් බවද ඕව්හු පෙන්වා දුන්හ. විදේශ සබඳතා අමාත්‍යාංශයේ ලේකම් රවීනාත් ආර්යසිංහ, විදේශ සබඳතා පිළිබඳ ජනාධිපති අතිරේක ලේකම් අද්මිරාල් ජයනාත් කොළඹගේ යන මහත්වරු, ශ්‍රී ලංකා යුද හමුදාවේ ජ්‍යෙෂ්ඨ නිලධාරිහූ, විදේශ අමාත්‍යාංශයේ සහ ගුවන් තොටුපොළ සහ ගුවන් සේවා අධිකාරියේ නිලධාරිහු හා කාර්ය මණ්ඩල හමුවට එක්ව සිටියහ."
    },
    {
        "content": "සහශ්‍රක අභියෝගතා සමායතන ව්‍යාපෘතිය (MCC හෙවත් මිලේනියම් චැලේන්ජ් කෝපරේෂන්) අධ්‍යයනය සඳහා පත් කළ විද්වත් කමිටුවේ මූලික වාර්තාව (17) පස්වරුවේ ජනාධිපති කාර්යාලයේ දී ජනාධිපති ගෝඨාභය රාජපක්ෂ මැතිතුමා වෙත භාර දෙනු ලැබීය. 2019 දෙසැම්බර් මස 18 වෙනි දින කැබිනට් මණ්ඩලය ගත් තීරණයකට අනුව ජනවාරි මස 01 වනදා සිට ක්‍රියාත්මක වන පරිදි සිව් පුද්ගල කමිටුව පත් කෙරිණ. කොළඹ විශ්ව විද්‍යාලයේ ආර්ථික විද්‍යාව පිළිබඳ මහාචාර්ය ලලිතසිරි ගුණරුවන් මහතා කමිටුවේ සභාපතිත්වය දරයි. ප්‍රවාහන අමාත්‍යාංශයේ හිටපු ලේකම් ආචාර්ය ඩී.එස්. ජයවීර, ජනාධිපති නීතිඥ නිහාල් ජයවර්ධන, සහ වරලත් වාස්තු විද්‍යාඥ නාලක ජයවීර මහත්වරු සෙසු සාමාජිකයෝ වෙති. ස්වාධීන වෘත්තීමය විශ්ලේෂණයක් කමිටුවෙන් අපේක්ෂා කෙරේ. ඒ අනුව විවිධ පැතිකඩ රැසක් ඔස්සේ පුළුල් විශ්ලේෂණයක් සිදු කෙරෙමින් පවතී. ලිපි ලේඛන විමර්ශණය, විවිධ පාර්ශ්ව, කණ්ඩායම් සහ පුද්ගලයන් සමග සාකච්ඡා සහ සම්මන්ත්‍රණවලට සහභාගීවෙමින් තොරතුරු රැස් කිරීමට කමිටුව ක්‍රියා කරයි. සහශ්‍රක අභියෝගතා සමායතනය ගැන පූර්ණ වාර්තාවක් මාස 04ක් ඇතුළත භාරදීමට නියමිතය."
    },
    {
        "content": "රට හඳන සෞභාග්‍යයේ දැක්ම ''සෞභාග්‍යයේ මංපෙත්'' කිලෝමීටර් ලක්ෂයක මාර්ග සංවර්ධනය කිරිමේ ජාතික වැවැඩසටහන අද (19) ජනාධිපති ගෝඨාභය රාජපක්ෂ මහතාගේ ප්‍රධානත්වයෙන් ආරම්භ විය. අද (19) දින ගම්පොල දී මෙම ජාතික වැඩසටහන පැවැති අතර මෙම අවස්ථාවට අග්‍රාමාත්‍ය මහින්ද රාජපක්ෂ මහතා ද සහභාගී විය.   සම්පූර්ණ වාර්තාව පසුව බලාපොරොත්තු වන්න"
    },
    {
        "content": "ආයෝජනයට සුදුසු හොඳම රට බවට ශ්‍රී ලංකාව පත්කිරීම තම අභිප්‍රාය බව ජනාධිපති ගෝඨාභය රාජපක්ෂ මැතිතුමා පවසයි. පරිසරය ආරක්ෂා කරමින්, රට සංවර්ධනය කෙරෙන ක්‍රමවේදයකට නිතිමය පසුබිම සැකසිය යුතු බව ද පරිසර සහ වනජීවි අමාත්‍යාංශයට අයත් ආයතනවල නිලධාරීන් සමග (18)පස්වරුවේ ජනාධිපති කාර්යාලයේ පැවති හමුවේ දී ජනාධිපතිතුමා සඳහන් කළේය. නීති රීති, අණ පනත් සහ රෙගුලාසි වර්තමානයට ගැළපෙන අයුරින් සංශෝධනයට සියලු ආයතන එක්ව ක්‍රියා කළ යුතු බවට ජනාධිපතිතුමා උපදෙස් දුන්නේය. පරිසරය ආරක්ෂා කරගෙන ජනතාවට ප්‍රතිලාභ ගෙන දෙන ක්‍රම සැලසුම් කිරීම නිලධාරීන්ගේ වගකීමකි. බලපත්‍ර නිකුත් කිරීමේ දී ගතවන කාලය හැකි උපරිමයෙන් අඩු කර විදේශීය මෙන්ම දේශීය ආයෝජකයන් පෙළඹවීමට සහ දිරිමත් කිරීමට පියවර ගන්නැයි ද ජනාධිපතිතුමා උපදෙස් දුන්නේය. වසර කිහිපයකට පෙර අනුමැතිය ඉල්ලා ඇති උතුරු පළාතේ ජලජීවි උද්‍යාන ව්‍යාපෘතියට මෙතෙක් අවසර ලැබී නැත. ඒ පිළිබදව අවධානය යොමු කළ ජනාධිපතිතුමා ජෛව විවිධත්වය ආරක්ෂා කර ගනිමින් අදාළ ව්‍යාපෘතිය ක්‍රියාත්මක කිරීමට කඩිනම් පියවර ගන්නැයි දැනුම් දුන්නේය. එමගින් රැකියා අවස්ථා රැසක් බිහි වේ. ප්‍රශ්න විසඳා සංහිඳියාව ඇති කිරීමට ඇති හොදම මග එය බව ද ජනාධිපතිතුමා පැවසීය. නීති රීති සම්පාදනය කළ යුත්තේ පරිසරය ආරක්ෂා කිරීමට පමණක් නොව මිනිසුන් ජීවත් කරවීම ද අරමුණු කර ගෙන යැයි ජනාධිපතිතුමා පෙන්වා දුන්නේය. අමාත්‍ය එස්.එම්. චන්ද්‍රසේන, රාජ්‍ය අමාත්‍ය ජයන්ත සමරවීර මහත්වරු සහ ජනාධිපති ලේකම් ආචාර්ය පී.බී. ජයසුන්දර මහතා ඇතුළු නිලධාරිහූ සාකච්ඡාවට එක්ව සිටියහ."
    },
    {
        "content": "යුද හමුදාපතිට එරෙහිව අමෙරිකාව පැන වු තහංචි ගැන අගමැතිගෙන් නිවේදනයක්"
    },
    {
        "content": "දශක ගණනක් පැරණි ජපාන ශ්‍රී ලංකා මිත්‍රත්වය ශක්තිමත් කිරීම වෙනුවෙන් ඔතානි චෝජුං හිමි ප්‍රමුඛ හොංගන්ජි පදනම විසින් ලබාදෙන ලද දායකත්වය ඉමහත් බව අග්‍රාමාත්‍ය  මහින්ද රාජපක්ෂ මහතා සඳහන් කළේය. අග්‍රාමාත්‍යවරයා මේ අදහස් දැක්වූයේ (18) පෙරවරුවේ පාර්ලිමේන්තු සංකීර්ණයේදී පැවති ජපානයේ හොන්ගන්ජි පදනම සහ කියෝතෝ හි හොංගන්ජි විහාරස්ථානයේ අතිපූජ්‍ය ඔතානි චෝජුං ස්වාමීන්වහන්සේ වෙත ගෞරව සාසන රත්න සම්මානය සහ සන්නස් පත්‍රය පිරිනැමීමේ උළෙලට සහභාගී වෙමිනි. දීර්ඝකාලීන ඉතිහාසයක් හිමිජපානයේ හොංගන්ජි සංස්කෘතික ප්‍රවර්ධන පදනම ලොවපුරා බෞද්ධ ප්‍රජාවේ සමාජ අර්ථික හා සංස්කෘකිත සබඳතා වැඩිදියුණු කිරීම සඳහා මහත් දායකත්වයක් ලබා දී තිබේ. අතීතයේ සිටම ජපානය සහ ශ්‍රී ලංකාව එකිනෙකා වෙනුවෙන් දුෂ්කර අවස්ථාවන්හිදී පෙනී සිටි බව සඳහන් කළ මහින්ද රාජපක්ෂ මහතා  හොංගන්ජි පදනම විසින් ශ්‍රී ලංකාවේ අන්තර්ජාතික බෞද්ධ කෞතුකාගාරය සඳහා ජපාන කුටියක් පරිත්‍යාග කිරීම පිළිබඳවද සිය ස්තූතිය පල කළේය. ජපානයේ හිටපු අධිරාජ්‍යයාගේ සහෝදරයා වන ඔතානි චෝජුං හිමියන් ටෝකියෝ විශ්ව විද්‍යාලයෙන් සහ ප්‍රංශයේ සෝබෝන් විශ්ව විද්‍යාලයෙන් අධ්‍යාපනය හදාරා නගෝයා විශ්ව විද්‍යාලයේ ආචාර්යවරයෙක් ලෙස කටයුතු කරන අතරවිශේෂයෙන් මහායාන ධර්මය සහ ථෙරවාදී බුදුදහම අතර අන්තර් සම්බන්ධතා වර්ධනය කිරීමට කටයුතු කර තිබෙන බවද අග්‍රාමාත්‍යවරයා වැඩිදුරටත් සඳහන් කර සිටියේය. මෙම අවස්ථාවට ශ්‍රී ලංකා පාර්ලිමේන්තුවේ කථානායක කරු ජයසූරිය, නියෝජ්‍ය කථානායක ගරු ආනන්ද කුමාරසිරි, සභානායක අමාත්‍ය ගරු දිනේශ් ගුණවර්ධන, ආණුඩු පක්ෂයේ ප්‍රධාන සංවිධායක අමාත්‍ය ජොන්ස්ටන් ප්‍රනාන්දු, රාජ්‍ය අමාත්‍ය වාසුදේව නානායක්කාර, රාජ්‍ය අමාත්‍ය ලසන්ත අලගියවන්න, රාජ්‍ය අමාත්‍ය නිමල් ලන්සා, අමාත්‍ය ගරු ඩලස් අලහප්පෙරුම, රාජ්‍ය අමාත්‍ය තිලංග සුමතිපාල යන මහත්වරුන්ද පාර්ලිමේන්තු මන්ත්‍රීවරුන් වන මහාචාර්ය ආශු මාරසිංහ, සෙල්වම් අඩෛක්කලනාදන්, පාලිත රංගේ බණ්ඩාර, ඒ.එච්.එම්.ෆවුසි, මයන්ත දිසානායක, හර්ශණ රාජකරුණා සහ පාර්ලිමේන්තු මන්ත්‍රීනි සුමේධා ජී ජයසේන යන මහත්ම මහත්මීන් සහ ශ්‍රී ලංකාවේ ජපාන තානාපති අකිරා සුගියාමා ඇතුළු ජපාන දූත පිරිසක් සහ පාර්ලිමේන්තුවේ මහලේකම් ධම්මික දසනායක මහතා ඇතුළු පාර්ලිමේන්තු කාර්ය මණ්ඩලයේ සාමාජිකයන් මෙන්ම ආරාධිතයන් රැසක්ද සහභාගී වූහ."
    },
    {
        "content": "රට හදන “සෞභාග්‍යයේ දැක්මෙහි” තවත් අදියරක් ක්‍රියාවට නංවමින් විකල්ප සහ ග්‍රාමීය මාර්ග කි.මි ලක්ෂයක් සංවර්ධනය කිරීමේ වැඩසටහන ජනාධිපති ගෝඨාභය රාජපක්ෂ මැතිතුමා අතින් අද (19) ඇරඹිණ. රටේ ඕනෑම තැනක සිට ප්‍රධාන මාර්ගවලට පහසුවෙන් පිවිසීමේ හැකියාව සැලසීමෙන් ජන ජීවිතය පහසු කිරීම වැඩසටහනේ අරමුණකි. ව්‍යාපෘතිය ආරම්භ වූයේ පේරාදෙණිය, ගලහ දෙල්තොට හරහා රිකිල්ලගස්කඩ මාර්ගය සංවර්ධනයට මුල පිරීමෙනි. මාර්ගයේ සම්පූර්ණ දුර කි.මි 52කි. වැය කෙරෙන මුදල රුපියල් කෝටි 60 කි. ව්‍යාපෘතිය යටතේ මාර්ගය කාපට් අතුරා නවීකරණයෙන් පසු රථ වාහන ගමනා ගමනයට මෙතෙක් වැය වූ කාලය විනාඩි 45කින් පමණ අඩු වේ. ජනාධිපතිවරණයෙන් පසු ජනාධිපතිතුමා සහභාගී වූ පළමු මහජන හමුව මෙයයි. මැතිවරණ පොරොන්දුවක් ඉටු කරමින් හමුවට සහභාගීවීමට ලැබීම සතුටට කරුණක් බව ජනාධිපතිතුමා සඳහන් කළේය. ජනතාව හමුවේ තමා කියා සිටි “සුරක්ෂිත රට” බිහිකිරීමට පසුගිය තෙමස තුළ කැපවීමෙන් ක්‍රියාකළ බව එතුමා පැවසීය. ඒ සඳහා ආරක්ෂක ලේකම්ගේ සිට දක්ෂතම නිලධාරීන් පිරිසක් බුද්ධි අංශයට පත් කර ඇත. ඔවුන්ට බලතල නොබියව භාවි‍ෙ කිරීමට අවසර දී තිබේ. නැවත ත්‍රස්තවාදයක් හෝ ආගමික අන්තවාදයක් බිහිවීමට කිසිසේත් ඉඩ නොතබන බව ජනාධිපතිතුමා යළි අවධාරණය කළේය. මත්ද්‍රව්‍ය ජාවාරමේ නිරත විශාල ජාලයක් හඳුනාගෙන ඇත. තරුණ පරපුර ඉන් මුදා ගැනීමට අවශ්‍ය පසුබිම සකසා ඇතැයි ද ජනාධිපතිතුමා පැවසීය. අධීකරණයේ ස්වාධීනත්වය සහතික කර තිබේ. ඉන් ජනතාවගේ නිදහස සහ සාධාරණත්වය ඉටුවනු ඇතැයි අපේක්ෂා කෙරේ. සමාජයේ සෑම ස්ථරයකටම අයත් ජනතාව වෙනුවෙන් සමාන අවකාශයක් උදාකරදීමට තම ධූර කාලය තුළ ක්‍රියා කරන බව ද ජනාධිපතිතුමා පැවසීය. දුප්පත්කම තුරන් කිරීමට රැකියා ලක්ෂයක් ලබාදීම, රැකියා විරහිත උපාධිධාරීන් සේවා නියුක්ත කිරීම, දුගී ජනතාව සඳහා “එක ගමකට එක නිවසක්” වැඩසටහන සහ අද පටන් ගත් ග්‍රාමීය මාර්ග කි.මි ලක්ෂයක් සංවර්ධනය කිරීම “සෞභාග්‍යයේ දැක්මේ” පොරොන්දු අතර වේ. ප්‍රතිපත්ති ප්‍රකාශයේ සඳහන් සෑම පොරොන්දුවක්ම ඉටුකරන බව කී ජනාධිපතිතුමා ඒ සඳහා ශක්තිමත් රජයක් ලබාදීමට ජනතාව ක්‍රියා කරනු ඇතැයි  පළ කළේය. නිලධාරීන්ට නොබියව තීරණ ගැනීමට අවස්ථාව දී තිබේ. ඉන් ප්‍රයෝජන ගෙන රට වෙනුවෙන් වැඩ කරන්නැයි ද ජනාධිපතිතුමා නිලධාරීන්ගෙන් ඉල්ලා සිටියේය. “පසුගිය වසර පහ තුළ රටට ලැබුණු ආයෝජන අවස්ථා එදා රජයේ අක්‍රීයබව නිසා අහිමි වී ගියා. ආයෝජන නැවත ලබා ගැනීමට අප කැපවී ක්‍රියා කරනවා. ඉන්දියාවට, චීනයට මෙන්ම බටහිර රාජ්‍යයන්ට අපේ රජය ගැන දැඩි විශ්වාසයක් තිබෙනවා. ඒ රටවල ආයෝජන මෙරට ආර්ථික වර්ධනයට මහත් රුකුලක්” ජනාධිපතිතුමා සඳහන් කළේය. අග්‍රාමාත්‍ය මහින්ද රාජපක්ෂ, අමාත්‍ය ජොන්ස්ටන් ප්‍රනාන්දු, රාජ්‍ය අමාත්‍ය ලොහාන් රත්වත්තේ ඇතුළු මැති ඇමතිවරු ආණ්ඩුකාර සරත් ඒකනායක, මාර්ග සහ මහා මාර්ග අමාත්‍යාංශයේ ලේකම් ආර්.ඩබ්.ආර්. පේමසිරි මහත්වරු ඇතුළු නිලධාරිහූ මේ අවස්ථාවට එක්ව සිටියහ. අද උත්සවයට සහභාගීවීමට පැමිණෙන අතර ජනාධිපතිතුමා ගලහ ප්‍රදේශයේ එළවළු ව්‍යාපාරිකයන් සමග කතා බහක නිරත විය. වෙළෙඳ සැල් කිහිපයකට ගොස් එළවළු මිල විමසූ එතුමා අධික මිල ගණන්වලට හේතුව විමසීය. තම ප්‍රදේශයේ එළවළු දඹුල්ල නගරයට යවා බෙදා හැරීම මිල වැඩිවීමට හේතුවක් බව ව්‍යාපාරිකයෝ පෙන්වා දුන්හ. අදාළ පාර්ශ්ව සමග කඩිනමින් සාකච්ඡා කර විසඳුමකට එළැඹෙන බව ජනාධිපතිතුමා පැවසීය. උත්සවයට සහභාගී වන අතර ප්‍රදේශයේ ජනතාවගෙන් ජනාධිපතිතුමාට පළ වූයේ උණුසුම් ප්‍රතිචාරයකි. ජනාධිපතිතුමා ඔවුන් සමග ද සුහද කතා බහක නිරත විය."
    },
    {
        "content": "බුද්ධ ශසන හා සංස්කෘතික කටයුතු අමාත්‍යංශය එක්ව වාර්ෂිකව පවත්වනු ලබන රාජ්‍ය නාට්‍ය උළෙල පෙබරවාරි මස 15 වැනිදා සිට මාර්තු මස 03 වැනිදා දක්වා මරදාන එල්ෆිනිස්ටන් රඟහලේදී පැවැත්වේ. එහිදී පෙබරවාරි මස 15 වැනිදා සිට පෙබරවාරි මස 26 වැනිදා දක්වා දිගු නාට්‍ය ප්‍රදර්ශනය වන අතර පෙබරවාරි මස 27 වැනිදා සිට මාර්තු මස 03 වැනිදා දක්වා කෙටි නාට්‍ය ප්‍රදර්ශනය කිරීමට නියමිතය. මෙම නාට්‍ය උළෙල සඳහා උතුරු නැගෙනහිර ඇතුළු දිවයිනේ සෑම පළාතක්ම නියෝජනය වන අයුරින් සිංහල හා දෙමළ භාෂා ද්විත්වයෙන්ම තෝරාගනු ලබන නාට්‍ය ඇතුළත්ය. එම නාට්‍ය පවත්වන දින සහ වේලාවන් මෙසේය සුදත් අබේසිරිවර්ධනගේ ගිනි මලේ ගිනි නාට්‍යය පෙබරවාරි 15 වැනිදා පස්වරු 06.30ට පැවැත්වේ ඩබ් එස් විජේසිංහගේ ගලේ පිපෙන මල් නාට්‍යය පෙබරවාරි 16 වැනිදා පස්වරු 06.30ට පැවැත්වේ නිලංක නිසලාංජල් රගේ අතරමැදියා නාට්‍යය පෙබරවාරි 17 වැනිදා පස්වරු 06.30ට පැවැත්වේ අකිල සපුමල්ගේ මඟුල් කපුවා නාට්‍යය පෙබරවාරි 18 වැනිදා පස්වරු 06.30ට පැවැත්වේ ධර්මප්‍රිය ඩයස්ගේ මම නෙවෙයි වෙන කෙනෙක් නාට්‍යය පෙබරවාරි 19 වැනිදා පස්වරු 06.30ට පැවැත්වේ හේවගේ බන්දුලගේ විජයන්තිමාලා නාට්‍යය පෙබරවාරි 20 වැනිදා පස්වරු 06.30ට පැවැත්වේ සංජීව උපේන්ද්‍රගේ සාක්කිකාරි නාට්‍යය පෙබරවාරි 21 වැනිදා පස්වරු 06.30ට පැවැත්වේ සචිත්‍ර රාහුබද්ධගේ හස්තිරාජ මහත්තයා නාට්‍යය පෙබරවාරි 24 වැනිදා පස්වරු 06.30ට පැවැත්වේ ඒ විමලරාජ්ගේ පරපිලන්ද වන්නතිප්පුච්චි දමිළ නාට්‍යය පෙබරවාරි 25 වැනිදා පස්වරු 06.30ට පැවැත්වේ ඒ සත්‍යනන්දම් සහ එස් ප්‍රදීප් ගේ මන්කුලිතු නාට්‍යය පෙබරවාරි 26 වැනිදා පස්වරු 06.30ට පැවැත්වේ"
    },
    {
        "content": "මහා ශිව රාත්‍රී දින පණිවිඩය- මහා ශිව රාත්‍රී දිනයට මාගේ හද පිරි සුබ පැතුම් එක් කිරීමට කැමැත්තෙමි ලොව පුරා හින්දු බැතිමතුන් ශිව දෙවියන් උදෙසා ආගමික වතාවත්වල නියැළෙමින් සමරනු ලබන මහා ශිව රාත්‍රී දිනයට මාගේ හද පිරි සුබ පැතුම් එක් කිරීමට කැමැත්තෙමි. හින්දු ජන සමාජය තුළ පූජණීයම දිනයක් වන මෙය ඔවුහූ අති උත්කර්ෂවත් ලෙස සමරති. ශ්‍රද්ධාව සහ භක්තිය පෙරටු කොටගෙන ශිව දෙවියන් උදෙසා රැය පුරා නිදිවර්ජිතව, නිරාහාරව පුද පූජා පවත්වා එමඟින් ලැබෙන ආශිර්වාදයෙන් හින්දු බැතිමත්හූ සිය ජීවිතය ආලෝකමත් කර ගනිති. ශ්‍රී ලංකාව සාමකාමී නමුත් සංකීර්ණ ජන සමාජයකට උරුමකම් කියයි. එම නිසා තමන් කැමති ආගමක් ඇදහීමේ නිදහස, සාමය සහ සංහිඳියාව ප්‍රවර්ධනයේ ප්‍රධාන භූමිකාවක් ලෙස අර්ථ දැක්විය හැක. ජාති භේද, ආගම් භේද පසෙකලා සියලු ශ්‍රී ලාංකිකයන් එකිනෙකා හට අනෝන්‍ය ගෞරවයෙන් හා විශ්වාසයෙන් කටයුතු කළ යුතුය. ගෞරවාන්විත සම්ප්‍රදායකට උරුමකම් කියන හින්දු දර්ශනය සහ එහි උත්සවාංග ශ්‍රී ලාංකික ජන සමාජය එකට එකමුතු කරමින් ශ්‍රී ලාංකික සංස්කෘතිය විචිත්‍රවත් කිරීමට සමත් වී ඇත. උසස් ආගම් සහ සංස්කෘතින්ගෙන් සංකලනය වූ, ඉවසීම සහ සාමය අගයන අභිමානවත් ජාතියක් සේ අප ආරක්ෂා කොටගත් සාමය තවදුරටත් වැඩි දියුණු වේ යැයි මම විශ්වාස කරමි. මේ උතුම් වූ ශිව රාත්‍රී දිනය සමරන සියලුම හින්දු බැතිමතුන් හට සාමය සෞභාග්‍ය පිරි ආලෝකමත් ජීවිතයක් උදාවේවා යැයි මම හෘදයාංගමව ප්‍රාර්ථනා කරමි. එමෙන්ම අපි සියලු දෙනා, ජාතින් අතර මිතුදම් ශක්තිමත් වන ගුණදම් පිරි යුගයක් ප්‍රාර්ථනා කරමු! මහින්ද රාජපක්‍ෂ ශ්‍රී ලංකා ප්‍රජාතාන්ත්‍රික සමාජවාදී ජනරජයේ අග්‍රාමාත්‍ය"
    },
    {
        "content": "ශ්‍රී ලංකා තායිලන්ත බෞද්ධාගමික සබඳතා තහවුරු කරමින් මෙරට බෞද්ධාගමික කටයුතු සදහා රුපියල් දස ලක්ෂයක මුදල් පරිත්‍යාගයක් කෙරේ. හොංකොං හි කොන්ෂුක් නාම්චක්ෂි භික්ෂුණිය ඇතුළු ශ්‍රී ලංකාවේ  චාරිකාවක නිරත තායිලන්ත දූත පිරිස(19) පස්වරුවේ ජනාධිපති කාර්යාලයේ දී පරිත්‍යාගය ජනාධිපති ගෝඨාභය රාජපක්ෂ මැතිතුමා වෙත භාර දුන්හ. තායිලන්තය සහ ශ්‍රී ලංකාව අතර බෞද්ධාගමික සබඳතා වර්ධනය කිරීමේ අරමුණින් දූත පිරිස දිවයිනට පැමිණ සිටිති. හමුව සංකේතවත් කරමින් බුද්ධි ප්‍රතිමා වහන්සේ නමක් ජනාධිපතිතුමා වෙත පිළිගැන්වීම ද සිදු කෙරිණ. චාරිකාව සංවිධානය කළේ මාබිම, හෙයියන්තුඩුව තායි ශ්‍රී ලංකා බෞද්ධ මධ්‍යස්ථානාධිපති පූජ්‍ය රාස්සගල සීවලි හිමිපාණන් වහන්සේගේ සම්බන්ධීකරණයෙනි."
    },
    {
        "content": "ලෝක වාසී හින්දු ආගමික ජනතව මහත් භක්තියෙන් සමරන මහා ශිව රාත්‍රී දිනය අදයි. ආදී කල්පික නිර්මාණය හා විශ්ව ආරක්‍ෂණය සමරන ශිව දෙවියන්ගේ තාණ්ඩව හෙවත් විශ්ව නර්තනය දැක්වීම අද වැනි දිනක සිදුවු බව හින්දු විශ්වාසයයි. ශ්‍රී ලාංකික මෙන් ම ලොව වෙසෙන හින්දු බැතිමතුන් අද(21) රාත්‍රීයේ සිට හෙට(22) උදෑසන දක්වා ශීව දෙවියන්ට පූජෝපහාර දක්වමින් මහා ශීව රාත්‍රී දිනය සමරයි."
    },
    {
        "content": "මහරගම සිරි වජිරඤාණ ධර්මායතනාධිපති අපවත් වී වදාළ අතිපූජ්‍ය අම්පිටියේ ශ්‍රී රාහුල නායක ස්වාමීන්ද්‍රයන් වහන්සේගේ ආදහන පූජෝත්සවයට ජනාධිපති ගෝඨාභය රාජපක්ෂ මැතිතුමා එක් විය. ආදාහන පූජෝත්සවය ඊයේ (20) පස්වරුවේ කොළඹ හැව්ලොක් ටවුන්හි හෙන්රි පේද්‍රිස් ක්‍රීඩාංගනයේදී පැවැත්විණි. ශ්‍රී ලංකා අමරපුර මහා නිකායේ උත්තරීතර මහා නායක අග්ගමහා පණ්ඩිත පූජ්‍ය කොටුගොඩ ධම්මාවාස නාහිමියන්ගේ ප්‍රධානත්වයෙන් මහා නායක හිමිවරුන්ගේ සහ අනුනානයක හිමිවරුන්ගේ සහභාගිත්වයෙන් පැවති ආදහන පුජෝත්සවයට අග්‍රාමාත්‍ය මහින්ද රාජපක්ෂ, කථානායක කරූ ජයසූරිය යන මහත්වරු සහ මැති ඇමතිවරු ඇතුළු පිරිසක් එක්ව සිටියහ."
    },
    {
        "content": "ජනතා කේන්ද්‍රීය ආර්ථිකයක් නිර්මාණය කොට දිළිඳු බව තුරන් කිරීම සිය අරමුණ බව ජනාධිපති ගෝඨාභය රාජපක්ෂ මැතිතුමා පවසයි. අරලියගහ මන්දිරයේ පැවති සමස්ත ලංකා සමෘද්ධි සංවර්ධන හා කෘෂිකර්ම පර්යේෂණ නිෂ්පාදන සහකාර නිලධාරී සංගමයේ 22 වන ජාතික මහා සම්මේලනය අමතමින් ජනාධිපතිතුමා මේ බව කීය. “සමෘද්ධි, කෘෂි අයිතීන් තහවුරු වන පොදු ජන යුගයක්” මැයෙන් එය සංවිධාන කර තිබිණ. සමෘද්ධි සහ කෘෂි නිලධාරීන් 176 දෙනෙකුට මෙහිදී ස්ථීර පත්වීම් ප්‍රදානය කරනු ලැබීය. පසුගිය වසර පහේදී ස්ථීර පත්වීම් නොලද සමෘද්ධි නවක පත්වීම්ලාභීන් ස්ථීර කිරීමේ වැඩපිළිවෙළ යටතේ පත්විම් ප්‍රදානය කෙරිණ. සමාජයේ සෑම ස්ථරයකටම අයත් ජනතාවට ජීවත්විය හැකි අයුරින් ආදායම් මට්ටම නැංවීම රජයේ අරමුණයි. එහි එක් පියවරක් ලෙස අඩු අදායම්ලාභී පවුල්වල සාමාජිකයන් ලක්ෂයකට රජයේ රැකියා ලබාදීමේ වැඩසටහන සැලසුම් කර තිබේ. පිරිස තෝරාගැනීමේ දී සමෘද්ධි සහ කෘෂි පර්යේෂණ නිලධාරින්ගේ සහය අවශ්‍ය බව ද ජනාධිපතිතුමා සඳහන් කළේය. “අපේ රාජ්‍ය සේවකයින් සංඛ්‍යාව ලක්ෂ 15ක්. ඔවුන්ගේ අයිතිවාසිකම් සහ වරප්‍රසාද සඳහා වැය කරන්නේ මහජන මුදල්. විධිමත් අයුරින් රාජ්‍ය ආදායම මහා භාණ්ඩාගාරයට ලැබෙන්නේනම් සියලු අංශවල වරප්‍රසාද සහ අයිතීන් සහතික කරන්න පුළුවන්. රජයක් ලෙස සියලු රාජ්‍ය සේවකයන්ගේ අයිතිවාසිකම් දීනා දීමට සූදානම්. රාජ්‍ය සේවකයන් සිය වගකීම රට වෙනුවෙන් ඉටු කළ යුතුයි”. ජනාධිපතිතුමා පැවසීය. ජන ජීවිතය පහසුකිරීමේ ප්‍රයත්නයට හවුල්වීම රාජ්‍ය නිලධාරීන්ගේ වගකීමකි. සිය දැනුම ඝෘජුවම රාජ්‍ය පාලනයට සම්බන්ධ කර ගනිමින් ජනතාවගේ ජීවන තත්ත්වය සහ රටේ ආර්ථිකය දියුණු කළ හැකි ප්‍රායෝගික යෝජනා ඉදිරිපත් කරන්නැයි ජනාධිපතිතුමා රාජ්‍ය සේවකයන්ගෙන් ඉල්ලීමක් කළේය. “කෘෂි ක්ෂේත්‍රයේ දෙවන පරපුරක් බිහි නොවීම ගැටලුවක්. යටිතල පහසුකම් සංවර්ධනය නොවීම සහ නිසි වෙළෙඳ ‍පොළක් නොතිබීම, වෙ‍ළෙඳපොළ ඒකාධිකාරිය හා පවතින පහසුකම් නිසි අයුරින් කළමනාකරණය නොවීම ඊට බලපා තිබෙනවා. ක්ෂේත්‍රයේ ගැටලුවලට විසදුම් දෙමින් කෘෂිකර්මාන්තය නගා සිටුවීම කඩිනම් කළ යුතුයි” ජනාධිපතිතුමා පැහැදිළි කළේය. විවිධ නීති රීති සහ තහංචි නිසා ජනතාව පීඩාවට පත්ව සිටිති. එවැනි නීති ලිහිල් කරමින් ජන ජීවිතය පහසු කිරීම රාජ්‍ය සේවකයන්ගේ වගකීම යැයි ද ජනාධිපතිතුමා පැවසීය. “පසුගිය රජයේ වැරදි හෝ අතපසුවීම් වර්තමාන රජයේ නිදහසට හේතුවක් කරගන්නේ නෑ. ඒ අදුරදර්ශී පාලනය නිසා රටට මුහුණදීමට සිදුව ඇති සියලු අභියෝග ජය ගැනීමට සුදානම්. සියලු රාජ්‍ය සේවකයන්ගේ ශක්තිය ඒ සඳහා රජයට අවශ්‍යයි” ජනාධිපතිතුමා කීය. එස්. මහානාම, අශෝක අලවත්ත අමාත්‍යාංශ ලේකම්වරු , සමෘද්ධි අධ්‍යක්ෂ ජනරාල්, සමෘධි මහා සංගමයේ ලේකම් ජගත් කුමාර සුමිත්‍රආරච්චි මහතා සහ සමස්ත ලංකා සමෘද්ධි සංවර්ධන හා කෘෂිකර්ම පර්යේෂණ නිෂ්පාදන සහකාර නිලධාරී සංගමයේ සාමාජිකයෝ හමුවට එක්ව සිටියහ."
    },
    {
        "content": "සෞඛ්‍ය සේවාවේ මානව සම්පත ඉහළ නැංවීමට පියවර ගනිමින් ගුණාත්මක සෞඛ්‍ය සේවාවක් ජනතාවට ලබාදීමේ අරමුණ පෙරදැරිව සෞඛ්‍ය හා දේශීය වෛද්‍ය සේවා, කාන්තා හා ළමා  කටයුතු සහ සමාජ ආරක්ෂණ අමාත්‍ය පවිත්‍රා වන්නිආරච්ච් මහත්මියගේ උපදෙස් අනුව සෞඛ්‍ය සේවාවේ පරිපූරක හා අතුරු වෛද්‍ය සේවාවේ සහ පුහුණු අභ්‍යාසලාභීන් 1360 කට පත්වීම් ලිපි  ප්‍රදානය   අග්‍රාමාත්‍ය මහින්ද රාජපක්ෂ මහතාගේ ප්‍රධානත්වයෙන් සහ සෞඛ්‍ය හා දේශීය වෛද්‍ය සේවා, කාන්තා හා ළමා කටයුතු සහ සමාජ ආරක්ෂණ අමාත්‍ය පවිත්‍රා වන්නිආරච්ච් මහත්මියගේ සහභාගීත්වයෙන් අරලියගහ මන්දරයේ දී සිදු කෙරිනි.  ජනාධිති ගෝඨාභය රාජපක්ෂ මහතාගේ “සෞභාග්‍යයේ දැක්ම” ප්‍රතිපත්ති ප්‍රකාශණයට අනුව නිදහස් සෞඛ්‍ය සේවාවේ මානව සම්පත ඉහළ නංවමින් සුව සේවාවේ ගුණාත්මකභාව ඉහළ  නැංවීමට ද ඒ අනුව කටයුතු සැළසේ.   ඒ අනුව පරිපුරක හා අතුරු වෛද්‍ය සේවයේ කාර්ය මණ්ඩලය යටතේ විකිරණ ශිල්පී 30 ක්, භෞත චිකිත්සක 10 ක්, වෘත්තීය චිකිත්සක 28 ක් ද, අතුරු වෛද්‍ය සේවාව යටතේ පවුල් සෞඛ්‍ය  සේවා 538 ක්, මහජන සෞඛ්‍ය පරීක්ෂක 266 ක්, පාසල් දන්ත චිකිත්සක 48 ක්, අක්ෂි තාක්ෂණවේදී 18 ක්, දන්ත චිකිත්සක 04 ක් වශයෙන් 942 කට පත්වීම් ලිපි ප්‍රදානය කෙරිනි.  උපාධාධාරීන් අභ්‍යාසලාභී පුහුණුවට බදවා ගැනීම යටතේ වෛද්‍ය රසායානාගාර කාර්මික විද්‍යාඥ 147 ක්, ඖෂධවේදී 95 ක්, භෞත චිකිත්සක 120 ක්, විකිරණ ශිල්පී 56 ක් වශයෙන් 418 කට  පුහුණුවට බදවා ගැනීමේ පත්වීම් ප්‍රදානය කෙරිනි.  මෙම අවස්ථාවට දේශිය වෛද්‍ය රාජ්‍ය අමාත්‍ය ප්‍රියංකර ජයරත්න මහතා, සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය අනිල් ජාසිංහ මහතා, සෞඛ්‍ය ලේකම් භද්‍රානි ජයවර්ධන මහත්මිය  ඇතුලු අමාත්‍යාංශයේ නිලධාරීන්, වෘත්තීය සමිති නායකයින් ඇතුලු පිරිසක් එක්ව සිටියහ."
    },
    {
        "content": "ග්‍රාම නිලධාරින් වෙනුවෙන් ග්‍රාම නිලධාරී සේවා ව්‍යවස්ථාවක් සකස් කිරීමට කටයුතු කරන බවත්, ඒ සඳහා දැනට අවශ්‍යව ඇත්තේ කැබිනට් අනුමැතිය ලබා ගැනීම පමණක් බවත් අග්‍රාමාත්‍ය මහින්ද රාජපක්ෂ මහතා පැවසීය. ඒ මහතා මෙසේ පැවසූයේ ඊයේ ( 21) දින මහනුවර උඩරට කලා සංගම් ශාලාවේ දී පැවැති ග්‍රාමනිලධාරින්ගේ ජාතික සම්මේලනයට එක් වෙමිනි. එහිදී වැඩි දුරටත් අදහස් දැක්වූ අග්‍රාමාත්‍ය මහින්ද රාජපක්ෂ මහතා මෙසේ ද පැවසීය. ''අතීතයේ තිබුණ දුරයා කියන තනතුරේ ඉඳලා එක එක පළාත්වලට එක එක නම්වලින් මේ තනතුර හඳුන්වලා පස්සේ ඒ සියල්ලම 1943 අංක 11 දරන ආඥා පනත යටතේ බ්‍රිතාන්‍ය ආණ්ඩුව විසින් එඅහෝසි කළා. අහෝසි කරලා එක තනතුරු නාමයක් ඔවුන්ට ලබා දුන්නා. 'මුලාදෑනි' කියන නාමය ලැබුණේ එහෙම. එතනදි ගමේ ගෙයක් තියෙනවා ද කියන එක තමයි පළමුවැනි සුදුසුකම ලෙස සැළකුවේ. ඒ මුලාදෑනි තනතුරට ඉහළින් දකුණ සහ බස්නාහිර ප්‍රදේශවලට - මුදලි, නැගෙනහිර ප්‍රදේශයට - වන්නියා, උඩරට ප්‍රදේශයට - රටේ මහත්තයා, මන්නාරම් ප්‍රදේශයට - දිස්ත්‍රික් අධිකාරී, යාපනයට - මනිඅගර් ලෙස පත් කරන්න එදා බ්‍රිතාන්‍ය රජය කටයුතු කළා. 1964 අංක 01 දරන පනතින් ගම්මුලාදෑනි තනතුර අහෝසි කරලා 'ග්‍රාම සේවක' තනතුර ඇති කළා. මම ගියපාර ආපු වෙලාවක කතාවක් කිව්වා. ගම්මුලාදෑනිවරුන් සියලු දෙනා එකතු වුණා කොළඹ ප්‍රසිද්ධ ශාලාවකට. එකතුවෙලා තනතුර අහෝසි කරපු හිතේ අමාරුවට කටට ශක්තිය එහෙම අරගෙන කවියක් කිව්වා. ඒ කවිය ආපහු මතක් කරන්න මහන්සි ගත්තත් මතක් වුණේ නෑ. ඒත් ඒ කවියේ අදහස වුණේ ගම්මුලාදෑනියා එදා ගමට එන හැම කෙනෙක්වම දන්නවා. කෝච්චියෙන් බැහැලා ආවා නම් ඒ ආපු පුද්ගලයාව දන්නවා. ඒ පුද්ගලයා නැවතිච්ච ගෙදර ගැන දන්නවා. ආපු හේතුවත් දන්නවා. ඒ ආකාරයට ගම්මුලාදෑනියාට ගම පිළිබඳව හොඳ අවබෝධයක් තිබුණා. ඔවුන් සමඟ පොලිසියත් ඉතාම කිට්ටුවෙන් වැඩ කළා. ඒක නිසාම ඒ කවිය අවසන් කළේ මීට පස්සේ උඹලාගේ ගෙවල්වලට ඇවිල්ලා කවුරු මොනවා කරලා ගියත් උඹල දන්නේ නෑ කියලා. කොහොම වුණත් ගම්මුලාදෑනියා ගම්වැසියන්ගේ උපතේ සිට මරණය දක්වා ඔහුගේ රාජකාරිය කරනවා. ගමේ වැදගත්ම තනතුර වගේම විශේෂයෙන්ම ජනතාවට සේවය කරන තනතුරක් ලෙස ග්‍රාම නිලධාරියාව හඳුන්වා දෙන්න පුළුවන්. ග්‍රාම සේවක කියන නම 'ග්‍රාම නිලධාරියා' කියලා ආපහු වෙනස් වුණේ 1993 දි. ග්‍රාම නිලධාරියා විටෙක ගමේ ආරක්ෂකයා, තවත් විටෙක ගමේ නිසි බලධාරියා වුණා. ඒ වගේම විටෙක ගමේ දුක්ගන්නාරාල ලෙස කටයුතු කළා. දැන් බලන්න බෝම්බයක් ගැන වාර්තා වුණා. ඒක වාර්තා කළේ ග්‍රාම නිලධාරියෙක්. අද ඔහුට විශේෂ පිළිගැනීමක් ලබා දුන්නා. ඒ කියන්නේ ඔහු කෙතරම් දුරට ගමේ ආරක්ෂාව පිළිබඳව කටයුතු කරනවා ද කියන එක. මම එකඟ නොවන එක කාරණයක් තියෙනවා. ඉස්සර ගමේ පුද්ගලයෙක් ගමට පත් කළා. එතකොට ඔහු ගමට වග කියනවා. අද සමහර වෙලාවට ග්‍රාම නිලධාරියා වැඩ කරන්නේ තමන්ගේ ගමේ නෙමෙයි, අනුන්ගේ ගමේ. අනුන්ගේ ගමට යනකොට වෙලාවත් ටිකක් පරක්කු වෙනවා. ඔහු හෝ ඇය වැඩ කරන්න ඕනේ තමන්ගේ ගමේ. මොකද ඔහුට ගමේ හිතවතුන්ට ගමේ නෑයන්ට වගකීමක් තියෙනවා. මේ අඩුපාඩු පිළිබඳව කල්පනා කළ යුතු යැයි මම විශ්වාස කරනවා. මේ ආණ්ඩුවට තවම මාස 03යි. අවුරුදු 05ට දුන්න පොරොන්දු මේ දවස් ටිකෙන් කරන්න තමයි සමහරුන්ගේ කල්පනාව. ඊයේ පාර්ලිමේන්තුවට අතුරු සම්මත ගිණුමක් ගෙනාවේ අපි ගත්ත ණය බේරන්න නෙමෙයි. පසුගිය අවුරුද්දේ ගත්ත ණය බේරන්න. සිංහල අලුත් අවුරුද්දට සේවකයන්ගේ පඩි ගෙවලා අවුරුදු කන්න, අලුත් ඇඳුම් ටිකක් අරගෙන දරුවන් එක්ක කිරිබත් ටිකක් කන්න අපි සල්ලි ටිකක් ගමට යවන්න ලෑස්ති වෙනකොට විපක්ෂය ඒකට විරුද්ධ වුණා. එහෙම කරලා අපිව පරද්දන්න පුළුවන් වෙයි කියලා එයාලා හිතනවා. නමුත් ඊට වඩා පළපුරුදු දේශපාලන කණ්ඩායමක් අද ආණ්ඩු පක්ෂයේ ඉන්නවා. විපක්ෂයේ තියෙන කුහක කම නිසා ගමේ මිනිස්සුන්ට දරුවන් එක්ක අලුත් අවුරුද්ද සතුටින් සමරන්න තිබුණ අවස්ථාව වැළකුණා. විපක්ෂයක ඉන්නවා කියන එකෙන් අදහස් කරන්නේ හැම දේකටම විරුද්ධ වෙන එක නෙමෙයි. ජාතියට රටට සේවයක් වෙනවා නම් ඒ තීන්දු එක්ක එකතුවෙලා වැඩ කරන්න ඕනේ. හැබැයි මම නම් හිතුවේ මගේ පුද්ගලික මතය වුණේ මේ මාස තුනත් ඒ කට්ටියටම කරගෙන යන්න කියන එක. නමුත් වැඩි දෙනාගේ කැමැත්ත වුණේ මේ වැඩපිළිවෙල භාර අරගෙන කරගෙන යන්න. හැබැයි ඒ භාර ගත්ත නිසා අපිට ගමකට නිවාසය බැගින් නිවාස ලක්ෂයක් හදන්න අවස්ථාව ලැබුණා. ලක්ෂයකට රැකියා අවස්ථා ලබා දීමේ වැඩපිළිවෙලට යන්න හැකි වුණා. රජයේ රැකියාවක් දීමෙන් අපි බලාපොරොත්තු වන්නේ ඔවුන්ව දුප්පත්කමින් මුදවා ගැනීම. මේ නිසා ඒ කටයුතුවල දී ඔබට විශාල වගකීමක් තියෙනවා. ඒ වගකීම් ඔබ ඉටු කරයි කියලා අපි බලාපොරොත්තු වෙනවා. ඒ වගේම සේවා ව්‍යවස්ථාව පැහැදිලිවම අපි ක්‍රියාවට නංවන බව නැවත මතක් කරමින් ඔබ සියලු දෙනාටම සුබ ආනගතයක් ප්‍රාර්ථනා කරනවා. මෙහිදී ශ්‍රී ලංකා ග්‍රාම නිලධාරින්ගේ සංගමය විසින් සකස් කළ ග්‍රාම නිලධාරී සේවා ව්‍යවස්ථාව හා සමරු කලාපය අග්‍රාමාත්‍යතුමන් වෙත පිළිගැන්වූ අතර, ජාතික හා ජාත්‍යන්තර මට්ටමේ හැකියාවන් පෙන්නුම් කළ ග්‍රාම නිලධාරීන් සඳහා සම්මාන සහ සහතික පත්‍ර පිළිගැන්වීම ද අග්‍රාමාත්‍යතුමන් අතින් සිදු විය. මෙම අවස්ථාවට මල්වතු පාර්ශ්වයේ අනු නායක නියංගොඩ ශ්‍රී විජිතසිරි අනුනායක හිමිපාණන්වහන්සේ, අස්ගිරි පාර්ශ්වයේ අනුනායක ආනමඩුවේ ධම්මදස්සි නාහිමිපාණන් වහන්සේ, සහ කෙහෙළිය රඹුක්වැල්ල, මහින්දානන්ද අලුත්ගමගේ, ලොහාන් රත්වත්තේ, යන අමාත්‍යවරුන් ද අනුරාධ ජයරත්න, ආනන්ද අලුත්ගමගේ යන මන්ත්‍රීවරුන් ඇතුළු ගිහි පැවිදි විශාල පිරිසක් සහභාගී වූහ"
    },
    {
        "content": "ජාතික නිදහස් පෙරමුණේ නායක අමාත්‍ය විමල් වීරවංශ මහතාගේ පාර්ලිමේන්තු දිවියට 20 වසරක් සම්පූර්ණවීම නිමිත්තෙන් අද (22) පස්වරුවේ කොළඹ නෙළුම් පොකුණ රඟහලේ පැවති උත්සවයේ ප්‍රධාන ආරාධිතයන් ලෙස ජනාධිපති ගෝඨාභය රාජපක්ෂ මැතිතුමා සහ අග්‍රාමාත්‍ය මහින්ද රාජපක්ෂ මැතිතුමා එක් වූහ. “විසි වසක වීරවංශය” මැයෙන් එය සංවිධාන කර තිබිණ. විමල් වීරවංශ මහතාගේ දේශපාලන දිවිය අලලා ඉසුරු ප්‍රසංග මහතා විසින් රචිත “විමල් -යුගකාරකත්වයේ භූමිකාව” කෘතිය ජනාධිපතිතුමාට සහ අග්‍රාමාත්‍ය මහින්ද රාජපක්ෂ මැතිතුමා වෙත පිළිගැන්වීම ද මෙහිදී සිදු විය. රට ත්‍රස්තවාදීන්ගෙන් නිදහස් කර ගැනීම, සංවර්ධන මාවතට ගෙන ඒම සහ රටේ අභිමානය වෙනුවෙන් පෙනී සිටිම යන කරුණුවලදි තමා සහ විමල් වීරවංශ මහතා මුහුණ දුන් අභියෝග සහ ගැටලු පිළිබඳව අග්‍රාමාත්‍ය මහින්ද රාජපක්ෂ මැතිතුමා රැස්ව සිටී පිරිස අමතමින් සිහිපත් කළේය. ගෝඨාභය රාජපක්ෂ මැතිතුමා අති බහුතර කැමැත්තෙන් ජනාධිපති ධූරයට පත් කිරීම දක්වා ක්‍රියාවලියට බාධක ජය ගනිමින් පැමිණි ගමන් මග ශක්තියක් වූ බවද අග්‍රමාත්‍යවරයා කියා සිටියේය. රැස්ව සිටී පිරිසට ස්තූතිය පළ කළ අමාත්‍ය වීරවංශ මහතා රටට රාජ්‍ය අහිමිවීමේ අවදානමකට ලක්ව තිබූ මොහොතක ගෝඨාභය රාජපක්ෂ මැතිතුමා රාජ්‍ය නායකත්වයට පත් කර ගැනීමට හැකි වූ බව කියා සිටියේය. කැලණිය විශ්ව විද්‍යාලයේ සංස්කෘති අධ්‍යයන අංශයේ ජ්‍යෙෂ්ඨ කථිකාචාර්ය මහාචාර්ය පූජ්‍ය ඉදුරාගාරේ ධම්මරතන හිමි සහ පුරාවිද්‍යා පශ්චාත් උපාධි ආයතනයේ ජ්‍යෙෂ්ඨ මහාචාර්ය රාජ් සෝමදේව මහතා විශේෂ දේශන කළහ. මැති ඇමතිවරු, විද්වතුන්, කලාකරුවන් ඇතුළු පිරිසක් උත්සවයට එක්ව සිටියහ."
    },
    {
        "content": "අමතර අය කිරීම් සහ වත්මන් බදු අනුපාත වැඩි කිරීම අත් හිටුවන්නැයි ජනාධිපති ගෝඨාභය රාජපක්ෂ මැතිතුමා පළාත් සභා සහ පළාත් පාලන බලධාරීනට දැනුම් දෙයි. සමස්ත පළාත් පාලන අනුපාත සහ ගෙවීම් ව්‍යුහය විමර්ශනය කොට (19) සිට දින 30ක් ඇතුළත එය සරල කරන ලෙස එතුමා උපදෙස් දී තිබේ. ජනාධිපතිතුමාගේ විධානය ජනාධිපති ලේකම් ආචාර්ය පී.බී. ජයසුන්දර මහතා විසින් සියලුම ආණ්ඩුකාවරුන්ට සහ ප්‍රධාන ලේකම්වරුන්ට දැනුම් දී ඇත. රටේ සමස්ත බදු සහ බදු නොවන පද්ධති සරල කිරීමට රජය උත්සාහ ගනී. ජන ජීවිතය පහසු කිරීම, ගනුදෙනු පිරිවැය අඩු කිරීම, දූෂණ සහ අක්‍රමිකතා පිටු දැකීම සහ කුඩා ආයතනවල සිට මහා පරිමාණ සමාගම් දක්වා ව්‍යාපාර සඳහා හිතකර පරිසරයක් නිර්මාණය කිරීම ඇතුළු අරමුණු ජය ගැනීම ඉන් අපේක්ෂා කෙරේ. රජයේ සමස්ත සංවර්ධන දැක්ම සහ ඊට පාදක උපාය මාර්ග අඩාලකරමින් පළාත් සභා සහ පළාත් පාලන ආයතන විවිධ බදු, අනුපාත සහ අයකිරීම් පුළුල් කරන බව පෙනී ගොස් ඇතැයි ලේකම්වරයා සිය නිවේදනයෙන් කියා සිටී. පළාත් සභා සහ පළාත් පාලන ආයතන විසින් පනවා ඇති බහු අනුපාත බදු සහ ගෙවීම් වෙනුවට ජන ජීවිතය පහසු කිරීමට සරල, පාරදෘශ්‍ය හා දැරිය හැකි අයකිරීම් ව්‍යුහයක් හඳුන්වාදෙන ලෙසට ද ජනාධිපති ලේකම්වරයා ආණ්ඩුකාරවරුන්ට දැනුම් දී තිබේ. විමධ්‍යගත පාලන ඒකකවල ආදායම් අවශ්‍යතා රජය පිළිගන්නා නමුත් මූල්‍ය විමධ්‍යගතකරණය සහ ආදයම් බෙදාගැනීමේ ක්‍රමවේදය ජාතික ප්‍රතිපත්ති ව්‍යුහය සමග සමපාත විය යුතු බව ද ආචාර්ය ජයසුන්දර පෙන්වා දෙයි."
    },
    {
        "content": "දක්ෂිණ අධිවේගී මාර්ගයේ, මාතර සිට මත්තල දක්වා දිගුව අද (23) ජනාධිපති ගෝඨාභය රාජපක්ෂ මහතාගේ සහ අග්‍රාමාත්‍ය මහින්ද රජපක්ෂ මහතාගේ ප්‍රධානත්වයෙන් ජනතා අයිතියට පත් කිරීමට මේ වනවිට සියල්ල සූනම් කොට තිබේ. දක්ෂිණ අධිවේගී මාර්ගයේ සම්පූර්ණ දිග කිලෝමීටර 219ක් වෙයි. මෙය ශ්‍රී ලංකාවේ එකවර ඉදිකෙරුණු ලැබූ දීර්ගතම අධිවේගී මාර්ගය වෙයි.ශ්‍රී ලංකාවේ දීර්ඝතම ගුවන් පාලම්වලින් මාර්ගය සමන්විත වෙයි. රක්ෂිතවලට කිසිදු හානියක් නොකොට ගුවන් පාලම් ඉදිකර තිබීම විශේෂත්වයයි.  මෙම අධිවේගී මාර්ග කොටසේ මුළු දිග ප්‍රමාණය කිලෝමීටර 96කි.මෙහි ඉදිකිරීම් කොටස් හතරකින් සිදු කොට තිබේ. මාතර -බෙලි අත්ත දක්වා කොටස,බෙලි අත්ත සිට වැටිය දක්වා කොටස, වැටොය සිට අන්දරවැව දක්වා කොටස, අන්දරවැව සිට මත්තල සිට හම්බන්තොට දක්වා කොටසයි. මේ අවස්ථාවට අතිපූජ්‍ය මහා සංඝරත්නය ඇතුළු ආගමික පූජවරු,මැති ඇමැතිවරු,මෙන් ම සම්භාවනීය අමුත්තන් රැසක් හා මහජනතාව එක්ව සිටියි."
    },
    {
        "content": "පෙබරවාරි මස 24 වන දිනට යෙදෙන ආචාර්ය ඇස්.පණීභාරතයන්ගේ සියවන ජන්ම දිනය වෙනුවෙන් බුද්ධ ශාසන, සංස්කෘතික හා ආගමික කටයුතු අමාත්‍යංශය, සංස්කෘතික කටයුතු දෙපාර්තමේන්තුව, ශ්‍රී ලංකා කලා මණ්ඩලය හා රාජ්‍ය නර්තන හා මුද්‍රා නාට්‍ය උපදේශක සභාව එක්ව සංවිධානය කරන ජාතික නර්තන දින සැමරුම් උළෙල පෙබරවාරි මස 24 වන දින පෙ.ව.10.00 ට අග්‍රාමත්‍ය මහින්ද රාජපක්ෂ මහතාගේ ප්‍රධානත්වයෙන් ශ්‍රී ලංකා පදනම් ආයතනයේදී පැවැත්වීමට නියමිතය. එදින ප්‍රවීණ ගේයපද රචක බණ්ඩාර ඇහැලියගොඩගේ සංස්කරණය කරන ලද ආචාර්ය පණීභාරතයන් පිළිබඳ ලියැවුණු “ගුරුදේව පණීභාරත” ග්‍රන්ථය ජනගත කිරීම හා සමරු මුද්දරයක් නිතුක් කිරීමට කටයුතු යොදා ඇත. ඉන්දියාවේ ශාන්ති නිකේතනයේ හා කේරළයේ කලා මණ්ඩලයේ අධ්‍යාපනය ලද එතුමා ශ්‍රී ලංකාවේ සෞන්දර්ය ආයතනයේ ප්‍රධානියා ලෙස වසර ගණනාවක් කටයුතු කළ අතර උඩරට ,පහතරට, සබරගමු යන සම්ප්‍රදායන් තුනම ප්‍රගුණ කර ඇත. ගැමි නැටුම්, නාරිලතා ,ගොයම් කැපීම, වැනි නර්තන හා හත්පත්තිනි , පොරපොල් පිටිය, ග්‍රහ අපලය වැනි මුද්‍රා නාට්‍යයද නිර්මාණය කළ එතුමා දක්ෂ වාදකයෙකු, කථක් හා මණිපුරි ශිල්පියෙක් ද වන අතර චිත්‍ර ශිල්පයට හා මෘදංගම් වාදනයට ඉමහත් දක්ෂතාවයක් දැක්වු අතර එතුමා ප්‍රවීණ බලි ඇදුරකුද වේ."
    },
    {
        "content": "කොරෝනා වෛරසයෙන් ආසාදිත රෝගින් 50 දෙනෙකු වාර්තා වී ඇති බවත් ආසාදනය වි ඇතැයි සැක සහිත 212 පුද්ගලයින් ප්‍රතිකාර ලබන බව සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය අනිල් ජාසිංහ මහතා අද (18) රාජගිරියේ පිහිටි කොරෝනා මැඩලීමේ ජාතික මධ්‍යස්ථානයේ දී පැවසීය. එසේම අද දිනයේ පමණක් ආසාදිතයින් 09ක් අඳුනා ගෙන ඇතැයි ද ඒ මහතා පැවසිය."
    },
    {
        "content": "රට තුළ ක්‍රියාත්මක සෞඛ්‍ය ආරක්ෂණ වැඩපිළිවෙළ ශක්තිමත්ව තව දුරටත් ඉදිරියට රැගෙන යාමේ අරමුණෙන් ගරු අග්‍රාමාත්‍ය මහින්ද රාජපක්ෂ මැතිතුමා මුදල් අමාත්‍යවරයා ලෙස ලබා දුන් උපදෙස් පරිදි ආනයනික මුඛ ආවරණ සහ ආනයනික විෂබීජ නාශක සඳහා මෙතෙක් අය කෙරුණු තීරු බද්ද සහ අනෙකුත් බදු අද (18) මධ්‍යම රාත්‍රියේ සිට ක්‍රියාත්මක වන පරිදි ඉවත් කිරීමට රජය තීරණය කර තිබේ. ඒ අනුව අදාළ ආනයනික භාණ්ඩ විශේෂ වෙළෙඳ භාණ්ඩ බදු පනතට යටත් කර ඇත. දැනට රට තුළ ක්‍රියාත්මක සෞඛ්‍ය ආරක්ෂණ වැඩපිළිවෙළ හේතුවෙන් අදාළ භාණ්ඩ වෙත ඇති වී තිබෙන අධික ඉල්ලුම සැලකිල්ලට ගනිමින් මුදල් අමාත්‍යවරයා මෙම තීරණය ගෙන තිබේ."
    },
    {
        "content": "20 සිට 27 දක්වා නිවසේ සිට වැඩ කරන සතියක් ලෙස නම් කෙරේ ... මාර්තු 20 , හෙට සිට 27 දක්වා කාලය රාජ්‍ය, පෞද්ගලික දෙඅංශය සඳහාම නිවසේ සිට වැඩකරන සතියක් ලෙස රජය විසින් ප්‍රකාශයට පත් කොට ඇත.   මේ පිළිබඳ වැඩි විස්තර පසුව දැනුම් දෙනු ලැබේ."
    },
    {
        "content": "මාර්තු 20 , හෙට සිට 27 දක්වා කාලය රාජ්‍ය, පෞද්ගලික දෙඅංශය සඳහාම නිවසේ සිටවැඩකරන සතියක් ලෙස රජය විසින් ප්‍රකාශයට පත් කොට ඇත. ඒ පිළිබඳව ජනාධිපති ලේකම් විසින් නිකුත් කර ඇති චකේලේඛය"
    },
    {
        "content": "පැතිරීම වැලැක්වීමේ ජාතික ක්‍රියාන්විත මධ්‍යස්ථනය මඟින් අද (19) නිකුත් කළ මාධ්‍ය නිවේදනය"
    },
    {
        "content": "පාර්ලිමේන්තු මහ මැතිවරණය නියමිත පරිදි අප්‍රේල් 25 දින පැවැත්වීමට නොහැකි බව මැතිවරණ කොමිෂන් සභාවේ සභාපති මහින්ද දේශප්‍රිය මහතා පැවසීය. මෙයට හේතුව කොරෝනා වෛරස් රෝගය පැතිර යාමේ අවදානම බවත් තත්වය පාලනය වන තුරු මැතිවරණයක් පැවැත්වීම ගැන සිතිය නොහැකි බවත්, ඒ මහතා පැවසුවේ මැතිවරණ කොමිෂන් සභා කාර්යාලයේ අද(19) පස්වරුවේ පැවති මාධ්‍ය සාකච්ඡාවේදීය. මැතිවරණය කල් දැමූ පසුව එය යළි පැවැත්විය හැක්කේ නියමිතව තිබූ දිනයට දින 14ක් ගතවූ පසුව බවද ඒ මහතා කීය. තැපැල් ඡන්ද අයදුම්පත් කැඳවීම, තැපැල් ඡන්ද පැවැත්වීම, මැතිවරණ නිලධාරීන් පුහුණු කිරීම ආදිය පිළිබඳව කොමිෂන් සභාව විසින් කාල සටහනක් සකස් කොට තිබුණි. එහෙත් කොවිඩ් - 19 වෛරසය පැතිරී යාම නිසා රජය නිවාඩු දිනයන් ප්‍රකාශයට පත් කිරීම හේතුවෙන් එම කාලසටහන දැන් වෙනස් වී තිබේ.මැතිවරණය පැවැත්වීමට සුදුසු යැයි සෞඛ්‍ය බලධාරීන් හෝ ලෝක සෞඛ්‍ය සංවිධානය හෝ කියාසිටියත් ඉහත කී කරුණු අනුව අප්‍රේල් 25 වැනිදා මැතිවරණය පැවැත්වීමට කොමිෂන් සභාවට හැකියාවක් නොමැති බවද දේශප්‍රිය මහතා සඳහන් කළේය. මහ මැතිවරණය සඳහා නාම යෝජනා භාර ගැනීම අද (19) දහවල් 12ට අවසන් වූ නමුත් ප්‍රතික්ෂේප වූ නාම යෝජනා ඉවත් කොට අපේක්ෂක අංක හා ඡන්ද මධ්‍යස්ථානවල නම් ඇතුලත් ගැසට් පත්‍රය නිකුත් කිරීමට තව දින කිහිපයක් ගතවනු ඇති බවත්,  පැවසූ සභාපතිවරයා බොහෝ දුරට සඳුදා පමණ වන විට එය නිකුත් කළ හැකිවනු ඇතැයි ද කීය. නාමයෝජනා ඇතුලත් ගැසට් පත්‍රය ප්‍රසිද්ධ කරන තෙක් මැතිවරණය කල් දැමීම ප්‍රකාශයට පත් කිරීමට මැතිවරණ පනතේ විධිවිධාන අනුව නොහැකි බවත් කී දේශප්‍රිය මහතා මැතිවරණය පැවැත්වෙන දිනය මාර්තු 26 වනදා ප්‍රකාශයට පත් කිරීමට බලාපොරොත්තු වන බවත් පැවසීය. එසේ වුවද මැතිවරණය පැවැත්වීමේ දිනය අවසන් වශයෙන් තීරණය වන්නේ කොවිඩ් - 19 හෙවත් කොරෝනා වෛරසයේ ව්‍යාප්තිය අනුව බවද ඒ මහතා අවධාරණය කළේය. අද භාරගනු ලැබූ නාමයෝජනා වලින් දේශපාලන පක්ෂ ගණනාවක හා ස්වාධීන කණ්ඩායම් රාශියක නාමයෝජනා පත්‍ර ප්‍රතික්ෂේප වී තිබෙන බවද, සභාපතිවරයා මාධ්‍යවේදියකුගේ ප්‍රශ්ණයකට පිළිතුරු වශයෙන් පැවසීය. මැතිවරණ කොමිෂන් සභාවේ සෙසු සාමාජිකයින් වන ජනාධිපති නීතිඥ නලින් අබේසේකර හා මහාචාර්ය රත්නජීවන් හූල් යන මහත්වරුන් ඇතුළු කොමිෂමේ උසස් නිලධාරීහුද මෙම මාධ්‍ය හමුවට එක්ව සිටියහ."
    },
    {
        "content": "නැවත දැනුම් දෙන තුරු වත්තල හා ජාඇලට රාත්‍රී 10.00 සිට පොලිස් ඇදිරි නීතිය පැනවෙයි"
    },
    {
        "content": "අද පස්වරු 06.00 සිට සඳුදා පෙරවරු 06.00 දක්වා මුළු දිවයිනටම ඇඳිරි නීතිය.... අද (මාර්තු 20) පස්වරු 06.00 සිට සඳුදා (23) වන දා පෙරුවරු 06.00 දක්වා මුළු දිවයිනටම බල පැවැත්වෙන ලෙස ඇඳිරි නීතිය පනවා ඇතැයි ජනාධිපති කාර්යාලය නිවේදනය කරයි."
    },
    {
        "content": " රැඳවියන්ගේ රක්ෂිත කාලය දීර්ඝ කිරීම වීඩියේ තාක්ෂණයෙන් කොරෝනා හෙවත් COVID -19 වෛරසය රට තුළ ව්‍යාප්තිය වැළැක්වීම සඳහා  (19) සිට සතියක් නඩු කටයුතු සිදුවන ආකාරය පිළිබඳ නිර්නායක ඇතුළත් විශේෂ චක්‍ර ලේඛයක් අධිකරණ සේවා කොමිසන් සභාව විසින් නිකුත් කර තිබේ. වාණිජ මහා අධිකරණ, මහා අධිකරණ, සිවිල් අභියාචනාධිකරණ, දිසා අධිකරණ, මහේස්ත්‍රාත් අධිකරණ සහ කම්කරු විනිශ්චය සභාවල අද (19) සිට 27 දක්වා පැවැත්වෙන නඩු කටයුතු ඉලක්ක කර චක්‍රෙල්ඛය නිකුත් කර ඇත. හදිසි සහ අත්‍යාවශ්‍යය යැයි විනිසුරු විසින් තීරණය කරනු ලබන නඩු හැර කිසිඳු නඩුවක් විවෘත අධිකරණයේ නොකැඳවන ලෙස දැනුම් දී තිබේ. යොදාගත් සියලු නඩු වෙනත් දිනවල කැඳවන අතර ඇප ලබාගැනීම් සඳහා වන ඇප ඉල්ලීම් පමණක් සාමාන්‍ය පරිදි සිදු කෙරේ. නීතිඥවරයෙක් ඉතා හදිසි අවශ්‍යතාවක් හේතුවෙන් නඩුවක් කැඳවීමට ඉල්ලීමක් සිදු කරන්නේ නම් පෙ.ව. 10.00 ට පෙර මෝසමකින් කරන ඉල්ලීම් පමණක් සලකා බැලෙන බව ද කොමිසම දැනුම් දෙයි. එසේම රක්ෂිත බන්ධනාගාරයේ සිටින රැඳවියන්ගේ රක්ෂිත කාලය දීර්ඝ කිරීම ඔවුන් අධිකරණය වෙත නොකැඳවා විඩීයෝ තාක්ෂණයෙන් සිදුකරන ලෙස ද උපදෙස් දෙයි. පොලිස් ඇප දීම් සම්බන්ධයෙන් ඇති ප්‍රතිපාදන හැකිතාක් ක්‍රියාත්මක කළ යුතු අතර ඒ සඳහා මහේස්ත්‍රාත්වරු අදාළ පොලිස් බල ප්‍රදේශයේ පොලීසිය සමග නිසි සම්බන්ධීකරණයක් පවත්වා ගත යුතුය. ජනතාව ඒකරාශීවීම් හැකිතාක් අඩු කරමින් කොරෝනා වෛරසය පැතිර යාම වැළැක්වීම ඉලක්ක කරගෙන අධිකරණ සේවා කොමිෂන් සභාව චක්‍රෙල්ඛය නිකුත් කර තිබේ."
    },
    {
        "content": "අපි මේ ක්‍රියාමාර්ගය අරගෙන තියෙන්නේ ඔබගේත්, දරුවන්ගේත් ජීවිත ආරක්ෂාව වෙනුවෙන්.අපි ජාතියක් වශයෙන් මේ විපත්ති අවස්ථාවේ එකට සිටිමු යැයි අග්‍රාමාත්‍ය මහින්ද රාජපක්ෂ මහතා විශේෂ ප්‍රකාශයක් කරමින් පවසයි. අග්‍රාමාත්‍යවරයා ඊයේ (20) මේ බව සඳහන් කළේ, කොරෝනා වෛරසය ව්‍යාප්ත වීම සම්බන්ධව රජයක් ලෙස ගෙන ඇති පියවර පිළිබඳ පැහැදිළි කරමින් මෙසේ කීය.       අති පූජනීය මහා සංඝරත්නයෙන් අවසරයි./   සෙසු ආගමික පූජක උතුමනි/ මිත්‍රවරුනි/ ආදරණීය දුවා දරුවනි/   මුළු ලෝකයම කොරෝනා වසංගතයට මුහුණ දී සිටින මොහොතක්. මේ තත්ත්වය පාලනය කර ගැනීමට ගත හැකි සියළු පියවර ගෙන තිබෙන බව ඔබ දන්නවා ඇති. මේ වසංගතය පැතිරෙන්න  පටන් ගත්ත මොහොතේ සිට අපි ඒ පිළිබඳ ඉතාම දැඩි අවධානයකින් කටයුතු කළා. රෝගය ආරම්භ වුණ චීනයේ වූහාන් ප්‍රදේශයේ සිටි ලාංකිකයන් ලෝකයේ සෙසු රටවලටත් කලින්  බේරාගෙන ලංකාවට ගෙන ඒමට පුළුවන් වුණේ අපේ ඒ දැඩි අවධානය නිසායි.   ඔබගේ ජීවිතය ගැන තියපු අවධානය මොහොතකටවත් අපි අඩු කළේ නෑ ලංකාවේ වේවා, වෙනත් රටක සිටින ලාංකිකයකු වේවා ඔහුගේ ජීවිතය රකින්න අපි කටයුතු කරනවා. දඹදිව  වන්දනාවේ ගිය පිරිස යළි ලංකාවට ගෙන එන්න අපි සියලු දේ සුදානම් කරලා තියෙන්නෙ ඒ වගකීම නිසායි.   ඒ නිසා රෝගියකු ගැන හෝ රෝගියකු ඇසුරු කළ කෙනෙක් ගැන වාර්තා වුණ වහාම නිරෝධායනය කරන්න අපි පියවර ගත්තා. දහස් ගණන් පිරිස් දින ගණනාවක් එකතැනක රඳවාගෙන කෑම  බීම, ඖෂධ දී නිරෝධායනය කරන්න පුළුවන් වුණේ ඒ අවධානය නිසායි. රටක් හැටියට ඒක ඉතාම දුෂ්කර කාර්යයක් බව අමුතුවෙන් කිව යුතු නෑ.   මොනතරම් බරපතළ වසංගතයක් වුණත්, මොන තරම් දුෂ්කර කාර්යයක් වුණත් රජය කටයුතු කරන්නේ ජනතාවගේ දුෂ්කරතා අවම වෙන ආකාරයට බව මම ඔබට කියන්න ඕනෑ. අපි  දරුවන්ගේ ආරක්ෂාව වෙනුවෙන් පාසල් විශ්ව විද්යාලනිවාඩු දුන්නා. ක්‍රමානුකූලව ගුවන් ගමන් සීමා කරලා, පැමිණීමේ පර්-යන්තය වසා දමා තිබෙනවා. මේවා අපි කළේ රටේ තියෙන  තත්ත්වයත්, ලෝක තත්ත්වයත් සලකා බලා ක්‍රමානුකූලවයි. අපි ඉදිරියට කටයුතු කරන්නෙත් එහෙමයි.   මා ඔබ අමතන මේ මොහොතේ රටටම ඇඳිරිනීතිය පනවල තියෙනවා. ලෝකයේ දරුණුම ත්‍රස්තවාදයට එරෙහිව කටයුතු කරන වකවානුවේ වත් අපිට එකවර රටටම බලපාන ආකාරයට  ඇඳිරිනීතිය පනවන්න වුවමනා වුණේ නෑ. නමුත් කිහිපදෙනකුගේ වගකීමෙන් තොර ක්‍රීයා කලාපය නිසා අද අපිට මේ පියවර ගන්නම සිදුවෙලා තියෙනවා.   මේ මොහොතේ අපි මේ ක්‍රියාමාර්ගය අරගෙන තියෙන්නේ ඔබගේත්, දරුවන්ගේත් ජීවිත ආරක්ෂාව වෙනුවෙන්. යම් දුෂ්කරතාවක් ඇති වෙනවා නම් අපි ඒ පිළිබඳ කනගාටු වෙනවා. ඒ වාගේම ඔබගේ දෛනික ජීවිතයට වුවමනා සියල්ල සම්පාදනය කරන්න අපට පුළුවන්. ඖෂධ ආහාර-පාන ඉන්ධන මාස ගණනකට අවශ්‍ය ප්‍රමාණ අපි සම්පාදනය කරගෙන තියෙනවා. ඒ  ගැන සැක හිතන්න, අනවශ්‍ය කලබලයක් ඇති කර ගන්න වුවමනා නෑ. මා මීට කලින් ප්‍රකාශ කල පරිදි අප රජය කිසිවක් ජනතාවට හංගන්නේ නෑ. රෝගීන් ගැන, රෝගයේ ස්වරූපය ගැන  තොරතුරු ඉතා ඉක්මනින් ජනතාව වෙත ලබා දෙන්නේ අප සියලු දෙනාගේ ආරක්ෂාව සඳහායි.   ලෝකයම ඉතාම දුෂ්කර තත්ත්වයකට මුහුණ දී තිබෙන මේ මොහොතේ ඉතාම කල්පනාකාරීව දුරදිග බලා කටයුතු කරන්න කියා මා ඉල්ලා සිටිනවා. වෛද්‍යවරු දෙන උපදෙස්, රජය දෙන  උපදෙස් නිසි ආකාරයට ඔබ අනුගමනය කළොත් අපිට ඉතාම ඉක්මනින් මේ වසංගතයෙන් ගැලවෙන්න පුළුවන් බව මට විශ්වාසයි. අපි ජාතියක් වශයෙන් මේ විපත්ති අවස්ථාවේ එකට සිටිමු. අප මීට වඩා අභියෝග ජයගත් ජාතියක්. ඔබට අපට එකට එක් වී මේ විපතින් ගැලවීමට ශක්තිය තිබෙන බව මට විශ්වාසයි. ඔබ සැමට තෙරුවන් සරණයි!"
    },
    {
        "content": "ඉන්දියාවේ වන්දනාවේ ගිය බැතිමතුන් 97ක් අද යූ එල්.122 ගුවන් යානාවකින් ශ්‍රීලංකාවට පැමිණ තිබේ.   ඔවුන් සියලු දෙනා මේ වනවිට නිරෝධායන ක්‍රියාවලියට යොමු කොට තිබෙන බව බව කොවිඩ් 19 පැතිරීම වැළැක්වීමේ ජාතික ක්‍රියාන්විත මධ්‍යස්ථනය පවසයි.   කවර ආකරයෙන් හෝ ශ්‍රී ලංකාවට පැමිණ නිරෝධායන ක්‍රියාවලියට යොමු නොවී මඟ හැර සිටින අයවලුන්ට නිරෝධායන ක්‍රියාවලියට යොමුවන ලෙස ඉල්ලා සිටියි."
    },
    {
        "content": "අද (21) දිනය වන විට කොරෝනා ආසාදිතයින් 77ක් හඳුනාගෙන තිබේ. අද දින රෝගීන් 05ක් වාර්තා වූ බව අමාත්‍යවරිය පවසයි.   මේ බව කොවිඩ් 19 පැතිරීම වැළැක්වීමේ ජාතික ක්‍රියාන්විත මධ්‍යස්ථනයේ දී සෞඛ්‍ය අමාත්‍ය පවිත්‍රා වන්නි ආරච්චි මහත්මිය පැවසීය.   මේ වනවිට නිරෝධායන මධ්‍යස්ථන සංඛ්‍යාව 22ක 3063ක් නිරෝධයනයට යොමු වී ඇත."
    },
    {
        "content": "සංචාරක හා අනෙකුත් වීසා බලපත්‍ර කාණ්ඩ මත දැනට ශ්‍රී ලංකාවේ රැඳී සිටින විදේශිකයන්ට අපහසුවකින් තොරව බැහැරව යාම සඳහා අවශ්‍ය කටයුතු සිදු කෙරෙමින් පවතී. මෙය සිදු කරනු ලබන්නේ ශ්‍රී ලංකාව හරහා ක්‍රියාත්මක වන නිත්‍ය ගුවන් ගමන් සහ යොදවා ගත හැකි විශේෂ ගුවන් ගමන් යන ආකාර දෙකම භාවිත කරමිනි. මෙම ගමන් සඳහා පහසුකම් සැලසීමේ ක්‍රමවේදයන් පිළිබඳව අද දින විදේශ සබඳතා ලේකම් රවිනාථ ආර්යසිංහ මහතාගේ ප්‍රධානත්වයෙන් පැවති රැස්වීමක දී සාකච්ඡා කෙරිණි. මෙම රැස්වීමට බටහිර කලාපයේ රටවල් නියෝජනය කරන තානාපතිවරු මෙන්ම, ආරක්ෂක අමාත්‍යාංශය, පොලිස් දෙපාර්තමේන්තුව, ආගමන හා විගමන දෙපාර්තමේන්තුව, ගුවන්තොටුපල හා ගුවන් සේවා, ශ්‍රී ලංකා සංචාරක ප්‍රවර්ධන කාර්යාංශය, සිවිල් ගුවන් සේවා සහ ශ්‍රී ලංකන් ගුවන් සමාගම යන ආයතනවල නියෝජිතවරු ද සහභාගී වූහ. දැනට පනවා ඇති ඇඳිරි නීතිය සැලකිල්ලට ගනිමින්, මෙම මගීන්ට මෙන්ම ඔවුන් ප්‍රවාහනය කිරීම සඳහා ගමන් ගන්නා වාහනය සහ එහි රියදුරු සඳහා ඇඳිරි නීති බලපත්‍ර වෙනුවට තම ගුවන් ටිකට් පත භාවිත කළ හැකි බව වැඩබලන පොලිස්පතිවරයා සහතික කොට ඇත. මෙම ගමන් බිමන් සඳහා සහාය වන ලෙස පිළිගත් කුලී රථ ජාල සහ හෝටල් හිමියන්ගෙන් ඉල්ලා ඇති බව ශ්‍රී ලංකා සංචාරක ප්‍රවර්ධන කාර්යාංශයේ සභාපතිවරයා පැවසීය. ඇතැම් අවස්ථාවල දී සංචාරක නවාතැන්පලවල හිමිකරුවන්ගෙන් මෙන්ම සාමාන්‍ය ජනතාවගේ ඇතැම් පිරිස් වෙතින් ද සංචාරකයින් අත්විඳින ඍණාත්මක ප්‍රතිචාර හේතුවෙන්, වර්තමානයේ දී මෙරට තුළ සිටින ඔවුන්ගේ ජාතිකයින් දිගින් දිගටම මුහුණ දෙන දුෂ්කරතා පිළිබඳව එහි පැමිණ සිටි රාජ්‍යතාන්ත්‍රිකයින් විසින් මෙම රැස්වීමේ දී අවධානය යොමු කරන ලදී. මෙම දුෂ්කර අවස්ථාවේ දී විදේශීය ජාතිකයින්ට ශ්‍රී ලංකාවේ සාම්ප්‍රදායික ආගන්තුක සත්කාරය ලබා දීම සහතික කිරීම සඳහා පොදු පියවර ගන්නා බව ශ්‍රී ලාංකික නියෝජිතායතන අවධාරණය කළේය. එවැනි සිදුවීම් පිළිබඳව කඩිනමින් වාර්තා කොට, ඒවා සම්බන්ධයෙන් කටයුතු කිරීම සහතික කිරීම සඳහා විශේෂ දුරකථන මාර්ග ද පිහිටුවා තිබේ. නිරෝධායන මධ්‍යස්ථාන වෙත රැගෙන යනු ලබන විදේශීය ජාතිකයින් සඳහා විශේෂ සන්නිවේදන පහසුකම් ද සපයා ඇත. මෙම සතිය මුල දී ශ්‍රී ලංකාව විසින් කරන ලද ඉල්ලීමෙන් අනතුරුව, වීසා බලපත්‍ර කල් ඉකුත් වී හෝ කෙටි කලෙකින් කල් ඉකුත් වීමට නියමිතව විදේශයන්හි සිටින ශ්‍රී ලාංකිකයින්ගේ වීසා බලපත්‍ර දීර්ඝ කිරීමට තමන් විසින් පියවර ගන්නා ලද බව රටවල් කිහිපයක රජයන්හි නියෝජිතයෝ දැනුම් දුන්හ. එම ඉල්ලීම තම රටවල අගනගරවල දී ඉහළම අවධානයට ලක්වෙමින් පවතින බවට අනෙක් රටවල් විසින් විදේශ සබඳතා අමාත්‍යාංශයට සහතික කරන ලදී. මීට ඉහත දී ශ්‍රී ලංකාව, මෙහි සංචාරය කරන සියලුම විදේශිකයන් සඳහා වීසා බලපත්‍ර එක් මසකින් දීර්ඝ කළේය.   විදේශ සබඳතා අමාත්‍යාංශය කොළඹ 2020 මාර්තු 20 වැනි දින"
    },
    {
        "content": "රෝග නිරෝධායනයට අතිවිශේෂ ගැසට් පත්‍රයක්"
    },
    {
        "content": "කොළඹ, ගම්පහ සහ පුත්තලම දිස්ත්‍රික්කවල දැන් ක්‍රියාත්මක ඇඳිරි නීතිය මාර්තු 24 අඟහරුවාදා උදේ 6.00 දක්වා දීර්ඝ කෙරේ. එදිනම, එනම් 24 අඟහරුවාදා දහවල් 2.00 ට ඒ දිස්ත්‍රික්කවල නැවත ඇඳිරි නීතිය පනවනු ලැබේ. සෙසු දිස්ත්‍රික්කවල ඇඳිරි නීතිය මාර්තු 23, සඳුදා උදේ 6.00 ට ඉවත් කෙරෙන අතර, නැවත එදිනම දහවල් 2.00 සිට ක්‍රියාත්මක වෙයි. මේ දිස්ත්‍රික්කවලට පනවනු ලබන ඇඳිරි නීතිය 24 අඟහරුවාදා උදේ 6.00 දක්වා බලපැවැත්වෙයි. සියලු දිස්ත්‍රික්කවල ඇඳිරි නීතිය නැවත පැනවීම ගැන පසුව දැනුම් දෙනු ලැබේ. ඇඳිරි නීතිය ඉවත් කෙරෙන සෑම අවස්ථාවකම දිවයින පුරා සියලු මත්පැන් අළෙවි සැල් වසා තැබිය යුතු බව රජය දැනුම් දෙයි. ගොවිතැන් කටයුතු සිදු කෙරෙන දිස්ත්‍රික්කවල ගොවි ජනතාවට සිය කාර්යයන් බාධාවකින් තොරව කරගෙන යාමට ඉඩ දෙන ලෙස රජය පොලීසියට උපදෙස් දී ඇත. අත්‍යාවශ්‍ය ආහාර ද්‍රව්‍ය සහ සෙසු භාණ්ඩ තොග ප්‍රමාණවත් තරම් ගබඩා කර ඇති බැවින් අනවශ්‍ය ලෙස භාණ්ඩ රැස් කිරීමට කලබල නොවන ලෙස රජය ජනතාවට දැනුම් දෙයි. එළවළු ඇතුලු අත්‍යාවශ්‍ය ද්‍රව්‍ය ප්‍රවාහනයට ද ඉඩ සලසා තිබේ. එසේම අත්‍යාවශ්‍ය ආහාර ද්‍රව්‍ය බාධාවකින් තොරව අවශ්‍ය ස්ථාන වෙත ප්‍රවාහනය කිරීමට විධිවිධාන සලසා ඇත."
    },
    {
        "content": "කොරෝනා වෛරසය පිට රට සිට ශ්‍රී ලංකාවට ඇතුළුවීම නතර කරනු පිණිස සියලුම මගී ගුවන් යානා සහ මගී නෞකා රට තුළට පැමිණීම රජය විසින් තහනම් කර ඇත. කොරෝනා වෛරසය ව්‍යාප්ත වීම නිසා රට තුළ උද්ගතව ඇති තත්ත්වය සාමාන්‍ය අතට හැරෙන තුරු කවර හේතුවක් නිසා හෝ මේ තීරණය ලිහිල් කළ නොහැකි බව රජය කියා සිටී."
    },
    {
        "content": "ඇඳිරි නීතිය පිළිබඳ නිවේදනය. දිවයින පුරා දැනට ක්‍රියාත්මක ඇඳිරි නීතිය ඉවත් කිරිම සහ නැවත පැනවීම පහත පරිදි සිදු කෙරේ. 1- කොළඹ, ගම්පහ සහ කළුතර දිස්ත්‍රික්ක තුළ දැන් ක්‍රියාත්මක ඇඳිරි නීතිය නැවත දැනුම්දෙන තුරු බලපැවැත් වේ. 2- පුත්තලම, වව්නියාව, මන්නාරම, කිලිනොච්චි, මුලතිව් සහ යාපනය දිස්‍ත්‍රික්කවල දැන් ක්‍රියාත්මක ඇඳිරි නිතිය මාර්තු 27 සිකුරාදා පෙ.ව 6.00ට ඉවත් කෙරෙන අතර, එදිනම දහවල් 12.00ට නැවත පනවනු ලැබේ. 3- සෙසු දිස්ත්‍රික්කවල දැනට ක්‍රියාත්මක ඇඳිරි නිතිය හෙට (26) බ්‍රහස්පතින්දා පෙ.ව 6.00ට ඉවත් කෙරෙන අතර, එදිනම දහවල් 12.00ට නැවත පනවනු ලැබේ. දිවයිනේ සියලු දිස්ත්‍රික්ක අතර ගමනාගමනය සම්පූර්ණයෙන් ම තහනම් කර ඇත. එසේම විදේශීය සංචාරකයන් තැනින් තැනට ගෙන යාම ද සම්පූර්ණයෙන් තහනම් වෙයි. ඇඳිරි නීතිය බලපැවැත්වෙන කාලය තුළ කවර දිස්ත්‍රික්කයක වුව ද ගොවිතැන් වැඩ කරන සහ කුඩා තේ වතු හා අපනයන බෝග නිෂ්පාදන ක්‍රියාවලියෙහි නිරත ජනතාවට එකී වැඩ කිරීමට අවසර ඇත. මාධ්‍ය සේවා සඳහා මෙන්ම සහල් ඇතුළු අත්‍යාවශ්‍ය ද්‍රව්‍ය හා එළවළු ප්‍රවාහනයට ඉඩ දෙනු ලැබේ. ගුවන් මගීන් සඳහා ගුවන් තොටුපළ හා වරාය සේවා පවත්වාගෙන යාමට ද අවසර ඇත. කෘෂිකර්ම සහ වෙළෙඳ විෂයය භාර අමාත්‍යවරයා මේ කාර්යයන් විධිමත් ව පාලනය කළ යුතු බව රජය දැනුම් දෙයි."
    },
    {
        "content": "පාර්ලිමේන්තු ඡන්දය විමසීමේ දිනය 2020 අප්‍රේල් 30 වන දිනය පසු වී දින 14කට පසු දිනයක් නියම කර ඇති අතර එම දිනයෙන් පසු නිකුත් කරන ගැසට් නිවේදනයක් මඟින් එම දිනය ප්‍රසිද්ධ කරන බව මැතිවරණ කොමිෂන් සභාවේ සභාපති මහින්ද දේශප්‍රිය මහතා විසින් නිකුත් කළ අතිවිශේෂ ගැසට් නිවේදනයේ සඳහන් වෙයි.   පාර්ලිමේන්තු මැතිවරණය සදහා දිනයක් නියම නොකර එය කල් තබා ඇත. එම දිනය අනිවාර්යයෙන්ම 2020 මැයි මස 14 දිනයෙන් ඔබ්බෙහි වූ දිනයක් වනු ඇත කොරෝනා වෛරසය ව්‍යාප්ත වීමේ හේතුවෙන් එම රෝගය පැතිරීම වැලැක්වීමේ පියවරක් ලෙස මැතිවරණ කොමිෂම විසින් මැතිවරණය කල් දැමීමට්ට තීරණය කළේ ය."
    },
    {
        "content": "නිරෝධායන මධ්‍යස්ථාන වලින් පුද්ගලයින් 144 දෙනකු නිරෝධායන ක්‍රියාවලිය අවසානයේ මුදා හැරීමට කටයුතු කළ බව යුද්ධ හමුදාපති ලුතිනල් ජෙනරාල් ශවේන්ද්‍ර සිල්වා මහතා (25) ප්‍රකාශ කර සිටියේය.   ඒ මහතා මේ බව කියා සිටියේ ) COVID - 19 පැතිරීම වැළැක්වීමේ ජාතික ක්‍රියාන්විත මධ්‍යස්ථනයේ දී විශේෂ ප්‍රකාශයක් කරමිනි. සෞඛ්‍ය අංශ වල උපදෙස් අනුව එම පිරිසට මෙසේ නිවෙස් කර යාමට කටයුතු කළ බවත්, මෙසේ නිරෝධායන මධ්‍යස්ථාන 46 ක 3,086 දෙනකු නිරෝධායනයට ලක් වන බවත්, අද (26) දිනයේ දී ද දින 14 අවසන් වූ බවට හඳුනාගත් පුද්ගලයින් 163 දෙනකු මුදවා හැරීමට කටයුතු සම්පාදනය කර ඇති බවත් එහි දී යුධ හමුදාපතිවරයා නිවේදනය කර සිටියේය. මාර්තු 01 සිට මාර්තු 15 දක්වා පැමිණි කණ්ඩායම් අතුරින් සහ මෙසේ ආසාදනයට ලක් වූ අය මඟින් හඳුනාගත් ජනතාව අතරින් 20,000 ට ආසන්න පිරිසක් සිටින බවත්, නමුත් 25 දිනයේ සිට මාර්තු 05 වන දා දක්වා කණ්ඩායම් මිට ඇතුළත් නොවිය හැකි නමුත් කෙසේවුවත් 7,500 ට වැඩි පිරිසක් මෙම කණ්ඩායම් අතුරින් මෙම අවස්ථාවේ දී වැදගත් වන කණ්ඩායමක් ලෙස තෝරාගෙන තවදුරටත් ස්වයං නිරෝධායනයට කටයුතු කරවනු ලබන බව ද ප්‍රකාශ කර සිටියේය. එහෙත්, තවදුරටත් නිවෙස් වලට වී ශාරීරික දුරස්ථභාවය රඳවා තබා ගැනීමට කටයුතු කරන ලෙස ද යුධ හමුදාපතිවරයා විසින් ජනතාවට දැනුම් දී සිටි."
    },
    {
        "content": "කොරෝනා වෛරසය ව්‍යාප්තිය සලකන විට ඉතා අවදානම් කලාප ලෙස හඳුනාගත් කොළඹ, කළුතර සහ ගම්පහ දිස්ත්‍රික්කවල පනවා ඇති ඇඳිරි නීතිය දිගටම ක්‍රියාත්මකව පවතී. පුත්තලම, වව්නියාව, මන්නාරම, කිලිනොච්චිය, මුලතිව් සහ යාපනය දිස්ත්‍රික්කවල දැන් ක්‍රියාත්මක ඇඳිරි නීතිය හෙට, මාර්තු 27 සිකුරාදා උදේ 6.00 ට ලිහිල් කොට එදිනම දහවල් 2.00ට යළි පනවනු ලැබේ. මේ දිස්ත්‍රික්කවල එසේ යළි පැනවූ ඇඳිරි නීතිය මාර්තු 30 සඳුදා 6.00ට ඉවත්කොට එදිනම දහවල් 2.00ට නැවත ක්‍රියාත්මක කෙරේ. අද උදේ 6.00ට ඇඳිරි නීතිය අවසන් වූ දිස්ත්‍රික්කවල අද දහවල් 2.00ට නැවත පනවනු ලබන ඇඳිරි නීතිය මාර්තු 30, සඳුදා උදේ 6.00ට ලිහිල් කොට එදිනම දහවල් 2.00 සිට යළි ක්‍රියාත්මක වේ. ඇඳිරි නීතිය බලපැවැත්වෙන කාලය තුළ ජනතාවට අත්‍යාවශ්‍ය ආහාර ද්‍රව්‍ය සහ වෙනත් භාණ්ඩ නිවසේ සිටම මිලදී ගත හැකි වන පරිදි නොකඩවා සැපයීමට රජය සියලු විධිවිධාන සලසා ඇත. රට පුරා ඇඳිරි නීතිය පිළිබඳව මේ නිවේදනයේ සඳහන් වේලාවන් නැවත දැනුම් දෙන තුරු වලංගුව පවතී."
    },
    {
        "content": "ජනාධිපතිතුමා වෙත ආණ්ඩුක්‍රම ව්‍යවස්ථාවෙන් පැවරී ඇති බලතල ප්‍රකාරව කොරෝනා වෛරසය ශ්‍රී ලංකාවෙන් තුරන් කිරීමේ දී සමස්ත ජන ජිවිතය යථා පරිදි පවත්වාගෙන යාම සඳහා වූ මෙහෙයුම් බලය දැන් ස්ථාපනය කර ඇති ජනාධිපති කාර්ය සාධක බලකායට පැවරේ. ජනාධිපති විශේෂ නියෝජිත බැසිල් රාජපක්ෂ මහතා බලකායේ සභාපති ධූරයටත්, අග්‍රාමාත්‍ය අතිරේක ලේකම් ඇන්ටන් පෙරේරා මහතා ලේකම් ධූරයටත් පත් කර ඇත. පළාත් ආණ්ඩුකාරවරු, අමාත්‍යාංශ රැසක ලේකම්වරු, ත්‍රිවිධ හමුදාපතිවරු, වැඩබලන පොලිස්පති ඇතුළු ආරක්ෂක අංශ ප්‍රධානීන්, දෙපාර්තමේන්තු, සංස්ථා සහ අධිකාරි රැසක සභාපතිවරු, දිස්ත්‍රික් සහ ප්‍රාදේශිය ලේකම්වරු ඇතුළු 40 දෙනෙක් එහි සාමාජිකයෝ වෙති. ජනාධිපතිතුමා විසින් විශේෂ ගැසට් නිවේදනයක් මගින් කාර්ය සාධක බලකායට පැවරෙන බලතල සහ කාර්යයන් ප්‍රකාශයට පත් කර තිබේ. කොරෝනා වෛරසය පැතිරයාමේ වැඩි අවදානමක් සහිත කොළඹ, කළුතර, ගම්පහ, පුත්තලම, යාපනය, මන්නාරම, කිලිනොච්චිය, වව්නියාව සහ මුලතිව් දිස්ත්‍රික්කවලට ප්‍රමුඛත්වය දෙමින් සෙසු දිස්ත්‍රික්ක කෙරෙහි ද කාර්ය සාධක බලකාය අවධානය යොමු කළ යුතුය. වී, ධාන්‍ය, එළවළු, මාලු, කිරි හා බිත්තර නිෂ්පාදන සහ තේ, කුරුඳු, ගම්මිරිස් වැනි වැවිලි නිෂ්පාදන සඳහා ගොවීන්ට පහසුකම් සැලසීම සෙසු කාර්යයන් අතර ප්‍රධාන තැනක් ගනී. අත්‍යාවශ්‍ය වියළි ආහාර හා ඖෂධ ආනයනය මෙන්ම තේ, සනීපාරක්ෂක ඇඳුම් වැනි අපනයන පහසුකරනු පිණිස ශ්‍රී ලංකා වරාය, රේගුව, ආයතනික බැංකු සහ සෙසු රාජ්‍ය නියමන ආයතන සමග සම්බන්ධිකරණය හා තීරණ ක්‍රියාත්මක කිරීම තවත් කාර්යයකි. ග්‍රාමීය වශයෙන් හා නිෂ්පාදකයින් විසින් සපයනු ලබන ආහාර ඝෘජුවම පාරිභෝගිකයින්ට ලබාදීම, මෙහෙයුම් වාර්තා ජනාධිපතිතුමා වෙත ඉදිරිපත් කිරීම කාර්ය සාධක බලකාය සතුය. සේවා සැපයීම පිණිස සහය ඉල්ලා සිටිය හැකි සියලුම රජයේ නිලධරයන් හා එබඳු සෙසු පිරිස් තත්කාර්ය සම්බන්ධයෙන් උපදෙස්වලට අනුකූලව ක්‍රියා කළයුතුය. සියලු සහය සහ තොරතුරු ලබාදිය යුතු බවද රජයේ නිලධාරීන්ට සහ සෙසු තැනැත්තන්ට චක්‍ර ලේඛ මගින් ජනාධිපතිතුමා නියම කර තිබේ. නිලධාරියෙකු විසින් පවරන ලද රාජකාරී හා වගකීම් ඉටුකිරීම ප්‍රමාද කරන හෝ පැහැර හරින හෝ සියලු අවස්ථා ජනාධිපතිතුමා වෙත වාර්තා කරන ලෙස ද කාර්ය සාධක බලකායට නියම කර ඇත. කාර්ය සාධක බලකායට පවරා ඇති තවත් කාර්යයන් කිහිපයක් මෙසේය, - ගොවිතැන් වැඩ සඳහා අවශ්‍ය බීජ, පැළෑටි, පොහොර සහ උපකරණ සම්පාදනය පිණිස කෘෂිකර්ම දෙපාර්තමේන්තුව, ගොවිජන සේවා දෙපාර්තමේන්තුව වැනි ආයතන මෙහෙයවීම සහ අවශ්‍ය පහසුකම් සැපයීම,   - බීජ ගොවිපළ, කාබනික පොහොර භාවිතය සහ ගෙවතු වගා නිෂ්පාදන දිරි ගැන්වීම, ලංකා බැංකු, මහජන බැංකු, ප්‍රාදේශීය සංවර්ධන බැංකු සහ සමෘද්ධි බැංකු ශාඛා මගින් ගොවීනට ණය මුදල් සම්පාදනය - අදාළ කාර්යන් ඉටුකිරීමේ දී කාන්තාවන්, අඩු ආදායම්ලාභී පවුල් සහ අවදානමට ලක් වූ පුද්ගලයක් කෙරෙහි විශේෂ අවධානය යොමු කිරීම ගොවීයා සහ දේශීය ආර්ථිකය ශක්තිමත් වන අයුරින් සහල්, එළවළු සහ නිෂ්පාදන සියලු දිස්ත්‍රික්කයන්හි ජනතාව වෙතම බෙදාහැරීම ධෛරවත් කළයුතුය. සමූපකාර, සතොස, ආර්ථික මධ්‍යස්ථාන, කාගිල්ස්, කීල්ස්, ආපිකෝ, ලාෆ් වෙළෙඳ ජාලය සංවිධානය කිරීම, ගොවිපොළ සහ වැවිලි නිෂ්පාදන කටයුතු සඳහා ගොවීන්ට පහසුකම් සැපයිම, ඖෂධ බෙදාහැරීම, වාණිජ බැංකු විවෘතව පවත්වාගෙන යාම ඇතුළු දෛනික ජන ජීවිතය යථාවත්ව පවත්වාගෙන යාමට අවශ්‍ය කටයුතු අඛණ්ඩව පවත්වාගෙන යාමේ බලය කාර්ය සාධක බලකායට හිමි වෙයි."
    },
    {
        "content": "ජනාධිපතිතුමාගේ උපදෙස් පරිදි පවතින තත්ත්වය පදනම් කර ගනිමින් ජනතා පැමිණිලි භාර ගැනීම සඳහා ජනාධිපති කාර්යාලයේ මහජන සම්බන්ධතා අංශය පැය 24ම විවෘතව තැබීමට පියවර ගෙන තිබේ. රජය ලබා දෙන නියෝග ක්‍රියාත්මක නොවීම හෝ මහජනතාව අපහසුතාවට පත්වන ආකාරයේ ක්‍රියාකාරකම් පිළිබඳව හෝ පැමිණිලි දුරකථන අංක 011-2354550 / 0112354655 ඔස්සේ ඉදිරිපත් කළ හැකිය. එම දුරකථන අංක ඔස්සේ සම්බන්ධවිය නොහැකි වුවහොත් ජනාධිපති කාර්යාලයේ ඝෘජු දුරකථන අංක, 0112354354 අමතා - දිගු අංක 3872/ 3873/ 3874/ 3875 ඔස්සේ සම්බන්ධ විය හැක. කපිල ගුණසිංහ, අධ්‍යක්ෂ, මහජන සම්බන්ධතා අංශය දුරකථන අංක (077- 3743718) අංකයට ද පැමිණිලි ඉදිරිපත් කළ හැක. කොරෝනා වෛරසය පැතිරයාම ආශ්‍රිත දැනුම්දීම් සඳහා දුරකථන අංක 0112860003 / 0112860004 විවෘතව තැබේ. 0112354354 අමතා දිගු අංක 3355 ඔස්සේ ද එම තොරතුරු ඉදිරිපත් කළ හැක. ජනතාව ලබාදෙන තොරතුරු අදාළ අංශ වෙත කඩිනමින් යොමු කිරීමට පියවර ගැනේ. ජනාධිපතිතුමා දෙන නියෝග හා උපදෙස් ක්‍රියාත්මක නොවීම් සම්බන්ධයෙන් පූර්ණ විමර්ශනයක් ද සිදු කෙරේ."
    },
    {
        "content": "සියලු පොලිස් නිලධාරීන්ගේ නිවාඩු අවලංගුයි- පොලිස් මූලස්ථනය"
    },
    {
        "content": "සුපිරි වෙළඳ සැල් හා ඔසු සැල් විවෘත කිරීම සීමා කෙරේ"
    },
    {
        "content": "පොලිස් ඇදිරි නීතිය තරයේ ක්‍රියාත්මක කිරීමට උපදෙස්"
    },
    {
        "content": "කොරෝනා වෛරසය රට තුළ මර්දනය කරන තෙක් තමා වෙසෙන ස්ථානයේ සුරක්ෂිතව සිටින ලෙස මව්බිමට පැමිණිමේ අපේක්ෂාවෙන් සිටින විදේශගත ශ්‍රි ලාංකිකයන්ගෙන් රජය ඉල්ලා සිටී. කොරෝනා වෛරසය COVID-19 රට තුළ පැතිර යාම වැළැක්වීමට රජය පියවර රැසක් ගෙන ඇත. රට තුළට වෛරසය පැමිණීම සහ පැතිරයාම වැළැක්වීමේ පියවරක් ලෙස විදේශවලින් පැමිණීම සම්පූර්ණයෙන් නවතා තිබේ. සෙසු රටවල ද මෙම පියවර අනුගමය කරමින් රට තුළ ගමනා ගමන කටයුතු මෙන්ම ගුවන් ගමන් ද අත්හිටුවා ඇත. විදේශගත සිසුන්, ව්‍යාපාරිකයන් සහ රැකියාවල නිරත පිරිස් මෙරටට පැමිණීමට කරන ඉල්ලීම් රට තුළ කොරෝනා වෛරසය මර්දනය කොට තත්ත්වය යහපත් අතට හැරීමෙන් පසු සලකා බලන බව රජය දැනුම් දෙයි. මේ වන විට තමන් සිටින ස්ථානවලින් ගුවන් තොටුපොළවලට හෝ වෙනත් ස්ථාන වෙත ගමන් කිරීමෙන් ඔවුනට ද මේ රෝගය වැළඳීමේ අවදානමක් පවතී. එබැවින් තමන් පිළිබඳ තොරතුරු අදාළ රටේ ශ්‍රී ලංකා තානාපති කාර්යාලය හෝ, කොන්සියුලර් ජනරාල් කර්යාලය හෝ සමග හුවමාරු කර ගනිමින් සුරක්ෂිතව සිටින ලෙස මවුබිමට පැමිණීමේ අපේක්ෂාවෙන් සිටින සියලු ශ්‍රී ලාංකිකයන්ගෙන් විදේශ සබඳතා පිළිබඳ ජනාධිපති අතිරේක ලේකම් අද්මිරාල් ජයනාත් කොළඹගේ මහතා ඉල්ලා සිටී."
    },
    {
        "content": "කොරෝනා වෛරසය ව්‍යාප්තිය පාලනය හා ඊට සමගාමී සමාජ සුබසාධන කාර්යයන් පහසු කරනු පිණිස ස්ථාපනය කළ “COVID-19 සෞඛ්‍ය හා සමාජ සංරක්ෂණ අරමුදලට” ලැබෙන පරිත්‍යාග බදු සහ විදේශ විනිමය රෙගුලාසිවලින් නිදහස් කර තිබේ. අරමුදල සදහා විශේෂ ගිණුමක් ලංකා බැංකුවේ ආයතන ශාඛාවේ විවෘත කර ඇත. ගිණුම් අංකය 85737373 වේ. චෙක්පත් හෝ ටෙලිග්‍රාෆ් සම්ප්‍රේෂණ මගින් මුදල් තැන්පත් කිරීමට පිළිවණ. අරමුදලට මුදලින් කරන පරිත්‍යාග ගැන අදාළ ලියකියවිලි සමග ජනාධිපති කාර්යාලයට දැනුම් දෙන ලෙස පරිත්‍යාගශීලින්ගෙන් ඉල්ලා සිටිනු ලැබේ. COVID-19 සෞඛ්‍ය හා සමාජ සංරක්ෂණ අරමුදල ජනාධිපති ගෝඨාභය රාජපක්ෂ මැතිතුමා විසින් පසුගිය සඳුදා ස්ථාපනය කෙරිණි. එදිනම එතුමාගේ නියමයෙන් ජනාධිපති අරමුදලෙන් රුපියල් මිලියන 100ක් ඊට ප්‍රදානය කරනු ලැබීය. ජාතිය මුහුණ පා සිටින අභියෝගය හමුවේ මානුෂවාදී හැඟීමෙන් සහ සහෝදරත්වයෙන් එක්ව ක්‍රියාකරන්නැයි ජනාධිපතිතුමා ඉල්ලා සිටී. ශ්‍රී ලංකාවේ ප්‍රධාන පෙළේ දේශීය සහ විදේශීය සමාගම්, විදේශ රාජ්‍යයන් සහ ජාත්‍යන්තර මූල්‍ය ආයතන අරමුදල ශක්තිමත් කිරීමට දායක වනු ඇතැයි අපේක්ෂා කෙරේ. සමාජ සංරක්ෂණ අරමුදලේ අරමුණු මෙසේය, 1- COVID-19 හා සම්බන්ධ ඖෂධ, පරීක්ෂණ උපකරණ සහ ධාරිතා වියදම් ඇතුළු සියලු වියදම් පියවීම සදහා සෞඛ්‍ය සේවා අධ්‍යක්ෂ ජනරාල්වරයාට අවශ්‍ය අරමුදල් වහා සම්පාදනය කිරීම 2- අත්‍යාවශ්‍ය මහජන සේවා සැපයීමේ නිරත සෞඛ්‍ය අංශයේ සේවක සේවිකාවන්ගේ සහ පහසුකම් සලසන්නන්ගේ සෞඛ්‍යය සහ ආරක්ෂාව උදෙසා අවශ්‍ය සියලු වියදම් සපුරාලීම 3- ළමයින්, කාන්තාවන්, අඩු ආදායම්ලාභී පවුල්, වයස්ගත වූවන්, ආබාධ සහිත සහ අවදානමට ලක් වූ කණ්ඩායම් සඳහා මූලික අත්‍යාවශ්‍ය ද්‍රව්‍ය සම්පාදනය 4- ග්‍රාමීය සහ දුර බැහැර ප්‍රදේශවල බෙහෙත් ශාලා, පරීක්ෂණ සහ ප්‍රතිකාර ස්ථාන, පවුල් සෞඛ්‍ය සේවා ඇතුළු මහජන සෞඛ්‍ය සේවා පද්ධති දියුණු කරමින් බෝ වෙන රෝග අවදානම අඩුකිරීම සඳහා ශ්‍රී ලංකාවේ මහජන සෞඛ්‍ය සේවාව ශක්තිමත් කරනු පිණිස අවශ්‍ය අරමුදල් සපයා ගැනීම 5- දේශීය වෛද්‍ය ක්‍රමය සහ සනීපාරක්ෂක භාණ්ඩ නිෂ්පාදනය සහ බෙදාහැරීම වැඩිදියුණු කිරීම සහ දේශීය අමුද්‍රව්‍ය, සම්පත්, දැනුම හා නිපුණතා භාවිතයෙන් සෞඛ්‍ය හා සනීපාරක්ෂක නවෝත්පාදන නිෂ්පාදනය අරමුණු කරගත් පර්යේෂණ ප්‍රවර්ධනය 6- ගෝලීය වෙළෙඳ පොළ සඳහා ආරක්ෂිත ඇඳුම් හා සනීපාරක්ෂක නිෂ්පාදන සංවර්ධනය අත්හදා බැලීම සහ ශ්‍රී ලංකාවේ වෛද්‍ය හා විද්‍යාත්මක දැනුම භාවිතයෙන් නවෝත්පාදන සඳහා පර්යේෂණ ප්‍රවර්ධනය කිරීම  7- සාම්ප්‍රදායික එහෙත් සමෘද්ධිමත් දිවි පෙවෙතක් අගයන, කාබනික ආහාර පරිභෝජනයෙන් සෞඛ්‍ය සම්පන්න ජීවන රටාවක් ප්‍රවර්ධනයට ජනමාධ්‍ය සහ අධ්‍යාපනික වැඩසටහන් සම්පාදනය 8- සම්පත් ප්‍රතිපාදනය, විධිමත් ජාතික ප්‍රසම්පාදන ක්‍රම සහ පාලන චර්යා පිළිබඳ ප්‍රශස්තම මූලධර්ම මත පදනම්ව ලෝක සෞඛ්‍ය සංවිධානය, එක්සත් ජාතීන්ගේ ළමා අරමුදල, එක්සත් ජාතීන්ගේ සංවර්ධන වැඩසටහන, ලෝක බැංකුව, ආසියානු සංවර්ධන බැංකුව සහ ශ්‍රී ලංකාවට සංවර්ධන ආධාර සපයන ප්‍රධාන හවුල්කරුවන් සමග එක්ව අරමුදල් රැස් කිරීම පරිපාලන, මූල්‍ය සහ බැංකු ක්ෂේත්‍රයේ ඉහළම නිපුණතාවක් සහිත වෘත්තිකයන්ගෙන් සමන්විත මණ්ඩලයක් විසින් සෞඛ්‍ය හා සමාජ සංරක්ෂණ අරමුදල කළමනාකරණය කෙරේ."
    },
    {
        "content": "කොරෝනා වෛරසය මර්දනයට රජය ගෙන යන වැඩපිළිවෙළ පිළිබඳව ජනපති මල්වතු - අස්ගිරි මහා නා හිමිවරු දැනුවත් කරයි  COVID 19 සෞඛ්‍ය හා සමාජ සංරක්ෂණ අරමුදලට දළදා මාළිගාවෙන් සහ මල්වතු - අස්ගිරි උභය විහාරයෙන් රුපියල් කෝටි 02 ක පරිත්‍යාගයක් ... ජනාධිපති ගෝඨාභය රාජපක්ෂ මැතිතුමා අද (28) පෙරවරුවේ දළදා වහන්සේ වැඳ ආශිර්වාද ලබා ගත්තේය. මාළිගාවට ගිය ජනාධිපතිතුමා දියවඩන නිලමේ නිලංග දෑල මහතා විසින් පිළිගනු ලැබීය. COVID 19 සෞඛ්‍ය හා සමාජ සංරක්ෂණ අරමුදලට රුපියල් කෝටියක මුදලක් නිලංග දෑල මහතා විසින් ජනාධිපතිතුමා වෙත පිරිනැමීම ද මෙහිදී සිදු කෙරිණ. ජනාධිපතිතුමා මල්වතු මහානායක අතිපූජ්‍ය තිබ්බටුවාවේ ශ්‍රී සුමංගල නා හිමිපාණන් වහන්සේ ප්‍රමුඛ මහා සංඝරත්නය බැහැ දැක කොරෝනා වෛරසය රට තුළ ව්‍යාප්තිය මර්දනයට රජය ගෙන යන වැඩපිළිවෙළ පැහැදිළි කළේය. මහානායක හිමියෝ ද ඊට ආශිර්වාද පළ කරමින් සෞඛ්‍ය හා සමාජ සංරක්ෂණ අරමුදලට රුපියල් ලක්ෂ 50ක මුදලක් පරිත්‍යාග කළහ. ජනාධිපතිතුමා මල්වතු අනුනායක අතිපූජ්‍ය නියංගොඩ විජිතසිරි හිමිපාණන් ද බැහැ දුටුවේය. අස්ගිරි පාර්ශ්වයේ මහනායක අතිපූජ්‍ය වරකාගොඩ ශ්‍රී ඤානරතන නා හිමිපාණන් වහන්සේ බැහැ දුටු ජනාධිපතිතුමා උන්වහන්සේ ප්‍රමුඛ අස්ගිරි විහාරස්ථ මහා සංඝරත්නය ද රජය දියත් කර ඇති වැඩපිළිවෙළ පිළිබඳව දැනුවත් කළේය. කොරෝනා මර්දන අරමුදලට අස්ගිරි විහාරයෙන් පිරිනැමුණු රුපියල් ලක්ෂ 50ක පරිත්‍යාගයට සහ මල්වතු, අස්ගිරි විහාරස්ථානවලින් ලැබුණු ආශිර්වාදය වෙනුවෙන් ජනාධිපතිතුමා ස්තූතිය පුද කළේය."
    },
    {
        "content": "රැකියාවිරහිත අභ්‍යාසලාභීන් කොරෝනා වෛරස මර්දන රාජකාරීවලට සෞඛ්‍ය වෛද්‍ය නිලධාරි කාර්යාලවලට අනුයුක්ත කෙරෙන උපාධිධාරී අභ්‍යාසලාභීන් හෙට (30) සෞඛ්‍ය සේවා කාර්යාලවලට පැමීණීම අත්‍යාවශ්‍ය නොවන බව රාජ්‍ය පරිපාලන අමාත්‍යාංශයේ ලේකම් එස්.හෙට්ටිආරච්චි මහතා පවසයි"
    },
    {
        "content": "කොරෝනා වෛරස ව්‍යාප්තිය සලකන විට ඉහළ අවදානමක් සහිත කලාප ලෙස හඳුනාගෙන ඇති කොළඹ, ගම්පහ, කළුතර, පුත්තලම, මහනුවර සහ යාපනය දිස්ත්‍රික්කවල දැන් ක්‍රියාත්මක ඇඳිරි නීතිය නැවත දන්වනතුරු දිගටම බලාත්මකව පවතී. සෙසු සියළු දිස්ත්‍රික්කවල පනවා ඇති ඇඳිරී නීතිය හෙට, අප්‍රේල් 01 බදාදා උදෑසන 6.00ට ඉවත් කොට දහවල් 2.00ට යළි පනවනු ලැබේ. අත්‍යාවශ්‍ය සේවා හැර වෙනත් කාර්යයන් සඳහා දිස්ත්‍රික්ක අතර ගමනාගමනය සම්පූර්ණයෙන්ම තහනම් කර ඇත. අත්‍යාවශ්‍ය සේවා කර්යක්ෂමව පවත්වාගෙන යනු පිණිස යොදා ඇති ක්‍රමවේද අවභාවිත කරන අයට එරෙහිව නීතිය තදින්ම ක්‍රියාත්මක කරනු ලැබේ. කොරෝනා වෛරසය ව්‍යාප්තිය නතර කිරීමට ඉවහල් වන ක්‍රියාමාර්ග ගෙන ඇත්තේ හුදෙක් ජනතාවගේ සුභ සිද්ධිය උදෙසා බැවින් එකී ක්‍රියාමාර්ග සහ උපදෙස් වගකීමෙන් පිළිපදින ලෙස රජය ජනතාවගෙන් ඉල්ලා සිටී. කළුතර දිස්ත්‍රික්කයේ අටුළුගම සහ මහනුවර දිස්ත්‍රික්කයේ අකුරණ ගම්මාන සම්පූර්ණයෙන්ම හුදකලා ප්‍රදේශ ලෙස නම් කර ඇත. කවරකුට හෝ මේ ගම්මාන දෙකට ඇතුළුවීම හෝ ඉන් පිටවීම හෝ නැවත දැනුම් දෙන තුරු සම්පූර්ණයෙන් තහනම් වේ."
    },
    {
        "content": "ලැබෙන සියලු දත්ත විශ්ලේෂණය කොට ඇඳිරි නීතිය පැනවීම, ඇඳිරි නීතිය ක්‍රියාත්මක කරන ප්‍රදේශ තෝරා ගැනීම සහ හුදකලා ප්‍රදේශ නම් කිරීම තීරණය කරනු ලබන්නේ රජයේ ඉහළම මට්ටමිනි. යම් ප්‍රදේශයක ක්‍රියාත්මක ඇඳිරි නීතියෙහි වෙනසක් කිරීමට අවශ්‍ය තොරතුරු ඇතොත් ඒ සියලු තොරතුරු කොරෝනා වෛරසය මර්දනය පිණිස ස්ථාපනය කර ඇති ජනාධිපති කාර්ය සාධක බලකාය වෙත යොමු කළ යුතුය. ජන ජීවිතය අපහසුවට පත් කරන කුමන හෝ තීරණයක් ප්‍රාදේශීය මට්ටමින් නොගත යුතු බව දැනුම් දෙනු ලැබේ.   ජනාධිපති මාධ්‍ය අංශය"
    },
    {
        "content": "සිව් වන කොරෝනා මරණයත් වර්තා වෙයි  2020-4-02 / නිකුත් කළ නිවේදනය"
    },
    {
        "content": "කොරෝනා වෛරසය ව්‍යාප්තවීම පාලනය කිරීමට ශ්‍රී ලංකා රජය මේ වනවිට ගන්නා ක්‍රියාමාර්ග අගය කරමින් ලෝක සෞඛ්‍ය සංවිධානයේ අධ්‍යක්ෂ ජනරාල් Dr Tedros Adhanom Ghebreyesus මහතා ජනාධිපති ගෝඨාභය රාජපක්ෂ මහතා වෙත සිය ප්‍රසාදය පළ කර තිබේ.   අධ්‍යක්ෂ ජනරාල්වරයා සිය නිල ට්විටර් අඩවියේ සටහනක් තබමින් මේ බව පවසා ඇත."
    },
    {
        "content": "නව කොරෝනා වෛරසය ව්‍යාප්තිය හමුවේ පීඩාවට පත් අඩු ආදායම්ලාභී සහ අවදානමට ලක්විය හැකි පවුල් සහ පුද්ගලයන් සඳහා තවත් මූල්‍යමය සහ ද්‍රව්‍යමය සහන රැසක් ප්‍රදානය කෙරේ. එකවර ලැබෙන දීමනාවක් ලෙස රුපියල් 5,000/-ක් ගෙවීමෙන් ඔවුන් මුහුණපා සිටින ආර්ථික දුෂ්කරතා සමනය වනු ඇතැයි ජනාධිපති ගෝඨාභය රාජපක්ෂ මැතිතුමා අත්‍යාවශ්‍ය සේවා යථා පරිදි පවත්වාගෙන යාමට ස්ථාපිත ජනාධිපති කාර්ය සාධක බලකායට උපදෙස් දී ඇත. ජනාධිපතිතුමා ප්‍රකාශයට පත් කළ සහන සහ ඒවා ක්‍රියාත්මක කරන ආකාරය පැහැදිළි කරන චක්‍ර ලේඛයක් ජනාධිපති ලේකම් ආචාර්ය පී.බී. ජයසුන්දර මහතාගේ අත්සනින් අද නිකුත් කරනු ලැබීය. එය මුදල්, ආර්ථික සහ ප්‍රතිපත්ති සංවර්ධන අමාත්‍යාංශයේ සහ රාජ්‍ය පරිපාලන, ස්වදේශ කටයුතු, පළාත් සභා සහ පලාත් පාලන අමාත්‍යාංශයේ ලේකම්වරුන්, සියලුම දිස්ත්‍රික් සහ ප්‍රාදේශීය ලේකම්වරුන් වෙත යොමු කර තිබේ. නව කොරෝනා වෛරසය ශ්‍රී ලංකාවෙන් තුරන් කිරීමේ ප්‍රමුඛතා වැඩසටහන අවසන් වූ බව ප්‍රකාශයට පත් කරන තෙක් මේ සහන සමූහය අඛණ්ඩව ක්‍රියාත්මක කෙරේ. නව කොරෝනා වෛරසය ශ්‍රී ලංකාවෙන් තුරන් කිරීමේ ප්‍රමුඛතා වැඩසටහනේ අත්‍යාවශ්‍ය අංගයක් වන්නේ සමස්ත ජන ජීවිතය අඛණ්ඩව පවත්වාගෙන යාම බව ජනාධිපති ලේකම්වරයා සිය චක්‍ර ලේඛයෙන් කියා සිටී. වෛරස ව්‍යාප්තිය හමුවේ අවතැන් වූ එදිනෙදා ආර්ථික ක්‍රියාවලියට සම්බන්ධ ජන කොටස්වල ජන ජීවිතය ප්‍රධාන ව්‍යුහයට එක් කර ගැනීම අවශ්‍යයෙන්ම කළයුතු බව ජනාධිපති කාර්ය සාධක බලකාය විසින් හඳුනාගෙන තිබේ. අත්‍යාවශ්‍ය ආහාර ද්‍රව්‍ය සහන මිලට නිවෙස් වෙත ලබාදීමට සියලු පියවර ගන්නැයි දිස්ත්‍රික් සහ ප්‍රාදේශීය ලේකම්වරුන් වෙත උපදෙස් දෙන ලෙස ජනාධිපතිතුමා තමාට නියෝග කළ බව ආචාර්ය ජයසුන්දර මහතා තම චක්‍රලේඛයේ සඳහන් කරයි. ජනාධිපති ලේකම්වරයා අද නිකුත් කළ චක්‍රලේඛයේ ඇතුළත් සහන සහ ඒවා ලැබීමට සුදුසුකම් ඇති අය මෙසේය, 1- වැඩිහිටි දීමනා ලාභී 416,764 දෙනාට සහ වැඩිහිටියන් ලෙස හඳුනා ගනු ලැබ, පොරොත්තු ලේඛනගතව සිටින 142,345 කට රුපියල් 5000/- ගෙවනු ලැබේ. 2- ආබාධිත දීමනාලාභී 84,071 සහ ආබාධිත ලෙස හඳුනාගනු ලැබ, පොරොත්තු ලේඛනයේ සිටින 35,229ක් දෙනාට ද රුපියල් 5,000/- දීමනාව හිමි වේ. 3- ගොවි රක්ෂණ යෝජනා ක්‍රමය යටතේ ලියාපදිංචි 160,675 වන ගොවීහු ද රුපියල් 5,000/- දීමනාව හිමිකර ගනිති. 4- වකුගඩු රෝගී දිමනා ලාභී 25,320ක් සහ පොරොත්තු ලේඛනයේ සිටින 13,850 ක් දෙනාට ද රුපියල් 5,000/- දීමනාව ගෙවනු ලැබේ. 5- ගර්භනී මාතාවන් සහ මන්ද පෝෂිත දරුවන් සඳහා ත්‍රිපෝෂ සහ වෙනත් පෝෂණ ද්‍රව්‍ය නිවෙස් වෙත ඝෘජුවම සපයනු ලැබේ.    6- සමෘද්ධි හිමිකම්ලාභී 1,798,655ක් දෙනාට සහ පොරොත්තු ලේඛනගත පවුල් 600,339 දෙනාට රුපියල් 5,000/- දීමනාව සමෘද්ධි බැංකුව / සමෘද්ධි අධිකාරිය මගින් ගෙවනු ඇත. 7- 645,179ක් වන විශ්‍රාමික රජයේ සේවකයනට විශ්‍රාම වැටුප ගෙවනු ලැබේ. 8- 1,500,000ක් වන රජයේ සේවකයන්ගේ අප්‍රේල් මස වැටුප ගෙවන අතර වැටුප මත ණය මුදල් අය කිරීම නැවත දන්වන තුරු අත්හිටුවා ඇත. 9- ත්‍රිරෝද රථ, ට්‍රක් රථ, පාසල් බස් සහ වෑන් රථ සහ ස්වයං රැකියා සඳහා භාවිත මෝටර් රථ හිමියන් ඇතුළු ස්වයං රැකියාවල නිරත1,500,000ක් දෙනාට කල් බදු වාරික සඳහා සහන සැලසේ 10- උද්ගතව ඇති තත්ත්වය හමුවේ ආර්ථික අපහසුතා නිසා සේවක වැටුප් ගෙවීමට නොහැකි පෞද්ගලික ව්‍යාපාරවලට ද සහන හිමි වෙයි. ඉහත වර්ගීකරණයට අයත් නොවන නමුත් අවදානමට මුහුණ පා සිටින්නවුන් ලෙස හඳුනා ගන්නා අයට ද සමාන සහන සැලසේ. එය මහජන සෞඛ්‍ය පරීක්ෂකවරුන්, සමාජ සේවා සංවර්ධන, සමෘද්ධී සංවර්ධන, කෘෂිකර්ම පර්යේෂණ සංවර්ධන සහ පවුල් සෞඛ්‍ය සේවා නිලධාරීන්ගේ සහ දිස්ත්‍රික් ලේකම්වරුන්ගේ අධීක්ෂණය යටතේ සිදු කෙරේ. දිස්ත්‍රික් සහ ප්‍රාදේශීය ලේකම්වරු අත්‍යාවශ්‍ය ආහාර ද්‍රව්‍ය පුද්ගලයන් වෙත ඝෘජුවම බෙදාදීමට ක්‍රියා කළ යුතු බව ජනාධිපති ලේකම්වරයාගේ චක්‍රලේඛයේ සඳහන් වෙයි. මේ ක්‍රියාදාමයේ දී ගොවීනට සාධාරණ මිලක් ලැබෙන පරිදි අතරමැදියන්ගෙන් තොරව සතොස, සමූපකාර වෙළඳ සැල් සහ පෞද්ගලික වෙළෙඳ ජාලයන් හවුල්කර ගන්නා ලෙස දැනුම් දී ඇත. එසේම අදාළ නිලධාරීන් ජනාධිපති කාර්ය සාධක බලකායේ උපදෙස් හා මගපෙන්වීම යටතේ ක්‍රියාකළ යුතු බව ජනාධිපති ලේකම්වරයා පවසයි."
    },
    {
        "content": "කොළඹ දිස්ත්‍රික්කයේ වෛරසය අසාදිත රෝගීන් සඳහා හෝමාගම මූලික රෝහල වෙන් කරගෙන ඇති බවත් ගම්පහ, කළුතර සහ දිස්ත්‍රික්කයන්හි මිනුවන්ගොඩ රෝහල සහ බේරුවල රෝහල වෛරස අසාදිත යැයි පුද්ගලයින්ට ප්‍රතිකාර කිරීම සඳහා තෝරා ගෙන ඇති බවත්, සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය අනිල් ජාසිංහ මහතා COVID - 19 පැතිරීම වැළැක්වීමේ ජාතික ක්‍රියාන්විත මධ්‍යස්ථනයේ දී විශේෂ ප්‍රකාශයක් නිකුත් කරමින් කියා සිටි. තවදුරටත් අවදානම් යැයි කළුතර, කොළඹ, ගම්පහ සහ පුත්තලම යන දිස්ත්‍රික්ක හඳුනගෙන තිබේ. කොළඹ දිස්ත්‍රික්කයේ වෛරසය අසාදිත රෝගීන් සඳහා හෝමාගම මූලික රෝහල වෙන් කරගෙන ඇති අතර එහි නිරෝධායන මධ්‍යස්ථානයක් ද ඇතුළත් වේ. පුත්තලම දිස්ත්‍රික්කයේ COVID -19 රෝගීන්ට ප්‍රතිකාර කිරීම සඳහා Voice of America නමින් ඇදන් 50 ක් සහිත රෝහලක් පුත්තලම ඉරණවිල ප්‍රදේශයේ ඉදිකරගෙන යමින් සිටින අතර එය ත දින දෙකකින් ඇරඹිය හැකි බව ද මෙහි දී සඳහන් විය. අනෙකුත් අවදානම් යැයි සැලකෙන ගම්පහ, කළුතර සහ දිස්ත්‍රික්කයන්හි මිනුවන්ගොඩ රෝහල සහ බේරුවල රෝහල වෛරස අසාදිත යැයි පුද්ගලයින්ට ප්‍රතිකාර කිරීම සඳහා තෝරා ගෙන ඇති බවත්, ඒ සඳහා තවදින දින දෙකකින් බේරුවල රෝහල වෛරස අසාදිත පුද්ගලයින්ට ප්‍රතිකාර කිරිමට පවරා ගනු ලබන බවත්, මිනුවන්ගොඩ රෝහල ඒ වෙනුවෙන් හෙට දිනයේ දී සුදානම් කරන බවත් මෙහි දී සඳහන් විය. ඒ අනුව, කැස්ස,ශ්වසන අපහසුතා,උණ,සෙම්ප්‍රතිශ්‍යාව සහිත වෛරසය අසාදිත යැයි සැකකටයුතු රෝගීන් සිටී නම් අනෙකුත් ප්‍රජාවගේ යහපත උදෙසා මෙම දිස්ත්‍රික්ක හතරෙහි සදහන් කරන ලද මෙම රෝහල් වෙතට යොමු කරන ලෙස Isolation Units නොමැති සියලුම රෝහල් වලින් සහ ජනතාවගෙන් ඉල්ලා සිටියේය."
    },
    {
        "content": "ජනාධිපති ගෝඨාභය රාජපක්ෂ මැතිතුමාගේ උපදෙස් මත පත් කෙරුණු විශේෂ කමිටුවේ නිර්දේශ මත අධිකරණ නියමයෙන් රැඳවියන් 2,961 දෙනෙක් ඇප මත මුදා හැරෙති. මාර්තු මස 17 වනදා සිට අද (04) දක්වා කාලසීමාවේදී මේ පිරිස නිදහස් කර තිබේ. ජනාධිපතිතුමා බන්ධනාගාර පරිශ්‍රය නිරීක්ෂණය කළ අවස්ථාවේ රැඳවියන් එතුමාගෙන් කළ ඉල්ලීමකට අනුව සහන සැලසීමට කමිටුව පත් කෙරිණ. ජනාධිපතිතුමාගේ උපදෙස් මත ශ්‍රී ලංකා නීතිඥ සංගමය, අධිකරණ අමාත්‍යංශය හා බන්ධනාගාර දෙපාර්තමේන්තුව යන ආයතනවල නියෝජිතයන්ගෙන් සමන්විත කමිටුව රැඳවියන්ට සහන සැලසීමේ නිරීක්ෂණ ජනාධිපති ලේකම්තුමා වෙත ඉදිරිපත් කෙරිණ. දඩ ගෙවා ගැනීමට නොහැකි, ඇප ලබාදී තිබුණ ද ඇප කොන්දේසි සම්පූර්ණ කරගත නොහැකි, ඉතා සුළු වැරදි වලට සිරගතවූවන් හා දඬුවම් කාලයෙන් වැඩි කොටසක් අවසන් කර ඇති, ඉතා බරපතළ සෞඛ්‍යහේතූන්ගෙන් පීඩා විඳින දීර්ඝ කාලයක් බන්ධනාගාර ගතව සිටින්නන් සහ ඇප ලබාදීමක් හෝ චෝදනා ගොනුකර නඩු විභාගයක් සිදුකර නැති සිරකරුවන් පිළිබඳව මෙහිදී සැලකිල්ලට ගත් බව නීති කටයුතු පිළිබඳ ජනාධිපති අධ්‍යක්ෂ ජනරාල් නීතිඥ හරිගුප්ත රෝහණධීර මහතා පවසයි. බන්ධනාගාරවල සිරකරු ධාරිතාව දස දහසකි. එහෙත් විසිහයදහසට අධික සිරකරු පිරිසක් සිටිති. රටේ පවතින සෞඛ්‍ය තත්ත්වයද මෙහිදී සැලකිල්ලට ගෙන තිබිණ. මුදා හැරී පිරිස අධිකරණය ලබාදී ඇති සහනය කඩ නොකර, පනවා ඇති කොන්දේසි ඉටුකරමින් යහපත් අන්දමින් සමාජයේ හැසිරිය යුතු බවට අවධාරණය කෙරේ."
    },
    {
        "content": "අප්‍රේල් 06 සඳුදා සිට 10 සිකුරාදා දක්වා සතියේ වැඩකරන දින රාජ්‍ය, පෞද්ගලික දෙඅංශයේම ආයතන සඳහා නිවසේ සිට වැඩකරන කාලයක් ලෙස ප්‍රකාශයට පත් කර ඇත. කළින් සතියද නිවසේ සිට වැඩකරන කාලයක් ලෙස නම් කර තිබිණ. කොරෝනා වෛරස ව්‍යාප්තිය සලකන විට ඉහළ අවදානමක් සහිත කලාප ලෙස හඳුනාගෙන ඇති කොළඹ, ගම්පහ, කළුතර, පුත්තලම, මහනුවර සහ යාපනය දිස්ත්‍රික්කවල දැන් ක්‍රියාත්මක ඇඳිරි නීතිය නැවත දන්වනතුරු දිගටම බලාත්මකව පවතී. සෙසු සියළු දිස්ත්‍රික්කවල ක්‍රියාත්මක වූ ඇඳිරි නීතිය හෙට (අප්‍රේල් 06) උදේ 6.00ට ලිහිල් කෙරෙන අතර, එදිනම දහවල් 2.00 සිට යළි පනවනු ලැබේ. මේ දිස්ත්‍රික්කවලට පැනවෙන ඇඳිරි නීතිය ඉවත් කිරීම සම්බන්ධව පසුව දැනුම් දෙනු ලැබේ. අත්‍යාවශ්‍ය සේවා හැර වෙනත් කාර්යයන් සඳහා දිස්ත්‍රික්ක අතර ගමනාගමනය සම්පූර්ණයෙන්ම තහනම් කර තිබේ. අත්‍යාවශ්‍ය සේවා කර්යක්ෂමව පවත්වාගෙන යනු පිණිස යොදා ඇති ක්‍රමවේද අවභාවිත කරන අයට එරෙහිව නීතිය තදින්ම ක්‍රියාත්මක කරනු ලැබේ. ඇඳිරි නීතිය බලපැවැත්වෙන කාලය තුළ ජනතාවට අත්‍යාවශ්‍ය ආහාර ද්‍රව්‍ය සහ වෙනත් භාණ්ඩ නිවසේ සිටම මිලදී ගත හැකි වන පරිදි නොකඩවා සැපයීමට රජය සියලු විධිවිධාන සලසා ඇත. කවර දිස්ත්‍රික්කයක වුවද ගොවිතැන් වැඩ කරන සහ කුඩා තේවතු හා අපනයන භෝග නිෂ්පාදන ක්‍රියාවලියේ නිරත ජනතාවට එකී වැඩ කිරීමට අවසර ඇත. කොරෝනා වෛරසය ව්‍යාප්තිය නතර කිරීමට ඉවහල් වන ක්‍රියාමාර්ග ගෙන ඇත්තේ හුදෙක් ජනතාවගේ සුභ සිද්ධිය උදෙසා බැවින් එකී ක්‍රියාමාර්ග සහ උපදෙස් වගකීමෙන් පිළිපදින ලෙස රජය ජනතාවගෙන් ඉල්ලා සිටී. කොළඹ, කළුතර සහ මහනුවර දිස්ත්‍රික්කවල හුදකලා ප්‍රදේශ ලෙස නම් කර ඇති ගම්මාන හුදකලා ප්‍රදේශ ලෙස තවදුරටත් සලකනු ලැබේ. කවරකුට හෝ මේ ගම්මානවලට ඇතුළුවීම හෝ ඉන් පිටවීම හෝ නැවත දැනුම් දෙන තුරු සම්පූර්ණයෙන් තහනම් වේ."
    },
    {
        "content": "බක් පුර පසළොස්වක පොහොය දිනය අදට (07) යෙදී තිබේ. බක් පුර පසළොස්වක පොහොය දිනක ශාසන ඉතිහාසයේ සුවිශේෂී සිදුවීම් රැසක් වාර්තා වී තිබේ. බුදුරජාණන් වහන්සේගේ දෙවන ලංකාගමනය සිදු වන්නේ, බක් පුර පසළොස්වක පොහොය දිනයක බව ඉතිහාසයේ සඳහන් වෙයි. චූලෝදර සහ මහෝදර යන නාරජුන් දෙදෙනා අතර ඇති වූ ගැටුමක් සමථයකට පත් කිරීම සඳහා උන්වහන්සේ නාගදීපයට වැඩම කළ සේක. එමෙන් ම සිදුහත් කුමරු සතර පෙර නිමිතිවලින් පළමු පෙර නිමිත්ත වූ මහල්ලාගේ රුව දැක තිබුණේ ද බක්පුර පසලොස්වක පොහෝ දිනක බව ශාසන ඉතිහාසයේ සඳහන් වෙයි. සිංහල හා හින්දු අලුත් අවුරුදු සමයෙන් පසු එළඹෙන පළමු පසළොස්වක පොහොය වන්නේ ද බක් පුර පසළොස්වක පොහොය දිනයයි. පොහොය දිනය වෙනුවෙන් අද උදැසන සිටම දිවයිනේ වෙහෙර විහාරස්ථානවල ආමිෂ හා ප්‍රතිපත්ති පූජා රැසක් පැවැත්වෙයි."
    },
    {
        "content": "කොරෝනා වෛරස ව්‍යාප්තිය සලකන විට ඉහළ අවදානමක් සහිත කලාප ලෙස හඳුනාගෙන ඇති කොළඹ, ගම්පහ, කළුතර, පුත්තලම, මහනුවර සහ යාපනය දිස්ත්‍රික්කවල දැන් ක්‍රියාත්මක ඇඳිරි නීතිය නැවත දන්වනතුරු දිගටම බලාත්මකව පවතී. සෙසු සියළු දිස්ත්‍රික්කවල අද, සඳුදා උදේ 6.00ට ලිහිල් කෙරුණු ඇඳිරි නීතිය දහවල් 2.00ට යළි පනවනු ලැබීය. මේ දිස්ත්‍රික්කවල එසේ යළි ක්‍රියාත්මක වූ ඇඳිරි නීතිය අප්‍රේල් 09 බ්‍රහස්පතින්දා උදේ 6.00ට ඉවත් කොට එදිනම සවස 4.00ට යළි පනවනු ලැබේ. අද, අප්‍රේල් 06 සඳුදා සිට 10, සිකුරාදා දක්වා සතියේ වැඩකරන දින රාජ්‍ය, පෞද්ගලික දෙඅංශයේම ආයතන සඳහා නිවසේ සිට වැඩකරන කාලයක් ලෙස ප්‍රකාශයට පත් කර ඇත. අත්‍යාවශ්‍ය සේවා හැර වෙනත් කාර්යයන් සඳහා දිස්ත්‍රික්ක අතර ගමනාගමනය සම්පූර්ණයෙන්ම තහනම් කර තිබේ. අත්‍යාවශ්‍ය සේවා කර්යක්ෂමව පවත්වාගෙන යනු පිණිස යොදා ඇති ක්‍රමවේද අවභාවිත කරන අයට එරෙහිව නීතිය තදින්ම ක්‍රියාත්මක කරනු ලැබේ. ඇඳිරි නීතිය බලපැවැත්වෙන කාලය තුළ ජනතාවට අත්‍යාවශ්‍ය ආහාර ද්‍රව්‍ය සහ වෙනත් භාණ්ඩ නිවසේ සිටම මිලදී ගත හැකි වන පරිදි නොකඩවා සැපයීමට රජය සියලු විධිවිධාන සලසා ඇත. කවර දිස්ත්‍රික්කයක වුවද ගොවිතැන් වැඩ කරන සහ කුඩා තේවතු හා අපනයන භෝග නිෂ්පාදන ක්‍රියාවලියේ නිරත ජනතාවට එකී වැඩ කිරීමට අවසර ඇත. කොරෝනා වෛරසය ව්‍යාප්තිය නතර කිරීමට ඉවහල් වන ක්‍රියාමාර්ග ගෙන ඇත්තේ හුදෙක් ජනතාවගේ සුභ සිද්ධිය උදෙසා බැවින් එකී නියමයන් පිළිගෙන ඇඳිරි නීති කාලය තුළ නිවසේම රැඳී සිටින්නැයි රජය ජනතාවගෙන් ඉල්ලා සිටී. කොළඹ, කළුතර සහ මහනුවර දිස්ත්‍රික්කවල හුදකලා ප්‍රදේශ ලෙස නම් කර ඇති ගම්මාන හුදකලා ප්‍රදේශ ලෙස තවදුරටත් සලකනු ලැබේ. කවරකුට හෝ මේ ගම්මානවලට ඇතුළුවීම හෝ ඉන් පිටවීම හෝ නැවත දැනුම් දෙන තුරු සම්පූර්ණයෙන් තහනම් වේ."
    },
    {
        "content": "ආරක්ෂක අමාත්‍යාංශය යටතේ සේවයේ නියුතු එක්දහස් දෙසීය දෙනෙකු ස්වේච්ඡාවෙන් පිරිනැමූ රුපියල් කෝටියක මුදලක් අමාත්‍යාංශ ලේකම් විශ්‍රාමික මේජර් ජෙනරාල් කමල් ගුණරත්න මහතා විසින් අද (07) ජනාධිපති කාර්යාලයේ දී ජනාධිපති ලේකම් ආචාර්ය පී.බී. ජයසුන්දර මහතා වෙත භාර දෙනු ලැබිණ. ශ්‍රී ලංකා පොලිස් දෙපාර්තමේන්තුවේ විශේෂ අරමුදලෙන් රුපියල් කෝටි 05ක් ද වැඩබලන පොලිස්පති සී.ඩී. වික්‍රමරත්න මහතා COVID 19 සෞඛ්‍ය හා සමාජ සංරක්ෂණ අරමුදලට පරිත්‍යාග කළේය. අද පස්වරු වන විට COVID 19 සෞඛ්‍ය හා සමාජ සංරක්ෂණ අරමුදලේ තැන්පතු ශේෂය රුපියල් මිලියන 420 ඉක්මවා ගොස් තිබේ. ලංකා බැංකුවේ ආයතන ශාඛාවේ අංක 85737373 දරණ විශේෂ ගිණුමට පරිත්‍යාග බැර කෙරේ. දෙස් විදෙස් පරිත්‍යාගශිලීහූ ගිණුමට දායක වී සිටිති. නීත්‍යානුකූල ගිණුම් මගින් අරමුදලට කෙරෙන පරිත්‍යාග මුදල් බදු සහ විදේශ විනිමය රෙගුලාසිවලින් නිදහස් කර ඇත. චෙක්පත් හෝ ටෙලි ග්‍රාෆ් සම්ප්‍රේෂණ මගින් මුදල් තැන්පත් කිරීමට පිළිවන. දුරකථන අංක 011 – 2354479 / 011 – 2354354 ඔස්සේ අධ්‍යක්ෂ ජනරාල් (පරිපාලන) කේ.බී. එගොඩවෙලේ මහතා අමතා වැඩි විස්තර දැන ගැනීමට පිළිවන."
    },
    {
        "content": "රටේ වර්තමාන තත්ත්වය සහ රජය ගෙන ඇති ක්‍රියාමාර්ග පිළිබඳව අග්‍රාමාත්‍යතුමාගේ විශේෂ ප්‍රකාශය (2020.04.07) මම ඔබ අමතන්නේ කොරෝනා වසංගතයට එරෙහිව අපේ රජයත්, ජනතාවත් දැවැන්ත යුද්ධයක යෙදිලා ඉන්න මොහොතක. මුළු ලෝකයේම රටවල් 200කට අධික ප්‍රමාණයක් මේ වසංගතයට එරෙහිව සටන් කරන ආකාරයත්, ඒ රටවල දහස් ගණන් ජනතාවගේ දේහයන් සුසාන භූමියට ගෙනියන ආකාරයත් ඔබ ප්‍රවෘත්තිවලින් දකිනවා. අපි ජීවත් වෙනවාද නැද්ද කියන දේ තීරණය වෙන්නේ මේ වසංගතය මර්දනය කරන්න කටයුතු කරන ආකාරය අනුවයි. අපේ අවධානය, අපේ කැපවීම, විනය කියන දේවල් අනුව තමයි මේවගේ වසංගතයකදි අපි ජීවත් වෙනවාද, මැරෙනවාද කියන දේ තීරණය වෙන්නේ. ඒ නිසා මේ වසංගතය ලෝකයෙන් වාර්තා වුණ මොහොතේ ඉඳන්ම ජනාධිපතිතුමත්, රජයත් ජනතාවගේ ජීවිත ගැන දැඩි අවධානයකින් කටයුතු කළා. මේ තත්වය තේරුම්ගත්ත නිසා තමයි චීනයේ වූහාන් නගරයේ හිර වුණු ලාංකික පිරිස ලෝකයේ බොහෝ දෙනකුට කලින් ගුවන් යානාවක් යවලා මේ රටට ගෙන්න ගන්න කටයුතු කළේ. ඒ පිරිස අරගෙන එන කොටත් අපි අපේ රටේ නිරෝධායන මධ්‍යස්ථානයක් පිහිටුවලා ඉවරයි. එතැන් සිට ලංකාවට එන සිය ගණන් පිරිස් නිරෝධායනය කරන්න පුළුවන් මධ්‍යස්ථාන රාශියක් ඉතාම කෙටි කාලකදී අපි මේ රටේ පිහිටෙව්වා. දැන් වරකට දහස් ගණනක් නිරෝධායනය කරන්න වුවමනා නිරෝධායන මධ්‍යස්ථාන හතළිහකට ආසන්න ප්‍රමාණයක් අපි පිහිටවලා තියෙනවා. මේ නිරෝධායන මධ්‍යස්ථාන නිකංම නවාතැන් පොළවල් නෙවෙයි. හොඳ මට්ටමේ ගොඩනැගිලි, ඇඳන්, වෛද්‍යවරු, උපස්ථායකයින්, බෙහෙත්-හේත්, උපකරණ, වැසිකිළි කැසිකිළි , සෞඛ්‍ය සම්පන්න කෑම බීම විතරක් නොවෙයි කොත්තමල්ලි කෝප්පය පවා මේ දහස් ගණනකට දින 14 ක් පුරා අඩුවක් නැතිව ලබා දෙනවා. මූණ ඇඹුල් කරගෙන නිරෝධායනයට යන අය අද හිනාවෙවී එළියට එන්නේ ඒවා අඩුවක් නැතිව සපයන්න පුළුවන් වෙලා තියෙන නිසයි. ඒ වාගේම කොරෝනා රෝගීන්ට ප්‍රතිකාර කරන්න විශේෂ රෝහලක් අපි දින හයකින්, වැලිකන්දේ ඉක්මනින් ඉදිකළා. ඒ විතරක් නෙවෙයි, ලංකාවට එන අය පරීක්ෂා කරලා රෝගය ගැන සැක අය ඉන්නවා නම්, ඒ අය ඇසුරු කළ දහස් ගණනක් හඳුනා ගෙන ඒ අයවත් ගෙවල්වලම තියලා නිරෝධායනය කරවන්න අපි කටයුතු කළා. නිරෝධායනය මගහරින දහස්ගණන් හඳුනාගෙන ඔවුන්ගෙන් සමාජය මුදවා ගන්න රාජ්‍ය බුද්ධි අංශ පවා යොදව ගන්න ජනාධිපතිවරයාට සිදුවෙලා තියෙනවා. අපි පළමුවෙනි කොරෝනා රෝගියා වාර්තා වුණ වහාම සියලු පාසල්, විශ්වවිද්‍යාල නිවාඩු දීලා දරුවන්ව රෝගයෙන් මුදවා ගන්න කටයුතු කළා. මේ සම්බන්ධයෙන් ජනාධිපති කාර්ය සාධක බළකායක් ආසියාතික රටවල් අතරින් මුලින්ම ස්ථාපිත කළේ අපි. ගුවන්තොටුපොළෙන් ලංකාවට පැමිණීම නතර කළා. නිරන්තරයෙන් අපේ ප්‍රතිපත්තිය වුණේ ජනතාව අපහසුතාවට පත් නොකර ජනතාවගේ වුවමනාවන් සම්පූර්ණ කරන්න. ඒ නිසා අපි යුද්ධ කාලෙවත් ඇඳිරි නීතිය පැනෙවුවේ නෑ. මේ තත්වයේදී සෞඛ්‍ය විශේෂඥයන්ගේ අදහස්වලට අවධානය යොමුකරලයි අපි ඇදිරිනීතිය පැනෙවුවේ. ඇඳිරි නීතිය පැනවීමත් එක්කම අපේ දහස් ගණන් කර්මාන්තශාලා, ව්‍යාපාර වගේම රජයේ කාර්යාල වහන්න වුණ බව තමුන්නාන්සේලා දන්නවා. එහෙම වුණත් එදිනෙදා ජන ජීවිතය අඩුවක් නැතිව පවත්වාගෙන යාමේ ඉතාම භාරධූර වගකීමත් රජය ඉටුකරමින් ඉන්නවා. විදුලිය, ජලය, ගෑස් අඩුපාඩුවක් නැතිව සැපයීමේ වගකීම රජය දැන් භාරගෙන තියෙනවා. කෑම බීම, ඖෂධ ඇතුළු අත්‍යාවශ්‍ය දේ රටටම බෙදා හැරීමේ වගකීම ජනාධිපතිවරයාගේ සහ මාගේ මගපෙන්වීම යටතේ අරලිය ගහ මන්දිරයේ සිට මෙහෙයුම් කටයුතු සිදුකරන අත්‍යාවශ්‍යසේවා පිළිබඳ ජනාධිපති කාර්ය සාධක බලකාය ඉටු කරනවා. ඒවගේම එම කටයුතු නිසි ආකාරව සිදුවනවද යන්න සොයා බලන්නත් අපි වැඩ පිළිවෙළක් සකස් කරලා තියෙනවා. ආහාර ද්‍රව්‍යවල මිල පාලනය කරන්න කළ හැකි හැම දෙයක්ම කළා. වැඩිහිටි ආධාර ලබන පිරිස හාරලක්ෂ දහසය දහසක්. නමුත් අපි වැඩිහිටියෝ හාරලක්ෂ හතළිස් දෙදාහකට රුපියල් පන්දාහ ගණනේ ඉක්මනින් ලබා දුන්නා. ඊළඟට අපිට ආබාධිත ජනතාවගේ යැපීම ගැන බලන්න වුණා. ආබාධිත දීමනාව ලබන 22,000 යි හිටියේ. තවත් 38,000කටත් එක්කම රුපියල් 5000 දුන්නා. ගොවියෝ එක්ලක්ෂ හැටදාහකට අපිට මේ දීමනාව දෙන්න වුණා. ධීවරයෝ 4600 කට ඒ දීමනාව දුන්නා. වකුගඩු රෝගීන් හිටියේ 25,000යි. පොරොත්තු ලේඛනයේ ඉන්න 13,850 කටත් ඒ දීමනාව ගෙව්වා. ගර්භණී මව්වරුන්ට, මන්දපෝෂණයෙන් පෙළෙන දරුවන්ට රාජ්‍ය සේවකයන් මගින් ත්‍රිපෝෂ ඇතුළු දේ ගෙවල්වලට යවලා ඉවරයි. පසුගිය දවස්වල විශ්‍රාමිකයෝ හයලක්ෂ හතළිස්පන්දහසකට විශ්‍රාම වැටුප වෙලාවට ගෙව්වා. දැන් රජයේ ආයතන වසා දමා තිබෙන නිසා රාජ්‍ය සේවකයෝ පහළොස් ලක්ෂයක් ඉන්නේ ගෙදර. නමුත් මේ පහළොස් ලක්ෂයකටම අප්‍රේල් මාසයේත් වැටුප දැනටමත් ගෙවන්න කටයුතු කරලා ඉවරයි. ඒ විතරක් නෙවෙයි රැකියා විරහිත උපාධිධාරීන් 40,000 ක් රාජ්‍ය සේවයට බඳවා ගන්න අපි සූදානම් වෙලා හිටියේ. ඒ අය මෙම නිරෝධායන කටයුතුවලට යොදා ගෙන ආර්ථික ශක්තියක් දෙන්න අපි කටයුතු කරනවා. ඒ විතරක් නෙවෙයි සමෘද්ධිලාභීන් මේ රටේ ලක්ෂ 17 ක් ඉන්නවා. පොරොත්තු ලේඛනයේ තවත් හයලක්ෂයක්. ඒ විසිතුන් ලක්ෂයටම අපි රුපියල් 5000 දීමනාවත් දීලයි මේ තත්ත්වයට මුහුණ දෙමින් අපි කටයුතු කරන්නෙ. අපි මෙහෙම කරගෙන යනකොට මේ රටේ නතර වුණ ව්‍යාපාර ගැනත් හිතන්න වුණා. මේ රටේ ත්‍රිරෝද රථ, පාසල් බස්, වෑන් වාගේ දේවල්වලින් රස්සාව කරන ලක්ෂ පහළොවක් හිටියා. මේ සියලු දෙනාට අපි කල්බදු වාරික සහනය දුන්නා. ඇදිරි නීතිය නිසා ව්‍යාපාර කටයුතු කරගන්න බැරි අයට සහනයක් දෙන්නත් රජයට සිදු වුණා. ශ්‍රී ලංකා මහ බැංකුව දැනටමත් කුඩා හා මධ්‍ය පරිමාණ ව්‍යාපාරවලට සහන දෙන්න පටන් අරන්. අපි මෙපමණ මුදලක් වෙන් කරලා ජනතාවට සහන දුන්නේ පාර්ලිමේන්තුවෙන් අයවැයක් සම්මත කරගෙන නෙවෙයි. මේ දේවල් එකක්වත් කරන්න ජනාධිපතිතුමාට පාර්ලිමේන්තුවේ සහය ගන්න ඉඩ ලැබුණේ නෑ. පාර්ලිමේන්තුව විසිරුවා හරින්න කලින් රජයේ කටයුතු පවත්වාගෙන යන්න අතුරු අයවැයක් සම්මත කරගන්න ගිය අවස්ථාවේ අපට පාර්ලිමේන්තුවේ සහාය දුන්නේ නෑ. එබඳු තත්ත්වයක් යටතේ නැවතත් පාර්ලිමේන්තුව රැස් කිරීමේ කවර ප්‍රයෝජනයක්ද කියලා පරමාධිපත්‍ය බලය තියෙන ජනතාව දැන් අපි කාගෙනුත් අහනවා. ලෝක සෞඛ්‍ය සංවිධානයේ සභාපතිවරයා ජනාධිපතිතුමාට කතා කරලා මේ අපේ වැඩපිළිවෙළට ප්‍රශංසා කර අගය කළ බව මුළු ලෝකයම දන්නවා. මේ මොහොතේ ලක්ෂ 50 කට වඩා ජනතාවට රජය ඍජු සහනාධාර ලබා දීලා ඉවරයි. මේ ප්‍රශ්නවලට මුහුණ දෙන අතරේ අපිට වාද විවාදවල යෙදිලා ඉන්න වුවමනා නෑ. රටේ ජනතාවගේ හතරෙන් එකකට අපි ආධාර දුන්නේ රටේ ආදායම යහපත් තත්ත්වයක පැවතිලා නෙවෙයි. මේ මොහොත වෙනකොට රජයට ආදායම් ලැබෙන සියලු මාර්ග අකර්මණ්‍යයි. මේ වෛරසය පැතිරෙන නිසා අපේ ඇඟළුම් යුරෝපා රටවලට යැවීම නතර වෙලා. ඒ නතර වුණේ රටේ ප්‍රධාන ආදායම් මාර්ගයක්. ඉතාලිය, මැදපෙරදිග රටවල ශ්‍රමිකයෝ එවන මුදල අපේ රටේ ආර්ථිකයේ වැදගත් කොටසක්. ඒ ආදායමත් කොරෝනා වසංගතය පැතිරෙන නිසා ලංකාවට ලැබෙන්නේ නෑ. මුළු ලෝකයේම සංචාරක ව්‍යාපාරය කඩා වැටිලා. ජාත්‍යන්තර ගුවන් සේවා සමාගම්වල ඉඳන් අපේ මුහුදු වෙරළේ සිප්පි කටුවටත් මේක බලපානවා. දැනටමත් ලෝකයේ වාගේම අපේ රටේ සංචාරක හෝටල්වල කෑමබීම, ප්‍රවාහන ක්ෂේත්‍ර ඇනහිටලා. මේ වාගේ තත්ත්වයක් යටතේ තමයි අපිට මේ වසංගතයට මුහුණ දෙන්න සිද්ධ වෙලා තියෙන්නේ. නමුත් අපි නැහැයි කියන්නේ නෑ. ජනතාවට බැහැයි කියන්නෙත් නෑ. මේ සටන අතහරින්නෙත් නෑ. කිසිම මොහොතක අපි දේශපාලන, ජාතික, ආගමික වශයෙන් හිතලා තීන්දු ගත්තේ නෑ. ගන්නෙත් නෑ. සියලුම දේශපාලන පක්ෂ නායකයෝ ඉතාම උනන්දුවෙන් රජයට සහාය දෙන්න ඉදිරිපත් වුණ මොහොතක් මේ. මේ ආගමික ජාතික වශයෙන් බෙදී වෙන් වී හිතන වෙලාවක් නොවේ. අපිට මේ මොහොතෙ ඉන්න පුළුවන් එක හතුරෙක් විතරයි. ඒ කොරෝනා කියන සතුරා විතරයි. අපි මොන ආගමේවුණත් මොන ජාතියේවුණත් මෙන්න මේ සත්‍ය අපි සියලු දෙනාම තේරුම් ගන්න ඕ‌ෙන. දැන් බලන්න මහානායක හාමුදුරුවරු ඉල්ලීමක් කළා, මේ බක් පොහොයට පන්සල් එන්න එපා කියල. මොනතරම් මිනිස්සු ගැන තියෙන ආදරයක් ද හැගීමක් ද මේ ප්‍රකාශ වෙන්නෙ. ඒ නිසා අපි හිතන්න ඕනේ ජීවත්වෙන අය ගැනයි. මේක ආගමකට, ජාතියකට විශේෂ වුවමනා, චාරිත්‍ර වාරිත්‍ර ඉටුකරන වෙලාවක් නෙවෙයි. මේක රට ගැන හිතන වෙලාවක්. පොදුවේ මනුෂ්‍යයන් හැටියට හිතුවොත් විතරයි අපට මේ මිනී වළෙන් එහාට පනින්න පුළුවන් වෙන්නේ කියන එක මතක තියා ගන්න ඕනේ. මතක තියා ගන්න දරුවෝ, බිරිඳ, ගෙදර ඉඳිද්දී තමන්ට රෝගයට මූණ දෙන්න වෙන බව දැන දැන ඇවිත් රෝගීන්ට ප්‍රතිකාර කරන වෛද්‍යවරු සහ සෞඛ්‍ය කාර්යයමණ්ඩලයක් අපට ඉන්නේ. ඇතැම් වෛද්‍යවරු තමන්ගේ ඇඟේ කොරෝනා පොසිටිව් වෙනතුරු තමන් රෝහලෙන් යන්නේ නෑ කියලා වැඩ කරනවා. වෙනත් රටවල මුහුණු වැස්මක් දුන්නේ නෑ කියලා සේවය අතහැර ගිය හෙදියොත් ඉන්නවා. නමුත් අපි ආඩම්බරව කියන්නේ, අපේ රටේ ඉන්නේ තමන්ගේ මුහුණ වැස්ම තමන්ම මහගෙන ඇවිත් තම වගකීම ඉටු කරන හෙද පරපුරක්. රෝහල් උපස්ථායකයෝ, ගිලන් රථ රියැදුරෝ කිසිම රෝගියෙක් අතහැරලා නෑ. ඒ වගේම මරණ තර්ජන නිසා ඇතිව තිබෙන ජීවිත අවදානම පවා නොතකා ගෙයින් ගෙට ගිහින් සේවය කරන සෞඛ්‍ය පරීක්ෂකවරුන් අපිට ඉන්නවා. ඔබත් මාත් ජීවත් වෙන්නේ එබඳු සෞඛ්‍ය සේවාවක් තියෙන රටක. ඒ වගේම අනෙකුත් අවශ්‍ය සේවාවල වගකීම් ඉටුකරන රාජ්‍ය සේවකයිනුත් සිහි කරන්න ඕනේ. ඒවගේම අපේ පළාත් පාලන ආයතනවල කැපවීම අපි කවුරුත් අගය කළ යුතුයි. එදා තමන්ට මරණය තියෙන බව පෙනි පෙනී වැල නොකැඩී ඇවිත් ත්‍රිවිධ හමුදාවට, පොලිසියට බැඳුණු තරුණයෝ අද වෛරසය තිබෙන්නේ කොතැනද, එතැන හොයාගෙන යනවා. තමන් ඉන්න බැරැක්කය රෝගියාට දීලා ඒ අය සිමෙන්ති පොළොවේ නිදා ගන්නවා. ඒ විතරක් නෙවෙයි ලක්ෂ ගණනක් අපේ දූ දරුවෝ මේ කොරෝනා වසංගතයට එරෙහිව කරන මෙහෙයුමට ආධාර කරන්න, අපි ආරාධනා කරන තෙක් ගෙවල්වල සූදානමින් ඉන්නවා. එබඳු රටක ඔබ තනි වෙන්නේ නෑ. අපි දිගු කාලයක් ගත කරන්නේ නැතිව ඉක්මනින් මේ වසංගතය ජය ගන්න ඕනෑ. ඒ වගේම ඔබව ආරක්ෂා කිරීමට රජය ගනු ලබන සෑම ක්‍රියාමාර්ගයකටම සහය ලබා දෙන ලෙස මා ඔබගෙන් කාරුණිකව ඉල්ලනවා. මේ ව්‍යසනය පරාජය කළාට පසුව ජීවත් වෙන හැටි ගැන අපිට දැන්ම තියා හිතන්න වෙනවා. රටේ නිෂ්පාදනයට, බෙදා හැරීමට, වෙළෙඳාමට රජයේ මැදිහත්වීම අහෝසි කිරීමේ අදහසින් පසුගිය කාලේ ආණ්ඩුව ක්‍රියාත්මක වුණා. අද අපිට සමුපකාරය සිහි වෙනවා. කෑම බීම වාගේම සරුංගලයත් විදේශයකින් ගෙන්වීම ලාභයි කියන මතය අනුව තමයි ඒ ආණ්ඩුව වැඩ කළේ. ස්වයංපෝෂිත ගෙදරක් සඳහා අපි ඇති කළ ගෙවතු වගාව වාගේම කුඹුරු වගාවත් පසුගිය යුගයේ කඩා වැටුණා. දැන් නැවත මේ රටේ ජනතාව හිතන්න පටන් අරන්. කොළඹ නගරයේ ඉඳන් ඈත ගම් බිම් දක්වා සෑම ගෙවත්තක්ම වගා කරන්න සුදානම් වෙන හඬ අපිට ඇහෙනවා. අපේ ආහාර අපිම හදාගන්න ජනතාව සූදානම් වෙන බව අපිට දැනෙනවා. අපි ඒ සෑම දෙයකටම දිරි දෙනවා. අපේ දැඩි සත්කාර ඒකකවලට වුවමනා ඇඳන් අපේම තරුණයෝ හදනවා. සමහර තරුණයෝ රෝගීන් වෙනුවෙන් රොබෝ යන්ත්‍ර පවා දැනටමත් හදනවා. මේ කියන්නේ අපට පුළුවන්. රට ගැන හිතන මේ සියලු දෙනා ගැන මම ආඩම්බර වෙනවා. ඒ නිසා අපි කොරෝනා වසංගතය පරාද කරලා අපේම ආහාර, අපිම වගා කරන, අපේම කර්මාන්ත දියුණු කරන, අපේ ශක්තිය ලෝකෙට පෙන්වන ශක්තිමත් රටක් වශයෙන් නැගිටින්න වෙනවා.  ඉතිහාසයේ අපි මීට වඩා දුෂ්කරතාවලට මුහුණදීලා තියෙනවා. ත්‍රස්තවාදය තිබුණ කාලේ අවුරුදු විස්ස තිහ අනාථ කඳවුරුවල ජීවත් වෙලා තියෙනවා. දරු පැටව් එක්ක මහ රෑ හබරල ගාල්වල නිදාගෙන තියෙනවා. එබඳු පරිත්‍යාගයක් කරපු ඔබට රට වෙනුවෙන් මේ ටික කාලය ගෙදරට වෙලා ඉන්න එක කරන්න බැරි දෙයක් නෙමෙයි කියලා මම හිතනවා. රට වෙනුවෙන් ඒ පරිත්‍යාගය කරන්න කියලා මම මගේ ආදරණීය ජනතාවගෙන් ඉල්ලා සිටිනවා. වෙනත් රටවල් මුහුණ දීපු ඛේදවාචකයට මුහුණ දෙන්නේ නැතිව නැගිටින්න අපට පුළුවන් බව මට විශ්වාසයි. අපි දියණු ජාතියක් විදියට විතරක් නෙවෙයි නිරෝගී ජාතියක් විදියටත් නැගිටින්න ඕනේ. ඔබ සැමට සුබඅනාගතයක්. තෙරුවන් සරණයි!"
    },
    {
        "content": " අරමුදලේ තැන්පත් ශේෂය මිලියන 380ක් දක්වා ඉහළට.   දෙදිනක් තුළ COVID 19 සෞඛ්‍ය හා සමාජ සංරක්ෂණ අරමුදලට රුපියල් මිලියන 66ක මුදලක් පරිත්‍යාග කෙරේ. රුපියල් මිලියන 314ක්ව තිබූ ශේෂය දැන් රුපියල් මිලියන 380 දක්වා ඉහළ ගොස් තිබේ. අමාත්‍ය ඩලස් අලහප්පෙරුම මහතා සිය කැබිනට් අමාත්‍ය ධූරයට හිමි අප්‍රේල් මස වැටුප සහ අමාත්‍ය ගාමිණි ලොකුගේ මහතා රුපියල් මිලියන 10 ක් ජනාධිපති ගෝඨාභය රාජපක්ෂ මැතිතුමා වෙත පරිත්‍යාග කළහ. ජාතික ලොතරැයි මණ්ඩලය රුපියල් මිලියන 25ක්, ජාතික ඉතිරි කිරීමේ බැංකුව සහ ලංකා විදුලිබල මණ්ඩල ඉංජිනේරු සංගමය රුපියල් මිලියන 2.5 බැගින් ද, ඉඩම් ප්‍රතිසංස්කරණ කොමිසන් සභාව රුපියල් මිලියන 02ක්, මැලිබන් බිස්කට් මැනුෆැක්චරීස් ආයතනය රුපියල් මිලියන 10ක්, මාතර බෝධි ආරක්ෂක සභාව රුපියල් මිලියනයක් සහ නේචර්ස් බියුටි ක්‍රියේෂන්ස් ආයතනය රුපියල් මිලියන 05ක් අරමුදලට පරිත්‍යාග කර තිබේ.   ලංකා බැංකුවේ ආයතන ශාඛාවේ අංක 85737373 දරණ විශේෂ ගිණුමට පරිත්‍යාග බැර කෙරේ. දෙස් විදෙස් පරිත්‍යාගශිලීහූ ගිණුමට දායක වී සිටිති. නීත්‍යානුකූල ගිණුම් මගින් අරමුදලට කෙරෙන පරිත්‍යාග මුදල් බදු සහ විදේශ විනිමය රෙගුලාසිවලින් නිදහස් කර ඇත. චෙක්පත් හෝ ටෙලි ග්‍රාෆ් සම්ප්‍රේෂණ මගින් මුදල් තැන්පත් කිරීමට පිළිවන. දුරකථන අංක 011 – 2354479 / 011 – 2354354 ඔස්සේ අධ්‍යක්ෂ ජනරාල් (පරිපාලන) කේ.බී. එගොඩවෙලේ මහතා අමතා වැඩි විස්තර දැන ගැනීමට පිළිවන."
    },
    {
        "content": "කොරෝනා වෛරසය හෙවත් COVID 19 ව්‍යාප්තිය නතර කිරීමේ අරමුණ ඇතිව, ජනතාව අනවශ්‍ය ලෙස ඒකරාශීවීම වළක්වනු පිණිස රජය විසින් වරින් වර ඇඳිරි නීතිය පනවනු ලැබේ. එවැනි අවස්ථාවල ඇඳිරි නීති බලපත් ලබා ගැනීම සඳහා පුද්ගලයන් විශාල වශයෙන් පොලිස් ස්ථාන වෙත පැමිණෙන බව නිරීක්ෂණය කර ඇත  මෙසේ ජනයා ඒකරාශීවීම කොරෝනා මර්දන වැඩසටහන්වලට බලවත් බාධාවකි. එබැවින් ජනාධිපති ගෝඨාභය රාජපක්ෂ මැතිතුමාගේ උපදෙස් පරිදි වැඩබලන පොලිස්පති සී.ඩී. වික්‍රමරත්න මහතා විසින් ඇඳිරි නීති බලපත් නිකුත් කිරීමට නව ක්‍රමවේදයක් සකස් කොට තිබේ. ඒ අනුව ඇඳිරිනීති බලපත් නිකුත් කිරීම ක්‍රම 04කට සිදු කෙරේ. ඒ පොලිස් මූලස්ථානය, පළාත් භාර ජ්‍යෙෂ්ඨ නියෝජ්‍ය පොලිස්පති කාර්යාල, කොට්ඨාස භාර පොලිස් අධිකාරි කාර්යාල සහ පොලිස් ස්ථාන මගිනි. බස්නාහිර පළාතේ කොළඹ දිස්ත්‍රික්කයට අයත් සේවකයන් 50ක් හෝ ඊට වැඩි පිරිසක් සහිත ආයතන සඳහා ඇඳිරි නීති බලපත් නිකුත් කරන්නේ පොලිස් මූලස්ථානය විසිනි. බස්නාහිර පළාතේ ගම්පහ සහ කළුතර දිස්ත්‍රික්කවලට අයත් සේවකයන් 50ක් හෝ ඊට වැඩි පිරිසක් සහිත ආයතන සඳහා ඇඳිරී නීති බලපත් නිකුත් කිරිම බස්නාහිර පළාත භාර ජ්‍යෙෂ්ඨ නියෝජ්‍ය පොලිස්පති කාර්යාලයට පැවරේ. බස්නාහිර හැර සෙසු පළාත්වලට අයත් සේවකයන් 50ක් හෝ ඊට වැඩි පිරිසක් සහිත ආයතනවලට බලපත් නිකුත් කිරීම පළාත භාර ජ්‍යෙෂ්ඨ නියෝජ්‍ය පොලිස්පති කාර්යාලය විසින් සිදු කෙරේ. ඒ ඒ පොලිස් කොට්ඨාස බල ප්‍රදේශයට අයත් සේවකයන් 10ක් හෝ ඊට වැඩි සහ සේවක සංඛ්‍යාව 50ට අඩු ආයතනවලට ඇඳිරී නීති බලපත් නිකුත් කරනුයේ කොට්ඨාස භාර පොලිස් අධිකාරි කාර්යාලය විසිනි. පොලිස් බල ප්‍රදේශයක ඇති, සේවක සංඛ්‍යාව 10ට අඩු, ආයතන සඳහා බලපත් නිකුත් කිරීම ඒ ඒ පොලිස් ස්ථානයට පවරා තිබේ. එසේම අතිශය මානුෂීය හේතුන් මත පුද්ගලයන්ට බලපත් නිකුත් කිරීමට ද පොලිස් ස්ථානවලට අවසර ඇත. ඇඳිරී නීති බලපත්‍ අයැදුම්පත කුමන කාර්යාලයකට යොමු කළ යුතු ද යන්න කල්තබා නිශ්චය කර ගන්නැයි වැඩබලන පොලිස්පතිවරයා ආයතනවලට දැනුම් දෙයි. බලපත් අයැඳුම් කළ යුත්තේ අතිශය සාධාරණ හේතු ඇතිව පමණි. ජනාධිපති කාර්යාලය, අග්‍රමාත්‍ය කාර්යාලය ප්‍රමුඛ අමාත්‍යාංශ, දෙපාර්තමේන්තු, සංස්ථා, මණ්ඩල හා අධිකාරි ඇතුළු ආයතනවල සේවකයනට සිය සේවා හැඳුනුම්පත ඇඳිරි නීති බලපත්‍රය ලෙස භාවිත කිරීමට පිළිවන. එසේ වුවද සේවා අවශ්‍යතාවක් නැතිව සිය සේවා හැඳුනුම්පත අවභාවිත කරන අයට එරෙහිව නීතිමය පියවර ගනු ලැබේ. ඇඳිරි නීති බලපත් නිකුත් කිරීමේ නව ක්‍රමවේදය ඇතුළත් චක්‍රලේඛය www.police.lk වෙබ් අඩවියෙන් සහ රජයේ ප්‍රවෘත්ති වෙබ් අඩවිවල ඇතුළත් කර ඇත."
    },
    {
        "content": "ඇඳිරි නීති බලපත්‍ර‍ නිකුත් කිරීම විධිමත් කිරීම - Police Notice- 2020-04-07"
    },
    {
        "content": "කොරෝනා වෛරස ව්‍යාප්තිය සලකන විට ඉහළ අවදානමක් සහිත කලාප ලෙස හඳුනාගෙන ඇති කොළඹ, ගම්පහ, කළුතර, පුත්තලම, මහනුවර සහ යාපනය දිස්ත්‍රික්කවල දැන් ක්‍රියාත්මක ඇඳිරි නීතිය නැවත දන්වනතුරු දිගටම බලාත්මකව පවතී. සෙසු සියළු දිස්ත්‍රික්කවල හෙට අප්‍රේල් 09 බ්‍රහස්පතින්දා උදේ 06.00 ට ලිහිල් කෙරෙන ඇඳිරි නීතිය එදිනම සවස 04.00 ට යළි පනවනු ලැබේ. මේ දිස්ත්‍රික්කවල එසේ යළි පනවන ඇඳිරි නීතිය අප්‍රේල් 14 අඟහරුවාදා උදේ 06.00 ට ඉවත් කොට එදිනම සවස 04.00 සිට නැවත ක්‍රියාත්මක කෙරේ. කොරෝනා වෛරසය ව්‍යාප්තිය නතර කරනු පිණිස ඇඳිරි නීතිය පැනවීම ඇතුළු ක්‍රියාමාර්ග ගෙන ඇත්තේ හුදෙක් ජනතාවගේ යහපත වෙනුවෙනි. එබැවින් ඇඳිරි නීතිය පැනවීම නිසා ඇතිවන දුෂ්කරතා අවබෝධයෙන් සහ වගකීමෙන් යුතුව ඉවසා සිටින්නැයි රජය ජනතාවගෙන් ඉල්ලා සිටී. එසේම අලුත් අවුරුදු සමය තුළ චාරිත්‍ර වාරිත්‍ර සහ පුද්ගල සබඳතා පවුලේ සාමාජිකයනට පමණක් සීමා කරන ලෙස ද අවධාරණය කෙරේ. අත්‍යාවශ්‍ය සේවා හැර වෙනත් කාර්යයන් සඳහා දිස්ත්‍රික්ක අතර ගමනාගමනය සම්පූර්ණයෙන්ම තහනම් කර තිබේ. අත්‍යාවශ්‍ය සේවා කර්යක්ෂමව පවත්වාගෙන යනු පිණිස යොදා ඇති ක්‍රමවේද අවභාවිත කරන අයට එරෙහිව නීතිය තදින්ම ක්‍රියාත්මක කරනු ලැබේ. ඇඳිරි නීතිය බලපැවැත්වෙන කාලය තුළ ජනතාවට අත්‍යාවශ්‍ය ආහාර ද්‍රව්‍ය සහ වෙනත් භාණ්ඩ නිවසේ සිටම මිලදී ගත හැකි වන පරිදි නොකඩවා සැපයීමට රජය සියලු විධිවිධාන සලසා ඇත. කවර දිස්ත්‍රික්කයක වුවද ගොවිතැන් වැඩ කරන සහ කුඩා තේවතු හා අපනයන භෝග නිෂ්පාදන ක්‍රියාවලියේ නිරත ජනතාවට එකී වැඩ කිරීමට අවසර ඇත. කොළඹ, කළුතර සහ මහනුවර දිස්ත්‍රික්කවල හුදකලා ප්‍රදේශ ලෙස නම් කර ඇති ගම්මාන හුදකලා ප්‍රදේශ ලෙස තවදුරටත් සලකනු ලැබේ. කවරකුට හෝ මේ ගම්මානවලට ඇතුළුවීම හෝ ඉන් පිටවීම හෝ නැවත දැනුම් දෙන තුරු සම්පූර්ණයෙන් තහනම් වේ."
    },
    {
        "content": "රට තුළ සහ රටින් බැහැර වෙසෙන සියලු ශ්‍රී ලාංකිකයනට ස්වකීය විදේශ මුදල් ඉපැයීම්, ඉතිරි කිරීම් සහ ආයෝජන ශ්‍රී ලංකාවේ තමන් කැමති බැංකුවක තැන්පත් කිරීම සඳහා නව බැංකු ගිණුමක් දැන් හඳුන්වාදී තිබේ. එය විශේෂ තැන්පතු ගිණුම ලෙස නම් කර ඇත. නව ගිණුම කාලීන හෙවත් ස්ථාවර තැන්පතු විශේෂයකි. රට තුළ සහ රටින් බැහැර වෙසෙන ශ්‍රී ලාංකිකයනට මෙන්ම ද්විත්ව පුරවැසියනට, සෙසු රාජ්‍යයන්හි වෙසෙන ශ්‍රී ලංකා සම්භවයක් සහිත පුද්ගලයනට, ශ්‍රී ලංකාවෙන් බැහැර අන්‍ය ජාතිකයනට ශ්‍රී ලංකාවෙන් බැහැර සංස්ථාපිත හෝ ලියාපදිංචි අරමුදල්, ව්‍යාපාරික ආයතන සහ සම්ගම්වලට සහ ශ්‍රී ලංකාවේ අභිවෘද්ධිය ප්‍රාර්ථනා කරන අන් ඕනෑම කෙනකුට තමන් තෝරාගන්නා බැංකුවක විශේෂ තැන්පතු ගිණුම් විවෘත කිරීමට පිළිවන. මුදල්, ආර්ථික සහ ප්‍රතිපත්ති සම්පාදන අමාත්‍යාංශය විසින් අප්‍රේල් 08 වැනිදා රජයේ අති විශේෂ ගැසට් පත්‍රයෙහි පළ කර ඇති නිවේදනයෙහි නව තැන්පතුවට අදාළ රෙගුලාසි ඇතුළත් කොට තිබේ. ශ්‍රී ලංකාවෙන් බැහැර විදේශ මුදල් තැන්පතු හෝ ආයෝජන පවත්වාගෙන යන සමස්ත ශ්‍රී ලාංකික ව්‍යාපාර ප්‍රජාවට, සමාගම් හිමිකරුවනට මෙන්ම ශ්‍රී ලංකාවේ සුබසිද්ධිය පතන සියලුදෙනාට සිය බැංකුවලට උපදෙස් දීමෙන් තමන් සතු අරමුදල් ශ්‍රී ලංකාවට ප්‍රේශණය කළ හැකි බව එහි සඳහන් වේ. නව ගිණුමෙහි තැන්පත් කළ හැකි මුදල් ප්‍රමාණයට අවම සීමාවක් නැත. තැන්පතුවක අවම කාලය මාස 06කි. සාමාන්‍ය විදේශ මුදල් තැන්පතුවකට ගෙවන පොලියට වැඩි පොලී අනුපාතයක් තැන්පතුව කල්පිරීමේදී ගෙවනු ලැබේ. ඒ අනුව මාස 06ක විශේෂ තැන්පතු ගිණුමකට 1% ක සහ මාස 12 තැන්පතුවකට 2% ක වැඩිපුර පොලියක් හිමි වේ. තැන්පතුව කල්පිරුණු විට එහි ඇති මුදල් බාධාවකින් තොරව වෙනත් මුදලකට පරිවර්තනය කිරීමටත්, ශ්‍රි ලංකාවෙන් බැහැර ගෙන යාමටත් අවසර ඇත. සියලු තැන්පතු බදුවලින් සහ විදේශ විනිමය රෙගුලාසිවලින් නිදහස් කෙරේ.  තැන්පතුවලට බැංකු රහස්‍ය විධිවිධාන යටතේ ආරක්ෂාව ඇත. ගිණුම් හිමියනට ලැබෙන වැඩිදුර ප්‍රතිලාභ සහ ඊට අදාළ නෛතික ප්‍රතිපාදන 2020 අය වැය ලේඛනයෙන් හඳුන්වාදෙනු ලැබේ. ඇමරිකානු ඩොලර්, යූරෝ, ස්ටර්ලින් පවුම්,   සිංගප්පූරු ඩොලර්, ස්වීඩන් ක්‍රෝනර්, ස්විට්සර්ලන්ත ෆ්‍රැන්ක්, කැනඩා ඩොලර්, හොංකොං ඩොලර්, ජපාන යෙන්, ඩෙන්මාර්ක් ක්‍රෝනර්, නෝවේජියානු ක්‍රෝනර්, චීන රෙන්මින්බි සහ නවසීලන්ත ඩොලර් විශේෂ ගිණුමට භාරගන්නා මුදල් වර්ග වෙයි. විශේෂ තැන්පතු ගිණුම් පිළිබද වැඩිදුර විස්තර ජනාධිපති කාර්යාලයේ, මුදල් අමාත්‍යාංශයේ, ශ්‍රී ලංකා මහ බැංකුවේ හෝ ශ්‍රීලංකාවේ විදේශ දූත කාර්යාලවල වෙබ් අඩවි ඔස්සේ ලබා ගැනීමට පිළිවන. COVID 19 නිවාරණ සහ සමාජ සංරක්ෂණ ප්‍රවේශයට  පිටිවහලක් වනු පිණිස මේ අවස්ථාව ප්‍රයෝජනයට ගන්නැයි ශ්‍රී ලංකාවේ අභිවෘද්ධිය ප්‍රාර්ථනා කරන සියලු ශ්‍රී ලාංකිකයනට ආරාධනා කෙරේ"
    },
    {
        "content": "ජනපති පාස්කු දින පණිවුඩය"
    },
    {
        "content": "නවතම ඇඳිරි නීති නිවේදනය. කොරෝනා වෛරස ව්‍යාප්තිය සලකන විට ඉහළ අවදානමක් සහිත කලාප ලෙස හඳුනාගෙන ඇති කොළඹ, ගම්පහ, කළුතර, පුත්තලම, මහනුවර සහ යාපනය දිස්ත්‍රික්කවල දැන් ක්‍රියාත්මක ඇඳිරි නීතිය නැවත දන්වනතුරු දිගටම බලාත්මකව පවතී. සෙසු සියළු දිස්ත්‍රික්කවල පනවා ඇති ඇඳිරි නීතිය අප්‍රේල් 16 බ්‍රහස්පතින්දා උදේ 6.00 දක්වා දීර්ඝ කෙරේ. මේ දිස්ත්‍රික්කවල උදේ 6.00ට ලිහිල් කෙරෙන ඇඳිරි නීතිය එදිනම සවස 4.00ට යළි පනවනු ලැබේ. මේ දිස්ත්‍රික්කවල ඇඳිරි නීතිය අප්‍රේල් 14 අඟහරුවාදා උදේ 6.00 ට ලිහිල් කොට සවස 4.00ට යළි පනවන බව කළින් නිවේදනය කළද, දැන් එය වෙනස් කර ඇත. කොරෝනා වෛරසය ව්‍යාප්තිය නතර කරනු පිණිස ඇඳිරි නීතිය පැනවීම ඇතුළු ක්‍රියාමාර්ග ගෙන ඇත්තේ හුදෙක් ජනතාවගේ යහපත වෙනුවෙනි. එබැවින් ඇඳිරි නීතිය පැනවීම නිසා ඇතිවන දුෂ්කරතා අවබෝධයෙන් සහ වගකීමෙන් යුතුව ඉවසා සිටින්නැයි රජය ජනතාවගෙන් ඉල්ලා සිටී භාණ්ඩ මිලදී ගැනීම් ඉතාමත් අත්‍යාවශ්‍ය ද්‍රව්‍යයන්ට පමණක් සීමා කරන ලෙසත්, අනවශ්‍ය ගමන් බිමන් වලින් වළකින ලෙසත් අවධාරණය කෙරේ. අලුත් අවුරුදු සමය තුළ චාරිත්‍ර වාරිත්‍ර සහ පුද්ගල සබඳතා පවුලේ සාමාජිකයනට පමණක් සීමා කරන මෙන් රජය තවදුරටත් ඉල්ලා සිටී. ඇඳිරි නීතිය බලපැවැත්වෙන කාලය තුළ ජනතාවට අත්‍යාවශ්‍ය ආහාර ද්‍රව්‍ය සහ වෙනත් භාණ්ඩ නිවසේ සිටම මිලදී ගත හැකි වන පරිදි නොකඩවා සැපයීමට රජය සියලු විධිවිධාන සලසා ඇත. කවර දිස්ත්‍රික්කයක වුවද ගොවිතැන් වැඩ කරන සහ කුඩා තේවතු හා අපනයන භෝග නිෂ්පාදන ක්‍රියාවලියේ සහ ධීවර කර්මාන්තයේ නිරත ජනතාවට එකී වැඩ කිරීමට අවසර ඇත. අත්‍යාවශ්‍ය සේවා හැර වෙනත් කාර්යයන් සඳහා දිස්ත්‍රික්ක අතර ගමනාගමනය සම්පූර්ණයෙන්ම තහනම් කර තිබේ. අත්‍යාවශ්‍ය සේවා කර්යක්ෂමව පවත්වාගෙන යනු පිණිස යොදා ඇති ක්‍රමවේද අවභාවිත කරන අයට එරෙහිව නීතිය තදින්ම ක්‍රියාත්මක කරනු ලැබේ. කවර හෝ දිස්ත්‍රික්කයක හුදකලා ප්‍රදේශ ලෙස නම් කර ඇති ගම්මාන හුදකලා ප්‍රදේශ ලෙස තවදුරටත් සලකනු ලැබේ. කවරකුට හෝ මේ ගම්මානවලට ඇතුළුවීම හෝ ඉන් පිටවීම හෝ නැවත දැනුම් දෙන තුරු සම්පූර්ණයෙන් තහනම් වේ."
    },
    {
        "content": "රටවැසි සියලු ජනතාවට සාමය ,සතුට,සෞභාග්‍ය සපිරි මෙන් ම නිරෝගිමත් කාලපරිච්ඡේදයක් වේවා!"
    },
    {
        "content": "මෙවර අධ්‍යයන පොදු සහතික පත්‍ර සාමාන්‍ය පෙළ විභාගයට පෙනී සිටින සිසු දරු දැරියනට නිවසේ සිට තම ඉගෙනුම් කටයුතු කරගෙන යාමේදී එක් එක් විෂයයන් සම්බන්ධයෙන් මතුවන ගැටලු විසඳාලීම සඳහා විශේෂ දුරකථන සේවාවක් සැපයීමට අධ්‍යාපන අමාත්‍යාංශය පියවර ගෙන ඇත. අධ්‍යාපන අමාත්‍යාංශයේ ඉල්ලීම පරිදි ඩයලොග් ආසියාටා සමාගමේ මූලිකත්වයෙන් සහ තැපැල් හා විදුලි සංදේශන කොමිෂන් සභාවේ සහයෝගයෙන්, ශ්‍රී ලංකා මොබිටෙල් සමාගම, එයාර්ටෙල් ආයතනය, හච් ආයතනය, ශ්‍රී ලංකා ටෙලිකොම් සහ ලංකාබෙල් යන දුරකථන සන්නිවේදන ආයතන එක්ව මෙම පියවර ගෙන තිබේ. දෙමාපියන්ට තමන් සතු ඕනෑම දුරකථන ජාලයකින් 1377 අංකයට ඇමතුමක් ලබා දීමෙන් දරුවන් වෙත මෙම අවස්ථාව සලසා දිය හැකිය. මේ සඳහා දුරකථන ගාස්තු කිසිවක් අය නොකෙරෙන අතර, සිංහල හෝ දෙමළ මාධ්‍යයෙන් අදාල විමසීම් සිදු කළ හැක. එක් එක් විෂයයන් සම්බන්ධ පළපුරුදු ගුරුවරුන් මේ සඳහා සම්බන්ධ කරගනු ලබන අතර, සාමාන්‍ය පෙළ විභාගයට පෙනී සිටින දරුවන්ට ගණිතය, විද්‍යාව, ඉංග්‍රීසි, මව්බස සිංහල හා මව්බස දෙමළ යන විෂයන් සම්බන්ධව මතුවන ඕනෑම ගැටළුවකට මේ යටතේ පිළිතුරු ලබා දීමට කටයුතු යොදා ඇත."
    },
    {
        "content": "සහල් සඳහා පාලන මිලක්- අති විශේෂ ගැසට් පත්‍රය නිකුත් කරයි"
    },
    {
        "content": "බදුල්ල, වින්සන්ට් ඩයස් ක්‍රීඩාංගණයේදී පැවැත්වෙන 45 වැනි ජාතික මහා ක්‍රීඩා උළෙලේ ඊයේ(25) පැවති කාන්තා රිටි පැනීම ඉසව්වේ රන් පදක්කම දිනාගැනීමට උතුරු පළාත නියෝජනය කළ ජෙගදීෂ්වරන් අනීතා සමත් වූ අතර, ඇය මී. 3.30ක දක්‍ෂතාවක් දැක්වීමට සමත් වූවාය. රිදී හා ලෝකඩ පදක්කම් බස්නාහිර පළාතේ ක්‍රීඩිකාවන් දෙපළක් විසින් දිනාගත්හ.‍ජෙගදීෂ්වරන් අනීතා පසුගිය 2017 වසරේදී ද මීටර 3.55ක දක්‍ෂතාවක් දක්වමින් රිටි පැනීමේ ඉසව්වෙන් ශ්‍රී ලංකා වාර්තාව පිහිටුවා ඇත.  මිටිය විසිකිරීම පිරිමි ඉසව්වේ රන් පදක්කම දිනාගැනීමට දකුණු පළාතේ එම්.ඩී.ආර්. සිසිර කුමාර සමත් විය. ඔහු මීටර 47.67ක දක්‍ෂතාවක් දක්වමින් සිය පදක්කමට ලගාවිය. මීටර 45.74ක දක්‍ෂතාවක් දැක්වූ සබරගමුව පළාතේ කේ.කේ.ඩී.එම්. ධර්මසේන මෙහි රිදී පදක්කම දිනාගත් අතර, ලෝඩක පදක්කම දිනාගැනීමට වයඹ පළාත නියෝජනය කළ ඩබ්.ජී.එස්.ආර්. කුමාරසිරි සමත් විය. ඔහු මීටර 44.95ක දක්‍ෂතාවක් දැක්වීය.  මෙම ඉසව්වේ ශ්‍රී ලංකා වාර්තාව 2014 සහ 2015 වසරවලදී දිනා ගන්නේදෙ වයඹ පළාතේ චරිත් කපුකොටුව යි යගුලිය විසිකිරීම කාන්තා ඉසව්වේ රන් පදක්කම මීටර 12.19ක දක්‍ෂතාවක් දැක් වූ මධ්‍යම පළාතේ එම්.එන්.ඩී. මුතුනායක විසින් දිනාගත්තාය. මෙහි රිදී පදක්කම දකුණු පළාතේ පී.ඒ. ප්‍රියංගිකා කුමාරි විසින් දිනාගත් අතර, ඇය මීටර 12.08ක දක්‍ෂතාවක් දැක්වූවාය. ඌව පළාත නියෝජනය කළ පී.පී.එස්. ක්ලෙරන්ස් මෙහි ලෝඩක පදක්කම දිනාගත් අතර, ඇය 11.37ක දක්‍ෂතාවක් දැක්වීය. මෙම ඉසව්වේ ශ්‍රී ලංකාව වාර්තාව මෙන්ම ක්‍රීඩා උළෙල වාර්තාව වන 2016 වසරේදී බඩ්.ටී.කේ. ප්‍රනාන්දු දක්වා තිබූ මී. 15.25ක දක්‍ෂතාව දැක්වීමට හෝ ඒ ආසන්නයට ලගාවීමට කිසිවෙකුට හෝ නොහැකි විය."
    },
    {
        "content": "ජනාධිපතිවරණයේ දි අපක්ෂපාති ලෙසින් මාධ්‍ය ක්‍රියා නොකරන්නේ නම් ඒ සඳහා දැඩි ක්‍රියා මාර්ග ගන්නා බව මැතිවරණ කොමසමේ සභාපති මහින්ද දේශප්‍රිය මහතා අද (16) මැතිවරණ කොමිෂන් සභාවේ දී පැවසිය. මාධ්‍ය හමුවකට සහභාගී වෙමින් සභාපතිවරයා මේ බව පැවසීය වැඩි දුරටත් අදහස් දැක් වු ඒ මහතා ප්‍රකාශ කළේ,මාධ්‍ය උපමාන අනුගමනය කිරිම රාජ්‍ය මාධ්‍ය ආයතන බැඳි ඇති බවත්,එසේ නොකරන්නේ නම් ආණ්ඩුක්‍රම ව්‍යාවස්ථාවට අනුව දඬුවම් ලබා දීමට හැකි බවයි. එමෙන්ම විවිධ මාධ්‍ය ආයතන ජනාධිපතිවරණයේ දි ජනාධිපති අපෙක්ෂකයින් වෙනුවෙන් වෙන් කළ ගුවන් කාලය සම්බන්ධයෙන් අදහස් දැක් වු සභාපතිවරයා ප්‍රකාශ කළේ,ඉදිරියේ දී මාධ්‍ය ආයතන විසින් සිය ප්‍රවෘත්ති විකාශ කාලයන් සම්බන්ධයෙන් වෙන් කරනු ලබන ගුවන් කාලය පිළිබඳව සතිපතා වාර්තාවක් මාධ්‍යට නිකුත් කරන බවයි."
    },
    {
        "content": "ලෝක ළමා දිනයත්, වැඩිහිටි දිනයත් එකම දිනකට යෙදී තිබීම විශේෂත්වයකි. ජීවිත ගමනේ ඇරඹුම සනිටුහන් වන ළමා විය සේම, සමාජය වෙනුවෙන් උපරිම කැපවීමෙන් ස්වකීය දායකත්වය ලබා දී විශ්‍රාම සුවයෙන් පසුවන වැඩිහිටි විය ද එක සේ අපගේ අවධානයට ලක් විය යුතු ජීවන අවධීන් දෙකකි. මෙවර ලෝක ළමා දින තේමාව වන්නේ  “සුමිතුරු දැයකින් - දිනවමු දරුවන්” යන්නයි. දරුවන්ට සුරක්ෂිත, යහපත් සමාජයක් ගොඩනැංවීමට නම් සාමය, සංහිදියාව සහ තිරසර දියුණුව සාක්ෂාත් වන ස්ථාවර රාජ්‍යයක් ගොඩනැංවීම ඉතා වැදගත් බව අවධාරණය කරන මෙම තේමාව වඩාත් ප්‍රායෝගික තලයට ගෙන එන්නේ කෙසේදැයි අප වගකීමෙන් සිතා බැලිය යුතුය. එසේම වියපත් වැඩිහිටි සමාජය වෙනුවෙන් ආදරය, ආරක්ෂාව, ඇගයීම ලබා දෙමින් ඔවුන්ගේ ජීවිත අත්දැකීම්, දැනුම සහ කුසලතාවන් තවදුරටත් සමාජ ප්‍රගමනය වෙනුවෙන් දායක කරගැනීම ද ඉතා වැදගත් ය. දරුවන්ගේ මෙන්ම වැඩිහිටියන්ගේ ද ජීවන අපේක්ෂා ඉටුවීමට නම් පවුල තුළ බැඳීම් ශක්තිමත් වන, ස්ථාවර ආර්ථික සමාජ පසුබිමක් ගොඩ නැංවීම අප හමුවේ ඇති අභියෝග වේ.   එම අභියෝග ජයගන්නට රජය, ජනමාධ්‍ය, ආගමික සහ සමාජ සංස්ථා, ප්‍රජාව යනාදී සෑම පාර්ශවයක්ම එක්සත්ව, වගකීමෙන් කටයුතු කරනු ඇතැයි අපේක්ෂා කරමි. රනිල් වික්‍රමසිංහ අග්‍රාමාත්‍ය"
    },
    {
        "content": "පොදුරාජ්‍ය මණ්ඩලීය පවුලට මාලදිවයින නැවත ඇතුළත් කර ගැනීම සඳහා වූ යෝජනාව විදේශ කටයුතු ලේකම් රවිනාථ ආර්යසිංහ මහතා විසින් බ්‍රහස්පතින්දා දින පිළිගන්නා ලදී. රුවන්ඩාවේ පැවැත්වෙන පොදු රාජ්‍ය මණ්ඩලයීය රාජ්‍ය නායක සමුළුව - 2020 සඳහා මාලදිවයිනට පූර්ණ වශයෙන් සහභාගී වීමට ඉඩ ලබා  දීම සඳහා මීට පෙර ගැම්බියාව ඇතුළත් කර ගැනීමේදී යොදාගත් වේගවත් ක්‍රියා පටිපාටියට ශ්‍රී ලංකාව පූර්ණ වශයෙන් සහයෝගය ලබා දෙන බව ඔහු නැවතත් අවධාරණය කරන ලදී. පොදුරාජ්‍ය මණ්ඩලීය සහ එක්සත් ජාතීන්ගේ රාජ්‍ය අමාත්‍ය විම්බල්ඩන්හි අහමඩ් සාමිවරයාගේ ප්‍රධානත්වයෙන්, එක්සත් ජාතීන්ගේ මහා මණ්ඩලයේ 74 වන සැසිවාරයට සමගාමීව 2019 සැප්තැම්බර් 26 වන දින නිව්යෝක් නුවර පැවති පොදුරාජ්‍ය මණ්ඩලීය විදේශ කටයුතු අමාත්‍යවරුන්ගේ රැස්වීමේදී ආර්යසිංහ මහතා මෙම ප්‍රකාශය සිදු කළේය. “සමීප අසල්වැසියෙකු මෙන් ම දකුණු ආසියානු සගයෙකු ලෙස ශ්‍රී ලංකාව මාලදිවයින සමඟ ශක්තිමත් ද්විපාර්ශ්වික සබඳතා පවත්වන අතර පසුගිය වසරේදී මාලදිවයිනේ නව පරිපාලනය විසින් දියත් කරන ලද එක් මූලික පියවරක් වූයේ පොදුරාජ්‍ය මණ්ඩලයට නැවත එක්වීමට එහි කැමැත්ත ප්‍රකාශ කිරීමයි. ” යනුවෙන් එම මහතා සඳහන් කළේය. පොදුරාජ්‍ය මණ්ඩලීය මහලේකම් කාර්යාලය විසින් 2019 ජනවාරි මස මාලදිවයිනේ පුළුල් තක්සේරු මෙහෙයුමක් සිදු කර ඇති අතර එහි ප්‍රතිඵලයක් ලෙස ධනාත්මක තීරණයක් ලැබෙනු ඇතැයි විදේශ කටයුතු ලේකම්වරයා සඳහන් කළේය; එහිදී නැවත ඇතුල් වීමට ඇති ඕනෑම බාධාවක් වරින් වර සියලු රටවලට බලපාන හුදු ප්‍රමාද දෝෂයන් ලෙස සැලකිය යුතුය. ඔවුන්ගේ මාර්ගයට බාධා පමුණුවන අමතර බාධක ඇති නොකරන ලෙස ඔහු ඉල්ලා සිටියේය. 2019 සැප්තැම්බර් 27වන සිකුරාදා දින නිව්යෝක් නුවර පැවති 77 වන කාණ්ඩයේ (ජී 77) විදේශ අමාත්‍යවරුන්ගේ රැස්වීමට ද එම මහතා සහභාගී විය. අවම වශයෙන් සංවර්ධිත රටවල්, ගොඩබිමින් වට වූ සංවර්ධනය වෙමින් පවතින රටවල් සහ සංවර්ධනය වෙමින් පවතින කුඩා දූපත් රාජ්‍යයන් වැනි විශේෂ තත්ත්වයේ රටවල විවිධ අවශ්‍යතා සපුරාලීම සඳහා ගෝලීය ක්‍රියාමාර්ග ගැනීමට ජී77 මහඟු වශයෙන් මූලික වී ඇති බව ප්‍රකාශ විය. මෙම ගැටළු ආර්ථික හා සමාජ සංවර්ධනයට අහිතකර ලෙස බලපාන අතර එම රටවල තිරසාර සංවර්ධන අරමුණු සාක්ෂාත් කර ගැනීමට ඇති හැකියාව ද කෙරෙහි බලපෑම් ඇති කරයි. අවදානමට ලක්විය හැකි සහ ආන්තිකකරණයට ලක්වූ රාජ්‍යයන් සඳහා, විශේෂයෙන්ම මූල්‍යකරණය සහ ශක්‍යතා වර්ධනය සඳහා වැඩි වශයෙන් ජාත්‍යන්තර ආධාර සහ සහාය ඉල්ලා සිටීම සඳහා සාමූහික හඬක් ලෙස මෙම කාණ්ඩය ක්‍රියා කළ යුතුය. මීට අමතරව, “විද්‍යාව, තාක්‍ෂණය සහ නවෝත්පාදනය” පදනමෙහි සම ආරම්භකයෙකු ලෙස ශ්‍රී ලංකාව සිටින ආසියානු සහයෝගිතා සංවාදයේ විදේශ අමාත්‍යවරුන්ගේ රැස්වීමේදී ප්‍රකාශයක් නිකුත් කරමින්, සංචාරක ක්‍ෂේත්‍රයෙහි තිරසාර සමාජ, සංස්කෘතික හා ආර්ථික වර්ධනයක් සඳහා තීරණාත්මක කාර්යභාරයක් ඉටු කළ හැකි ආසියානු සහයෝගිතා සංවාද කලාපයේ ඇති විශාල විභවය පිළිබඳ විදේශ කටයුතු ලේකම් ආර්යසිංහ මහතා සඳහන් කළේය. කලාපයේ ආර්ථික තරඟකාරිත්වය ඉහළ නැංවීම සඳහා ආසියානු රටවලට ගෝලීය වෙළඳපොළ තුළ සමාන පදනමක් මත තරඟ කිරීමට ආසියානු සහයෝගීතා සංවාදය කේන්ද්‍රීය කර ගනිමින් අවස්ථාව ලබා දී ඇත."
    },
    {
        "content": "මහානගර හා බස්නාහිර සංවර්ධන අමාත්‍යාංශය යටතේ පරිපාලිත උපාය මාර්ගික නගර සංවර්ධන ව්‍යාපෘතිය මගින් ක‍්‍රියාත්මක මහනුවර බහුවිධ ප‍්‍රවාහන මධ්‍යස්ථානය ඉදිකිරීම් ආරම්භය මහානගර හා බස්නාහිර සංවර්ධන අමාත්‍ය පාඨලී චම්පික රණවක මහතාගේ ප‍්‍රධානත්වයෙන් මැති ඇමතිවරුන් ඇතුලූ පළාත් පාලන නියෝජිතයින්ගේ සහභාගීත්වයෙන් ඊෙය්(26) දින මහනුවර නගරයේදී සිදුවිය. මහනුවර නගරය තුළ ඇති ගුඞ්ෂෙඩ් බස් නැවතුම්පොල, ඔරලෝසු කණුව අසල බස් නැවතුම්පොල හා ටොරින්ටන් අසල බස් නැවතුම්පොල යන සියලූ නැවතුම්පොලවල් එක් ස්ථානයකට ගෙන දුම්රියත් සමග සම්බන්ධ කරමින් මෙම බහුමාදිලි ප‍්‍රවාහන මධ්‍යස්ථානය ඉදිකිරීමට යෝජිතය. මෙම ව්‍යාපෘතියේ මුලික අදියරයේදී බ්ම් සකස් කිරීමත්, අනතුරුව ප‍්‍රධාන ගොඩනැගිල්ලේ ඉදිකිරීම් ආරම්භය ලබන වසරේ පෙබරවාරි මස සිදු කිරීමට නියමිත අතර 2023 දී අවසන් කිරීමට නියමිතය. ලෝක බැංකු ආධාර යටතේ ක‍්‍රියාත්මක මෙම ව්‍යාපෘතිය සඳහා රුපියල් මිලියන 10,000 ක් ආයෝජනය කිරීමට නියමිතය."
    },
    {
        "content": "මත්ද්‍රව්‍ය ජාවාරම හේතුවෙන් රටේ සිදුවන මහා විනාශය වළක්වා ගැනීමට තම දේශපාලන ජීවිතය පුරා අඛණ්ඩව නායකත්වය ලබා දුන් අතර, මත්ද්‍රව්‍ය ජාවරම්කරුවන්ට මරණීය දණ්ඩනය ලබාදීමට ද ජනාධිපතිවරයා ලෙස තමා අත්සන් තැබු නමුත් දේශපාලන භේදයකින් තොරව වගකිවයුතු පිරිස් ඊට එරෙහිව නැඟී සිටීම හේතුවෙන් එම වැඩපිළිවෙළ සාර්ථක කර ගත නොහැකි වූ බව ජනාධිපතිතුමා පැවසීය. නමුත් තම අසීමිත කැපවීමේ ප්‍රතිඵලයක් ලෙස මත්ද්‍රව්‍ය මර්දනයේ සාර්ථක ප්‍රතිඵල රැසක් ඉකුත් වසර කිහිපය තුළ රටට ලැබුණු අතර කවුරුන් කෙසේ කීවද පසුගිය අප්‍රේල් 21 දා මුහුණදීමට සිදුවූ අවාසනාවන්ත සිදුවීම ද රට වෙනුවෙන් වූ එම වැඩපිළිවෙළ කඩාකප්පල් කිරීමට ගත් උත්සාහයක් බව තමා විශ්වාස කරන බව ජනාධිපතිතුමා කියා සිටියේ ය. ජනාධිපති ගරු මෛත්‍රීපාල සිරිසේන මැතිතුමා මේ බව කියා සිටියේ   (04) පෙරවරුවේ කොළඹ නාලන්දා විද්‍යාලයේ පැවති උත්සවයක් අමතමිනි. බ්‍රිතාන්‍ය මහරැජින විසින් ප්‍රදානය කරනු ලබන ගෞරවනීය විශිෂ්ට සේවා සම්මානයක් වන නයිට් පදවියෙන් පිදුම් ලද ආදි නාලන්දියෙකු වූ ශ්‍රී ලංකාවේ ශාන්ත ජෝන් සංවිධානය සහ මත්ද්‍රව්‍ය පිටුදැකීමේ ශ්‍රී ලංකා රාජ්‍ය නොවන සංවිධානයේ සභාපති වෛද්‍ය සරත් සමරගේ මහතාට උපහාර පිළිගැන්වීම වෙනුවෙන් මෙම උත්සවය සංවිධානය කර තිබිණි. මෙරට වෛද්‍ය ක්ෂේත්‍රය වෙනුවෙන් සුවිශේෂ මෙහෙවරක් ඉටුකරන සරත් සමරගේ මහතා මත්ද්‍රව්‍ය භාවිතයන්ට එරෙහි ශ්‍රී ලංකා රාජ්‍ය නොවන සංවිධානයන්ගේ ඒකාබද්ධ සම්මේලනයෙහි නිවාරණ සංවිධානයේ සභාපති ධූරය දරමින් විශිෂ්ට සේවාවක නිරත වේ. වැල්ලවාය, පාදුක්ක රෝහල්හි ජනතා සිත්ගත් වෛද්‍යවරයෙකු වූ ඔහු කළුතර ජාතික සෞඛ්‍ය විද්‍යායතනයෙහි සෞඛ්‍ය කළමනාකරණ ඉගැන්වීම් ඒකකයේ අංශ ප්‍රධානියා ලෙස කටයුතු කරමින් 83-93 දක්වා වූ දස වසර තුළ වෛද්‍යවරුන්, හෙද හෙදියන් මහජන සෙඛ්‍ය පරික්ෂකවරුන් දසදහසක් දෙනා රටට දායාද කිරීමට කැපවිය. 2007 සිට 2010 දක්වා සෞඛ්‍ය අමාත්‍යාංශයේ නියෝජ්‍ය සෞඛ්‍ය අධ්‍යක්ෂ ජනරාල් ලෙස ද කටයුතු කළ ඒ මහතා විශ්‍රාම ගිය සැණෙන්ම ලෝක සෞඛ්‍ය සංවිධානයෙහි උපදේශක ලෙස පත්වීම් ලැබීය. ආසියානු වෛද්‍යවරුන්ගේ සංගමයේ ශ්‍රී ලංකා ශාඛාවේ සභාපති, ලෝක වෛද්‍ය පරිපාලකයන්ගේ සම්මේලනයේ ශ්‍රී ලංකා නියෝජිත තනතුරු දරන ඒ මහතා ශ්‍රී ලංකාව වෙනුවෙන් සහ වෛද්‍ය ක්ෂේත්‍රය වෙනුවෙන් ජාත්‍යන්තරයේ පුළුල් මෙහෙවරක් ඉටුකරමින් සිටි. සෑම වසරකදීම විශිෂ්ට පුද්ගලයන්ගෙන් තෝරාගත් පිරිසක් ලැයිස්තුගත කර නයිට් පදවි පිරිනැමීම බ්‍රිතාන්‍ය මහ රැජණ අතින් සිදු වන අතර මෙවර ලෝ පුරා විසිරි සිටින 20 දෙනෙක් වෙනුවෙන් එම පදවිය ප්‍රදානය කෙරිණි. මෙවර නයිට් පදවියෙන් පිදුම් ලැබූ එකම ආසියානු වැසියා ලෙස වෛද්‍ය සරත් සමරගේ මහතා ශාන්ත ජෝන් පර්ෂදයෙහි නයිට් පදවිය දිනා ගනු ලැබීය. එමෙන්ම ඒ මහතා 2019 සැප්තැම්බර් 19 වැනි දින ලන්ඩන් නුවර ශාන්ත ජෝන් දේවස්ථානයෙහි හෝල්ස්ටර්හි ආදිපාදතුමා වෙතින් ද ගෞරවයට පාත්‍ර විය. වෛද්‍ය සමන් සමරගේ මහතාගේ රට වෙනුවෙන් කරන සේවය මෙහි දී අගය කළ ජනාධිපතිතුමා සමස්ත ශ්‍රී ලාංකීය ජනතාව වෙනුවෙන් තම සුබපැතුම් ඒ මහතා වෙත පිළිගැන්වී ය. පූජ්‍ය කුප්පියාවත්තේ බෝදානන්ද නායක ස්වාමින් වහන්සේ ද, පාර්ලිමේන්තු මන්ත්‍රීවරුන් වන තිලංග සුමතිපාල, චන්දිම වීරක්කොඩි, ගුවන් හමුදාපති එයාර් මාර්ෂල් සුමංගල ඩයස් යන මහත්වරුන් ඇතුළු ආදි නාලන්දීයන් සහ බ්‍රිතාන්‍ය මහ කොමසාරිස් සාරා හුල්ටන් මහත්මිය ඇතුළු ආරාධිත පිරිසක් ද නාලන්දා විද්‍යාලයේ විදුහල්පති තිලක් වත්තුහේවා මහතා ඇතුළු හිටපු විදුහල්පතිවරු, ගුරුභවතුන් ඇතුළු පිරිසක් මෙම අවස්ථාවට එක්ව සිටියහ."
    },
    {
        "content": "නිල්වලා ගඟේ සුළු ගංවතුර තත්ත්වයක් හා ගිං ගඟේ ජල මට්ටම පිටාර මට්ටමට ආසන්න වෙමින් ඇතැයි ආපදා කළමනාකරණ මධ්‍යස්ථානය පවසයි. නිල්වලා හා ගිං ගඟ පෝෂිත ප‍්‍රදේශයට පවතින අධික වර්ෂාපතන හේතුවෙන් මෙම ගංගාවල ජල මට්ටම ඉහළ යමින් පවතින බවත් එම නිවේදනයේ සදහන්. ඒ අනුව නිල්වලා ගඟ පානදුගම සහ ඌරව ප‍්‍රදේශයේ පවතින සුළු ගංවතුර තත්ත්වය වැඩි වෙමින් පවතින අතර නිල්වලා ගඟේ පිටබැද්ද ජල මිනුම් ස්ථානයේද ජල මට්ටම පිටාර මට්ටමට ආසන්න වෙමින් පවනිත බව වාරිමාර්ග දෙපාර්තමේන්තුව පවසයි. ගිං ගඟ තවලම ප‍්‍රදේශයෙන් පිටාර මට්ටමට ආසන්න මට්ටමේ පවති. මේ අනුව නිල්වලා සහ ගිං ගඟ දෙපස හා ඊට සම්බන්ධ අතු ගංඟා දෙපස පහත් බිම්වල ජීවත් වන ජනතාව විමසිලිමත් වන ලෙස ආපදා කළමනාකරණ මධ්‍යස්ථානය දැනුම් දෙයි."
    },
    {
        "content": "කොළඔ කොටුවේ සිට  බෙලි අත්ත දුම්රිය ස්ථානය දක්වා \"දක්ෂිණ නගරාන්තර සිඝ්‍රගාමි  \" නමින් නව නගරාන්තර දුම්රියක් අද(24)  පස්වරුවේ ආරම්භ කිරිමට නියමිත බව දුම්රිය මුලස්ථානය නිකුත් කල නිවේදනයක සඳහන් වේ. දුම්රිය අංක 8054 දරණ  මෙම දුම්රිය ප.ව 03.00ට  ආරම්භ වන අතර එය බෙලිඅත්ත  දුම්රිය ස්ථානයට පස්වරු 06.05 වන විට ලඟාවිමට නියමිතය. එමෙන් ම හෙට දින (25) දුම්රිය අංක 8055 යන දුම්රිය බෙලිඅත්ත  දුම්රිය ස්ථානයේ සිට අළුයම 02.15 ආරම්භ කරන මෙම දුම්රිය පෙ.ව 05.10ට මරදාන දුම්රිය ස්ථානයට ළඟාවිමට නියමිතය. \"දක්ෂිණ නගරාන්තර සිඝ්‍රගාමි\" දුම්රිය  කොළඔ  කොටුව,අලුත්ගම,අම්බලන්ගොඩ,හික්කඩුව,ගාල්ල,වැලිගම, මාතර ,කැකණදුර,වැවුරුක්න්නල යන දුම්රිය ස්ථානවල නතර කරනු ලැබේ. මෙම දුම්රියේ වායු සමනය කළ පළමු පංතියේ මැදිරියේ කලින් ආසන වෙන් කරවා ගැනිමේ පහසුකම් සලසා ඇති බව එම නිවේදනයේ වැඩිදුරටත් සඳහන් වේ."
    },
    {
        "content": "හිටපු නාවික හමුදාපති වසන්ත කරන්නාගොඩ මහතා “අද්මිරාල් ඔෆ් ද ෆ්ලීට්” සහ හිටපු ගුවන් හමුදාපති රොෂාන් ගුණතිලක මහතා “මාර්ෂල් ඔෆ් ද ශ්‍රී ලංකා එයාර්ෆෝස්” යන ගෞරව නාමයන්ගෙන් පිදුම් ලැබීමේ නිල උත්සවය ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන් අද (19) පෙරවරුවේ කොළඹ වරාය, නැඟෙනහිර පර්යන්තයේ දී පැවැත්විණි. ජනාධිපති ගරු මෛත්‍රීපාල සිරිසේන මැතිතුමා නිකුත් කළ අතිවිශේෂ ගැසට් නිවේදනයකට අනුව හිටපු නාවික හමුදාපති වසන්ත කරන්නාගොඩ මහතා “අද්මිරාල් ඔෆ් ද ෆ්ලීට්” නම් ගෞරවණීය නිලයට උසස් කර ඇති අතර හිටපු නාවික හමුදාපති රොෂාන් ගුණතිලක මහතා “මාර්ෂල් ඔෆ් ද ශ්‍රී ලංකා එයාර් ෆෝස්” නම් ගෞරවනීය නිලයට පත්කර තිබේ. අද්මිරාල් ඔෆ් ද ෆ්ලීට් වසන්ත කරන්නාගොඩ මහතා 2005 වසරේ සැප්තැම්බර් 01 වනදා සිට 2009 වසරේ ජූලි 14 වනදා දක්වා නවික හමුදාපති ධුරයේ කටයුතු කළේය. ශාස්ත්‍රපති උපාධි දෙකක් හිමිකරගත් ප්‍රථම නාවික නිලධාරියා වූ කරන්නාගොඩ මහතා රාජකීය ජලතරණ ආයතනයේ සහ එක්සත් රාජධානියේ නාවික ආයතනයේ සාමාජිකයෙකි. ,  නාවික හමුදාපති තනතුරට පත්වීමට පෙර යුද සමයේ උතුරු නැඟෙනහිර ඇතුළු නාවික විධාන 4ක අඥාපතිවරයා ලෙස විශිෂ්ට සේවාවක් ඉටුකළ ඔහු සිය අත්දැකීම් යොදා ගනිමින් නාවික හමුදාවේ දියුණුව වෙනුවෙන් විශිෂ්ට කැපවීමක් කළ නිලධාරියෙකි. ඔහු සක්‍රීය සේවයේ යෙදී සිටිය දී අද්මිරාල් නිලය දැරූ මෙරට ප්‍රථම නාවික හමුදාපතිවරයා විය. රණශූර, විශිෂ්ට සේවා විභූෂණය, උත්තම සේවා, පූර්ණ භූමි, රිවිරැස, යුද බිමේ දී ප්‍රකට කළ වීරත්වය හේතුවෙන් ඔහු ලැබූ පදක්කම් රැසකි. 2006 ජූනි මස 12 වන දින ගුවන් හමුදාවේ දොළොස් වන ගුවන් හමුදාපති ධුරයට පත් වූ රොෂාන් ගුණතිලක මහතා 2011 පෙබරවාරි 27 වන දා විශ්‍රාම ගත්තේය. හෙලිකොප්ටර් නියමුවෙකු ලෙස දීර්ඝ කාලයක් කටයුතු කළ ගුණතිලක මහතා අංක 03 සමුද්‍ර නිරික්ෂණ බලඝනයේ හා අංක 04 හෙලිකොප්ටර් පක්ෂාංගයේ අණදෙන නිලධාරියා ලෙස ද කලක් සේවය කළේය. සාංග්‍රාමිකව හා මෙහෙයුම් කටයුතු ආශ්‍රිත ධුරයන් ගණනාවක් හෙබවූ ඔහු ගුවන් හමුදාපති ධූරය දැරූ කාලසීමාව තුළ ගුවන් හමුදාව අංශ රැසකින් නවීකරණය කරමින් සාර්ථක ලෙස යුද්ධය අවසන් කිරීමට දායකත්වය ලබා දුන්නේ ය. රණවික්‍රම, විශිෂ්ට සේවා විභූෂණය හා උත්තම සේවා ඔහු කළ සේවය ඇගැයිමට ලක් කරමින් පිරිනැමූ පදක්කම් කිහිපයකි. ජනාධිපති ලේකම් උදය ආර්. සෙනෙවිරත්න, ආරක්ෂක ලේකම් ජෙනරාල් ශාන්ත කෝට්ටේගොඩ යන මහත්වරුන් ද, ආරක්ෂක මාණ්ඩලික ප්‍රධානී ඇතුළු ත්‍රිවිධ හමුදාපතිවරුන් ද, හිටපු ත්‍රිවිධ හමුදාපතිවරු, පොලිස්පතිවරු ඇතුළු ආරක්ෂක අංශ ප්‍රධානිහු රැසක් මේ උත්සවයට එක්ව සිටියහ."
    },
    {
        "content": "හෙට (26) දිනයේදී .අරලියහග මන්දිරයේ දී පැවැත්වීමට නියමිතව තිබූ සුභග ශිෂ්‍යත්ව ප්‍රදානෝත්සවය එදිනට නොපැවැත්වෙන බව අධ්‍යාපන අමාත්‍යංශය නිවේදනයක්  සඳහන් කරයි"
    },
    {
        "content": "තවදුරටත් පවතින අයහපත් කාලගුණ තත්ත්වය හේතුවෙන් ජාතික ගොඩනැගිලි පර්යේෂණ සංවිධානය විසින් නායයාම් පිළිබද පුර්ව අනතුරු ඇගවීම් නිවේදන නිකුත් කර ඇත. ඒ අනුව, රත්නපුර (කිරිඇල්ල, කළවාන, රත්නපුර සහ ඇහැලියගොඩ කලාප), නුවරඑළිය (අඹගමුව කොරළේ), කෑගල්ල (වරකාපොළ, දෙහිඕවිට කලාප) සහ කළුතර (මතුගම, බුලත්සිංහල කලාප) යන දිස්ත්‍රික්ක වල නායයාම් අවදානම් ප්‍රදේශ සදහා නායයම් අවදානම් පුර්ව අනතුරු ඇගවීම් නිවේදන නිකුත් කර ඇත. නායයාම් පුර්ව අනතුරු ඇගවීම් කාලසීමාව තුළ නායයාම් පුර්ව අනතුරු ලක්ෂණ දක්නට ලැබේ නම් ඒ පිළිබද සැළකිලි මත් වන ලෙස ආපදා කළමනාකරණ මධ්‍යස්ථානය ජනතාවගෙන් ඉල්ලා සිටී. පොලවේ ඇති වන ඉරිතැලීම්, ගැඹුරට හැරුණ පැලුම් හා පොළවේ ගිලා බැසීම්, ක්‍රමයෙන් ඇලවී යන ගස්, විදුලි කණු, වැටවල් හෝ දුරකථන කුලුණු ආදි සිරස් විහිදුමක් සහිත ගොඩනැගිලි ආදිය පිළිබදව එමෙන්ම, ගොඩනැගිලි බිත්තිවල හෝ ගෙබිම මත ඇතිවන ඉරි තැලීම් පිපුරුම් හා ඒවායේ ක්‍රමික වර්ධනය වීම සහ එක් වර ජල උල්පත් මතුවීම හෝ පෙර පැවති උල්පත් එකවර සිදී යාම හෝ නැතිවීම ජල උල්පත් වලින් බොර වතුර මතුවීම වැනි ලක්ෂණ දිස් වන්නේ නම් එය නායයාම් ආපදා පුර්ව ලක්ෂණ විය හැකි බැවින් එවැනි ලක්ෂණ දිස්වන්නේ නම් ආපදා කළමනාකරණ මධ්‍යස්ථානය, ජාතික ගොඩනැගිලි පර්යේෂණ  සංවිධානය දැනුවත් කර මෙන් ද හැකි ඉක්මනින් අවදානමින් මිදීම සදහා සුදුසු ක්‍රියාමාර්ග අනුගමනය කරන ලෙස ආපදා කළමනාකරණ මධ්‍යස්ථානය තවදුරටත් දැනුම් දේ."
    },
    {
        "content": "ඇල්පිටිය ප්‍රාදේශීය සභාවේ තැපැල් ඡන්ද අයදුම්පත් භාරගැනීම සැප්තැම්බර් 13 මධ්‍යම රාත්‍රී 12න් අවසන්. පළාත් පාලන ආයතන සඳහා 2019 සැප්තැම්බර් මස 02 දින ඡන්ද විමසීමක් පැවැත්වීම සම්බන්ධයෙන් දැන්වීම් නිකුත් කළ ඇල්පිටිය ප්‍රාදේශීය සභාව වෙනුවෙන් ඡන්ද විමසීම සදහා තැපෑලෙන් ඡන්දය දීමට සුදුසුකම් ලැබූ රජයේ නිලධාරීන් සහ ආරක්ෂක නිලධාරීන්ගේ අයදුම්පත් භාරගැනීමේ කාල සීමාව 2019 සැප්තැම්බර් 13 වන දින මධ්‍යම රාත්‍රී 12.00ට අවසන් වීමට නියමිත බවත් එම දිනය නැවත කිසිසේත්ම දීර්ඝ කරනු නොලැබෙන බවත් මැතිවරණ කොමිෂන් සභාවේ සභාපති මහින්ද දේශප්‍රිය මහතා පවසයි. මෙම ඡන්ද විමසීමේදී එම පළාත් පාලන ආයතන බල ප්‍රදේශයේ ඡන්ද හිමියන් ලෙස ලියාපදිංචිව සිටින හා ඡන්ද විමසීම් රාජකාරි සදහා යෙදවීමට නියමිත සියලුම රාජ්‍ය නිලධාරීන්, සේවකයන්, විදුහල්පතිවරුන්, ගුරුවරුන්, එම පළාත් වල සේවයේ නියුතු ශ්‍රී ලංකා ගමනාගමන මණ්ඩලයේ නිලධාරීන්, සේවකයන්, තැපැල් දෙපාර්තමේන්තුවේ නිලධාරීන්, සේවකයන්, දුම්රිය සේවා පවත්වාගෙන යාම පිණිස අත්‍යාවශ්‍යම වන දුම්රිය දෙපාර්තමේන්තුවේ නිලධාරීන්, සේවකයන් සහ දිවයිනේ සියලුම ප්‍රදේශ වල ආරක්ෂක කටයුතු වල නිරත වන ත්‍රිවිධ හමුදාවේ, පොලිස් දෙපාර්තමේන්තුවේ සහ සක්‍රීය ආරක්ෂක සේවයේ යොදවා ඇති සිවිල් ආරක්ෂක බලකායේ සාමාජික සාමාජිකාවන් තැපෑලෙන් ඡන්දය දීම සදහා ඉල්ලුම් කිරීමට සුදුසුකම් ලබන අතර, තැපෑලෙන් ඡන්දය දීම සදහා ඉල්ලුම්පත් කිරීමේ කාලසීමාව අවසන් වන තෙක් නොසිට නොපමාව ස්වකීය ඉල්ලුම් පත්‍ර ඉදිරිපත් කරන ලෙස තැපෑලෙන් ඡන්දය දීම සදහා ඉල්ලුම් කිරීමට සුදුසුකම් ඇති සියලුම දෙනාගෙන් මැතිවරණ කොමිෂන් සභාව කාරුණිකව ඉල්ලා සිටියි. තවද මෙම ඡන්ද විමසීමේදී තැපෑලෙන් ඡන්දය දීම පිණිස ඉල්ලුම්පත්‍ර ඉදිරිපත් කිරීමේදී ඒ සදහා වූ තොරතුරු 2018 පළාත් පාලන ආයතන ඡන්ද හිමි නාමලේඛණයෙන් නිවැරදිව ලබාගත යුතු බවද අවධාරණය කරනු ලැබේ. සහතික කිරීමේ නිලධාරීන් විසින් තැපැල් ඡන්ද අයදුම්පත් පෞද්ගලිකවම පරීක්ෂාකර ඉල්ලුම්කරුගේ අනන්‍යතාවය පිළිබද නිසැක වී සහතික කළ යුතු බවත්, සහතික කරනු ලැබූ අයදුම්පත් හැකි වහාම එම අයදුම්කරු ඡන්ද හිමියෙකු වශයෙන් ලියාපදිංචි දිස්ත්‍රික්කයේ තේරීම්භාර නිලධාරී වෙත 2019 සැප්තැම්බර් 13 වන දින හෝ එදිනට පෙර ගාල්ල දිස්ත්‍රික් මැතිවරණ කාර්යාලයට ලැබෙන සේ යැවිය යුතු බවත් එම දිනය නැවත දීර්ඝ නොකරන බවත් නියමිත දිනට පසුව ලැබෙන අයදුම්පත් හා අසම්පූර්ණ අයදුම්පත් ප්‍රතික්ෂේප කිරීමට සිදුවන බවත් සියලුම සහතික කිරීමේ නිලධාරීන් වෙත කාරුණිකව දන්වා සිටිනු ලැබේ. නියමිත කාලසීමාව අවසාන දිනයේදී හෝ එයට පෙර දිනයේදී ඉල්ලුම්පත්‍ර තැපෑලට භාරදීම වෙනුවට මැතිවරණ කාර්යාලයට ගෙනැවිත් භාරදීම වඩාත් යෝග්‍ය වනු ඇත. තැපෑලෙන් ඡන්දය දීම සදහා හිමිකම් ඇති සියලු තැපැල් ඡන්ද දායකයින්ගේ පහසුව සදහා පළාත් පාලන ආයතන ඡන්දහිමි නාමලේඛන පහත සදහන් ස්ථාන වල ප්‍රදර්ශනය කර ඇත. 1. ගාල්ල දිස්ත්‍රික් මැතිවරණ කාර්යාලය. 2. ඇල්පිටිය ප්‍රාදේශීය ලේකම් කාර්යාලය. 3. ඇල්පිටිය ප්‍රාදේශීය සභා කාර්යාලය. 4. ඇල්පිටිය ප්‍රාදේශීය සභා කාර්යාලයේ සියලුම ග්‍රාම නිලධාරී කාර්යාල වල (ඒ ඒ කොට්ඨාසයට අයත් නාමලේඛන කොටස) මැතිවරණ කොමිෂන් සභාවේ වෙබ් අඩවියට (elections.gov.lk) පිවිස එහි මුල් පිටුවේ ඇති ඡන්ද හිමි නාමලේඛනය 2018 සබැදිය (පළාත් පාලන ආයතන ඡන්ද විමසීමට අදාල නාමලේඛනය) වෙත ගොස් එහි සදහන් උපදෙස් පරිදි ස්වකීය ජාතික හැදුනුම්පත් අංකය අනුසාරයෙන් තැපැල් ඡන්ද අයදුම්පත්‍ර සම්පූර්ණ කිරීම සදහා ද තොරතුරු ලබාගත හැකිය. ආරක්ෂක හමුදා කදවුරු වල සේවයේ නියුතු එකී හමුදා වල සාමාජිකයින්ගේ තැපැල් ඡන්ද අයදුම්පත් සම්පූර්ණ කිරීම සදහා අවශ්‍ය තොරතුරු ලබාගැනීමට විශේෂ වැඩපිළිවෙලක් එකී හමුදා ප්‍රධානීන් සමග සාකච්ඡා කර සූදානම් කරනු ලැබේ. මීට අමතරව ඡන්ද හිමියන් සමූහයක තොරතුරු අවශ්‍ය වන අවස්ථාවලදී මැතිවරණ කොමිෂන් සභාවේ වෙබ් අඩවියේ සදහන් තැපැල් ඡන්ද තොරතුරු ලබාගැනීමේ ආකෘතිය සම්පූර්ණ කර මැතිවරණ කොමිෂන් සභාවේ අංක 0112868426 වෙත ෆැක්ස් මගින් හෝ   යන ඉ - තැපැල් ලිපිනයටද එවීමෙන්තැපැල් ඡන්ද දායකයින්ට අදාල තොරතුරු ලබාගත හැකිය."
    },
    {
        "content": "චීන මහජන සමූහාණ්ඩුවේ 40 වසරක විවෘත ප්‍රතිපත්ති හා ප්‍රතිසංස්කරණ, ඉතිහාසය, අත්දැකීම් හා ප්‍රතිලාභ පිළිබඳව ඡායාරූප ප්‍රදර්ශනයක් (16) dhina පස්වරුවේදී , කොළඹ බණ්ඩාරනායක අනුස්මරණ සම්මන්ත්‍රණ ශාලාවේදී , ආර්ථික ප්‍රතිසංස්කරණ සහ පොදු සැපයුම් අමාත්‍ය ආචාර්ය හර්ෂද සිල්වා සහ චීන මහජන සමූහාණ්ඩුවේ තානාපති චෙංග් ෂුයියුවාං යන මහත්වරුන්‌‌ගේ ප්‍රධානත්වයෙන් ආරම්භ විය. 1978 සිට 2018 දක්වා ගතවූ 40 වසර තිස්සේ ඇති කරන ලද ප්‍රතිසංස්කරණ හා විවෘත ප්‍රතිපත්ති මගින් චීන ජනතාවගේ ජීවන සහ සමාජ තත්වයන්හි දීප්තිමත් ප්‍රගමනයක් ඇති වූ ආකාරය විදහා දැක්වෙන ඡායාරූප රැසකින් සමන්විතව තිබූ මෙම ප්‍රදර්ශනය සහ සම්මන්ත්‍රණය , ශ්‍රී ලංකා මහජන චීන තානාපති කාර්යාලයේ සහයෝගයෙන් ශ්‍රී ලංකා චීන සමාජ හා සංස්කෘතික සහයෝගීතා සංගමය විසින් සංවිධානය කර තිබිණි. චීන ලංකා වෙළඳ සබඳතා දියුණු කර ගනිමින් දෙරට අතර සබඳතා තවදූරටත් වර්ධනය කර ගන්නා බව සම්මන්ත්‍රණයේ ප්‍රධාන ආරාධිතයා වශයෙන් සහභාගී වූ ආර්ථික ප්‍රතිසංස්කරණ සහ පොදු සැපයුම් අමාත්‍ය ආචාර්ය හර්ෂද සිල්වා මහතා පැවසීය. මෙම අවස්ථාවට එක් වූ චීන සමූහාණ්ඩුවේ තානාපති චෙංග් ෂුයියුවාං මහතා පැවසුවේ ඈත අතීතයේ සිට ආරම්භ වූ දෙරට අතර මිත්‍ර සබඳතා ශ්‍රි ලංකාවේ ආර්ථික දියුණුවට යොදා ගත හැකි බවයි. මහජන චීන ජනරජය ගෙවී ගිය වසර 40 ක කාලය තුළ විවෘත ප්‍රතිපත්ති සහ ප්‍රතිසංස්කරණ ඉතිහාසය, අත්දැකීම් හා ප්‍රතිලාභ මහජන චීන ජනතාවට ලබාදුන් ආකාරයත්, එය වර්තමාන චීන ජනාධිපති ෂී ජින්පින් (Hon.Xi Jinpin) මහතා සාර්ථකව ඉදිරියට ගෙන යන ආකාරයත්, එහි අත්දැකීම් හා ප්‍රතිලාභ එරට සංවර්ධනයට යොදා ගෙන ඇති ආකාරයත් පිළිබඳව සම්මන්ත්‍රණයේ ප්‍රධාන දෙසුම පැවැත් වූ කොළඹ විශ්වවිද්‍යාලයේ ආර්ථීක විද්‍යා අංශයේ මහාචාර්ය සුරංග සිල්වා මහතා විසින් පැහැදිලි කර දෙන ලදී. ශ්‍රී ලංකා චීන සමාජ හා සංස්කෘතික සහයෝගීතා සංගමයේ සභාපති මහාචාර්ය ඉන්ද්‍රානන්ද අබේසේකර මහතා ඇතුළු පිරිසක්ද මෙම අවස්ථාවට සහභාගී වී සිටියහ."
    },
    {
        "content": "පොලිස් නිලධාරින් ඇතුළු සියලු රජයේ සේවකයන් වෙත යහපත් මානසිකත්වයකින් යුතුව තෘප්තිමත් සේවාවක නිරතවීමට අවස්ථාව සලසාදීම තම අපේක්ෂාව බව ජනාධිපතිතුමා පවසයි. ජනාධිපති ගරු මෛත්‍රීපාල සිරිසේන මැතිතුමා මේ බව ප්‍රකාශ කළේ පොලිස් නිලධාරින් සඳහා සුබසාධන පහසුකම් වැඩිදියුණු කිරීමේ අරමුණ පෙරදැරිව ඉදිකරන ලද මරදාන තනිකඩ භට නිවාස සංකීර්ණය විවෘත කිරීමේ අවස්ථාවට   (16) පස්වරුවේ එක් වෙමිනි. මෙහිදී අදහස් දැක්වූ ජනාධිපතිතුමා වැඩිදුරටත් කියා සිටියේ සියලු රාජ්‍ය නිලධාරින්ට රාජකාරීමය වශයෙන් මෙන්ම පෞද්ගලික ජීවිතය සාර්ථක කර ගැනීම සඳහා ද අවශ්‍ය පහසුකම් සැපයීම තුළින් උපරිම සහ ඵලදායි මහජන සේවාවක් ජනතාවට හිමිවන බවයි. පොලිස් දෙපාර්තමේන්තුවේ පහළ ශ්‍රේණිවල නිලධාරින්ගේ ගැටලු විසඳීමට තමා විෂය භාර අමාත්‍යවරයා ලෙස පියවර රැසක් ගත් බව සඳහන් කළ ජනාධිපතිතුමා ඔවුන්ගේ උසස්වීම් සහ දීමනා පිළිබඳ ගැටලුවට ද කඩිනමි විසඳුම් ලබාදෙන බව කියා සිටියේය. ඒ සඳහා සුදුසුකම් ලබා ඇති විශාල පිරිස හේතුවෙන් එකවර එම ගැටලුව විසඳීම අසීරු වුවත් කාණ්ඩ 03 ක් යටතේ එම ගැටලුව කඩිනමින් විසදීමට අපේක්ෂා කරන බව ද ජනාධිපතිතුමා පැවසීය. මහල් 10කින් සමන්විත මෙම නිවාස සංකීර්ණය නිලධාරින් 1174 දෙනෙකු හට නවාතැන් පහසුකම් සපයා තිබෙන අතර සියලු පහසුකම්වලින් සමන්විතව ඉදිකර තිබෙන නිවාස සංකීර්ණය සඳහා වැය කර ඇති මුදල රුපියල් මිලියන 350කි. සමරු ඵලකය නිරාවරණය කර නිවාස සංකීර්ණය විවෘත කළ ජනාධිපතිතුමා එහි නිරීක්ෂණ චාරිකාවක ද නිරත විය. මේ අතර පොලිස් නිලධාරින් සඳහා සුබසාධන පහසුකම් වැඩිදියුණු කිරීමේ අරමුණ පෙරදැරිව ඉදිරන ලද මට්ටක්කුලිය වෙරළබඩ විවාහක පොලිස් නිල නිවාස සංකීර්ණය අද විවෘත කෙරුණේ ද ජනාධිපතිතුමා අතිනි. මහල් 11 කින් යුත් මෙම නිවාස සංකීර්ණය විවාහක නිල නිවාස 60කින් සමන්විත අතර පොලිස් පරික්ෂකවරුන් සඳහා නිවාස 18ක් ද, ඉන් පහළ ශ්‍රේණි සඳහා සෙසු නිවාස ද පිරිනමා තිබේ. සියලු පහසුකම්වලින් සමන්විත එම නිවාස සංකීර්ණය සඳහා වැය කර ඇති මුදල රුපියල් මිලියන 407කි. සමරු ඵලකය නිරාවරණය කර එම නිවාස සංකීර්ණය ද විවෘත කළ ජනාධිපතිතුමා එහි නිරික්ෂණ චාරිකාවක නිරත වූ අතර නිවාසලාභියෙකු වෙත යතුර ප්‍රදානය කිරීම ද ජනාධිපතිතුමා අතින් සිදු විය. මෙම අවස්ථාව සනිටුහන් කරමින් නිවාස සංකීර්ණ පරිශ්‍රයේ පැළයක් රෝපණය කිරීම ද ජනාධිපතිතුමා අතින් සිදු කෙරිණි. ආරක්ෂක ලේකම් ජෙනරාල් ශාන්ත කෝට්ටේගොඩ, වැඩ බලන පොලිස්පති සි.ඩී. වික්‍රමරත්න යන මහත්වරුන් ඇතුළු පොලිස් දෙපාර්තමේන්තුවේ ජ්‍යෙෂ්ඨ නිලධාරිහු මෙම අවස්ථාවට එක්ව සිටියහ."
    },
    {
        "content": "බැඳුම්කර චෝදනා සම්බන්ධ පරික්ෂණ කටයුතු කඩිනම් කරන ලෙස ජනාධිපති ගරු මෛති‍්‍රපාල සිරිසේන මැතිතුමා අදාළ අංශවලට උපදෙස් දෙයි. ඉතා කඩිනමින් අදාළ පරික්ෂණ කටයුතු ඉදිරියට කි‍්‍රයාත්මක කර වැරදිකරුවන්ට එරෙහිව පියවර ගන්නා ලෙස වැඩිදුරටත් උපදෙස් දුන් ජනාධිපතිතුමා කියා සිටියේ පරීක්ෂණ පමාවීම යුක්තිය ඉටුවීමට බාධාවක් බවයි. බැඳුම්කර වංචාව පිළිබඳ විමර්ශන සභාවේ සාමාජිකයන් ඇතුළු නිලධාරින් සමඟ  (28) පෙරවරුවේ ජනාධිපති කාර්යාලයේ පැවති සාකච්ඡාවක දී ජනාධිපතිතුමා මේ බව කියා සිටියේ ය. මේ වන විට අන්තර්කාලීන වාර්තා 04 ක් ලැබී තිබෙන බවත්, මෙම දෙසැම්බර් මාසය වන විට ඉතිරි වාර්තා ද ඉදිරිපත් කළ හැකි බවත් මෙහි දී අනාවරණය කෙරිණි. මුදල් විශුද්ධිකරණය සම්බන්ධව බැංකුවලින් වසර 05ක ලේඛන ඉල්ලා සිටිය ද තවමත් එම වාර්තා ලැබි නොමැති බැවින් පරික්ෂණ කටයුතු ඉදිරියට සිදු කිරීමේ දී අහසුතාවයක් මතුව තිබෙන බව ද නිලධාරිහු පෙන්වා දුන්හ. මෙම වංචාවට අදාළ චූදිතයන්ට දණ්ඩ නීති සංග‍්‍රහය යටතේ අපරාධමය වරදක් ලෙස චෝදනා ඉදිරිපත් කර තිබෙන බව නීතිපති දෙපාර්තමේන්තුව සඳහන් කළේය. අදාළ සාක්ෂි දිවුරුම් ප‍්‍රකාශ මගින් මෙම දෙසැම්බර් මාසයට පෙර ඉදිරිපත් කරන බව ද සඳහන් කෙරිණි. මෙම පරික්ෂණ කටයුතු කඩිනම් කිරීම වෙනුවෙන් තම පාර්ශ්වයෙන් ලැබිය යුතු සෑම සහයක්ම ලබාදෙන බව ජනාධිපතිතුමා මෙහි දී වැඩිදුරටත් සඳහන් කළේය. මුදල් අමාත්‍යාංශයේ ලේකම් ආචාර්ය ආර්.එච්.එස්. සමරතුංග, මහ බැංකු අධිපති ආචාර්ය ඉන්ද්‍රජිත් කුමාරස්වාමි යන මහත්වරුන් සහ නීතිපති දෙපාර්තමේන්තුවේ නිලධාරින් ඇතුළු අදාළ නිලධාරින් ද, වැඩබලන පොලිස්පති සී.ඩී වික‍්‍රමරත්න මහතා ඇතුළු ජ්‍යෙෂ්ඨ පොලිස් නිලධාරිහු මිට එක්ව සිටියහ."
    },
    {
        "content": "ශ්‍රී ලංකාවේ පාසල් ක්‍රීඩා ක්ෂේත්‍රයේ සංවර්ධනය වෙනුවෙන් අධ්‍යාපන අමාත්‍ය, නීතීඥ අකිල විරාජ් කාරියවසම් මහතාගේ මගපෙන්වීම යටතේ ක්‍රියාත්මක කරන ලද වැඩසටහන් හා ක්‍රියාමාර්ග අතර පළාත්, ජාතික හා ජාත්‍යන්තර මට්ටමේ විශිෂ්ට කුසලතා දැක්වූ ක්‍රීඩක ක්‍රීඩිකාවන් 3888ක් පාසල් ක්‍රීඩා පුහුණුකරුවන් ලෙස පාසල් පද්ධතියට බඳවාගැනීමේ වැඩපිළිවෙළ සුවිශේෂ ක්‍රියාමාර්ගයකි.  ඒ අනුව, පසුගිය අප්‍රේල් මාසයේ දී අධ්‍යාපන පද්ධතිය වෙත අලුතින් බඳවාගත් එම පාසල් ක්‍රීඩා පුහුණුකරුවන් අතරින් පළමු අදියරේ දී පුහුණුව අවසන් කළ 3365 දෙනෙක් ජුලි 29 වැනි දින ජාතික හා පළාත් පාසල් වෙත මුදාහැරීමට නියමිතයි.  මෙරට පාසල් ක්‍රීඩා ඉතිහාසය තුළ ක්‍රීඩාව ඉහළ නැංවීම වෙනුවෙන් එකවර හාරදහසකට ආසන්න ක්‍රීඩා පුහුණුකරුවන් බඳවාගත් ප්‍රථම අවස්ථාව මෙය වන අතර, මෙම පුහුණුකරුවන් බඳවාගැනීම මඟින් අපේක්ෂා කරනුයේ, පාසල් ක්‍රීඩා පිටියෙහි රැඳෙමින් තමන් ලැබූ ප්‍රායෝගික අත්දැකීම් යොදාගනිමින් අනාගතයේ දී ජාත්‍යන්තරය ජයගත හැකි ක්‍රීඩා කුසලතා සහිත දූ දරුවන් බිහිකිරීම වෙනුවෙන් දායකත්වය ලබාගැනීමයි. අධ්‍යාපන පද්ධතියට අලුතින් එක්කරගත් මෙම ක්‍රීඩා පුහුණුකරුවන් වෙත ක්‍රීඩාව පිළිබඳ විෂය ප්‍රවීණයින් සහ වෘත්තීය විශේෂඥයින් යොදාගනිමින් පළාත් මධ්‍යස්ථාන හතක් (7) තුළ පවත්වන ලද නේවාසික පුහුණුවක් ද, පාසලකට අනුයුක්ත කොට ලබාදෙන පුර්ව සේවා පුහුණුවක් ද ලබාදෙන ලදී. මීට අමතර ව මෙම වැඩපිළිවෙළෙහි දෙවැනි අදියර යටතේ බඳවාගත් ක්‍රීඩා පුහුණුකරුවන් ද මේ වනවිට පූර්ව සේවා පුහුණුව ලබමින් සිටින අතර, ඔවුන් ද එළඹෙන අගෝස්තු මාසයෙන් පසුව පාසල් පද්ධතිය වෙත යොමුකිරීමට නියමිත ය."
    },
    {
        "content": "රැකියා විරහිත උපාධිධාරින් 16,800 ක් අභ්‍යාසලාභින් පුහුණු නිලධාරින් ලෙස බඳවා ගැනිමේ පත්විම් ප්‍රදානය හෙට (30) දින පෙ.ව 11.30 දින අගමැති රනිල් වික්‍රමසිංහ මහතාගේ ප්‍රධානත්වයෙන් අරලියගහ මන්දිරයේ දි සිදු කිරිමට නියමිතය. ජාතික ප්‍රතිපත්ති,ආර්ථික කටයුතු නැවත පදිංචි කිරිමේ හා පුනරුත්ථාපන,උතුරු පළාත් සංවර්ධන හා යෞවන කටයුතු අමාත්‍යාංශය මෙය සංවිධානය  කරයි. මේ අනූව ප්‍රථමයෙන් 2012 රාජ්‍ය විශ්වවිද්‍යාලවලින් අභ්‍යන්තර සිසුන් වශයෙන් උපාධි ලබාගෙන ඇති උපාධිධාරීන්ද අනතුරුව 2013 සිට 2016 දක්වා වර්ෂ වල උපාධිධාරීන් අනුපිළිවෙලින් බඳවා ගැනීමට කටයුතු කරන බව ද අග්‍රාමාත්‍යවරයා පසුගිය දා අමාත්‍ය මණ්ඩලයට ඉදිරිපත්කොට තිබූ යෝජනාවේ සඳහන් කර ඇත."
    },
    {
        "content": "ගුණවත් සහ විනයවත් සමාජයක් ගොඩනැගීමට දහම් අධ්‍යාපනය ඉතා වැදගත්වන අතර දහම් අධ්‍යාපනය වැඩිදියුණු කිරීම වෙනුවෙන් රජයක් ලෙස ගතහැකි සෑම පියවරක්ම ගන්නා බව ජනාධිපතිතුමා පවසයි. ජනාධිපති ගරු මෛතී‍්‍රපාල සිරිසේන මැතිතුමා මේ බව සඳහන් කළේ කදුරුවෙල ජයන්ති විහාරයේ පැවති 124වන සමස්ත ලංකා දහම් පාසල් දින සැමරුම් ජාතික වැඩසටහනට (03) පස්වරුවේ එක් වෙමිනි. මෙහිදි අදහස් දැක්වූ ජනාධිපති ගරු මෛතී‍්‍රපාල සිරිසේන මැතිතුමා වැඩිදුරටත් සඳහන් කළේ යහපත් අනාගත පරපුරක් ගොඩනැගීම වෙනුවෙන් විෂය දැනුමෙන් මෙන්ම ගුණ දහමෙන් ද දරුවන් පෝෂණය කළ යුතු බවයි. 124 වන සමස්ත ලංකා දහම් පාසල් දින සමරු කලාපය සහ දහම් පාසල් කොඩිය මෙහිදී ජනාධිපතිතුමා වෙත පිළිගැන්විණි. වසර 40ක සේවය සම්පූර්ණ කළ දහම් පාසල් ගුරුවරුන්ට උපහාර තිළිණ පිළිගැන්වීම, සාම විනිසුරු පදවි පිළිගැන්වීම සහ ගුරු දිමනා සහ නිල ඇඳුම් ප‍්‍රදානය කිරීම ද ජනාධිපතිතුමා අතින් සංකේතවත්ව සිදු විය. දහම් පාසල් දින තරගාවලියේ ජයග‍්‍රාහකයන්ට තිළිණ පිළිගැන්වුණේ ද ජනාධිපතිතුමා අතිනි. “දහම් සිසු සවිය“ ශිෂ්‍යත්ව ප‍්‍රදානය ද ජනාධිපතිතුමා අතින් සිදු කෙරිණි. දහම් පාසල් අරමුදල ශක්තිමත් කිරීම වෙනුවෙන් රුපියල් ලක්ෂ 100ක ප‍්‍රදානයක් සිදු කිරීමට කටයුතු කරන බව ද ජනාධිපතිතුමා මෙහිදී ප‍්‍රකාශ කළේය. මේ අතර “පිබිදෙමු පොළොන්නරුව“ දිස්ති‍්‍රක් සංවර්ධන වැඩසටහන යටතේ රුපියල් මිලියන 16ක වියදමින් කදුරුවෙල ජයන්ති විහාරයේ ඉදිකෙරුණු දෙමහල් නව ධර්ම ශාලාව සහිත සංඝාවාස ගොඩනැගිල්ල විවෘත කෙරුණේ ද ජනාධිපතිතුමා අතිනි. ශ්‍යාමෝපාලි මහා නිකායේ අස්ගිරි විහාර පාර්ශ්වයේ ලේඛකාධිකාරී, සමස්ත ලංකා ශාසනාරක්ෂක බල මණ්ඩලයේ උප සභාපති ආචාර්ය පූජ්‍ය මැදගම ධම්මානන්ද ස්වාමින්වහන්සේ, සමස්ත ලංකා ශාසනාරක්ෂක බල මණ්ඩලයේ ප‍්‍රධාන ලේඛකාධිකාරි පූජ්‍ය ගෝනදූවේ ගුණානන්ද නායක ස්වාමින්වහන්සේ, ජයන්ති විහාරාධිපති පූජ්‍ය කදුරුවෙල ධම්මපාල නායක ස්වාමින්වහන්සේ ප‍්‍රමුඛ මහා සංඝරත්නය ද, අමාත්‍ය ගාමිණි ජයවික‍්‍රම පෙරේරා, උතුරු මැද පළාත් ආණ්ඩුකාර සරත් ඒකනායක, වයඹ පළාත් ආණ්ඩුකාර පේෂල ජයරත්න, දිස්ති‍්‍රක් ලේකම් පණ්ඩුක අබේවර්ධන, බෞද්ධ කටයුතු කොමසාරිස් ජනරාල් සුනන්ද කාරියප්පෙරුම යන මහත්වරුන් ඇතුළු පිරිසක් මෙම අවස්ථාවට එක්ව සිටියහ."
    },
    {
        "content": "පළාත් තුනක් සඳහා පත්කළ ආණ්ඩුකාරවරු තිදෙනෙක් අද(05) පෙරවරුවේ ජනාධිපති ගරු මෛත්‍රීපාල සිරිසේන මැතිතුමා ඉදිරියේ දිවුරුම් දුන්හ. ඒ අනුව, රජිත කීර්ති තෙන්නකෝන් මහතා මධ්‍යම පළාත් ආණ්ඩුකාරවරයා වශයෙන් ද, මෛත්‍රී ගුණරත්න මහතා ඌව පළාත් ආණ්ඩුකාරවරයා වශයෙන් ද, හේමාල් ගුණසේකර මහතා දකුණු පළාත් ආණ්ඩුකාරවරයා වශයෙන් ද දිව්රුම් දෙනු ලැබීය. ජනාධිපති නිල නිවසේදී එම දිවුරුම් දීම සිදුවිය."
    },
    {
        "content": "24 Craig Turpie"
    },
    {
        "content": "අනුරාධපුර මැදඔයාමඩුව වැව සංවර්ධන කටයුතු ආරම්භ කිරීම, අනුරාධපුර දිස්ත්‍රික්කයේ වගා හානිවූවන් සඳහා වන්දි මුදල් ලබාදීම, අනුරාධපුර - මල්වතු ඔය පාලම සඳහා මුල්ගල තැබීම ඇතුළු වැඩසටහන් රැසක් අග්‍රාමාත්‍ය රනිල් වික්‍රමසිංහ මහතාගේ ප්‍රධානත්වයෙන් පසුගිය 02 වැනිදා අනුරාධපුරයේදී පැවැත්විණි. මෙම අවස්ථාවන්ට උතුරු මධ්‍යම දිසාවේ ප්‍රධාන සංඝනායක, අටමස්ථානාධිපති පූජ්‍ය පල්ලේගම සිරිනිවාස නාහිමි, උතුරු - නැගෙනහිර දෙපළාතේ ප්‍රධාන සංඝ නායක තන්තිරිමලේ රජමහා විහාරාධිපති පූජ්‍ය තන්තිරිමලේ චන්දරතන නාහිමි ඇතුළු මහා සංඝ රත්නය, ඉඩම් සහ පාර්ලිමේන්තු ප්‍රතිසංස්කරණ අමාත්‍ය සහ ආණ්ඩු පක්ෂයේ ප්‍රධාන සංවිධායක ගයන්ත කරුණාතිලක, කෘෂිකර්ම, ග්‍රාමීය ආර්ථික කටයුතු, වාරිමාර්ග සහ ධීවර හා ජලජ සම්පත් සංවර්ධන අමාත්‍ය පී. හැරිසන්, කාන්තා හා ළමා කටයුතු සහ වියළි කලාප සංවර්ධන ඇමැතිනී චන්ද්‍රාණි බණ්ඩාර, පාර්ලිමේන්තු මන්ත්‍රීවරුන් වන චන්දිම ගමගේ, ඉෂාක් රහුමාන්, උතුරු මැද පළාත් ආණ්ඩුකාර සරත් ඒකනායක, යන මහත්වරු ප්‍රධාන දේශපාලනඥයින්, රාජ්‍ය නිලධාරීන් සහ ප්‍රදේශවාසීන් ඇතුළු විශාල පිරිසක් එක්ව සිටියහ."
    },
    {
        "content": "ඓතිහාසික බෙල්ලන්විල රාජමහා විහාරයේ “යතිවර සමරු පහය” ගුණානුස්මරණ මන්දිරය විවෘත කිරීමේ පුණ්‍යෝත්සවය ජනාධිපති ගරු මෛත්‍රීපාල සිරිසේන මැතිතුමාගේ සහභාගිත්වයෙන්  පැවැත්විණි. බෙල්ලන්විල විහාරස්ථානයේ හිටපු විහාරාධිපති පූජ්‍ය බෙල්ලන්විල සෝමරතන නායක හිමිපාණන් වහන්සේ සහ මහාචාර්ය පූජ්‍ය බෙල්ලන්විල විමලරතන අනුනායක හිමිපාණන් වහන්සේ ගුණානුස්මරණය කිරීම වෙනුවෙන් මෙම නව මන්දිරය ඉදි කර තිබේ. අස්ගිරි පාර්ශ්වයේ මහානායක අතිපූජ්‍ය වරකාගොඩ ශ්‍රී ඥානරතන ස්වාමීන්වහන්සේ පුණ්‍යෝත්සවයේ මුලසුන හෙඹ වූ අතර ශ්‍රී ලංකා අමරපුර මහානිකායේ මහානායක අග්ගමහා පණ්ඩිත පූජ්‍ය කොටුගොඩ ධම්මාවාස ස්වාමීන්වහන්සේ ප්‍රමුඛ මහා සංඝරත්නය ද විපක්ෂ නායක මහින්ද රාජපක්ෂ මහතා ඇතුළු පක්ෂ විපක්ෂ දේශපාලන නියෝජිතයෝ රැසක් ද මෙම අවස්ථාවට එක්ව සිටියහ."
    },
    {
        "content": "පෞද්ගලික මන්ත්‍රී යෝජනාවක් ලෙස පාර්ලිමේන්තුවට ඉදිරිපත් කළ මරණීය දණ්ඩනය අහෝසි කිරීමේ යෝජනාව නීත්‍යනුකූල නොවන බව නීතිපතිවරයා දන්වා තිබෙනවා යැයි ජනාධිපති මෛත්‍රිපාල සිරිසේන මහතා පවසයි. ගම්පහ දිස්ත්‍රික්කයේ වටිනාම සම්පතක් වන මුතුරාජවෙල පරිසර විනාශයට ඇතැම් අමාත්‍යවරුන්ගේ සම්බන්ධතා තිබෙන බව ද ජනාධිපතිතුමා පවසයි. රටේ සහ ජාතියේ අනාගතය වෙනුවෙන් මෙම දැවැන්ත පරිසර විනාශය වළක්වාගත යුතු බව ජනාධිපතිතුමා ප්‍රකාශ කළේ  (05) පෙරවරුවේ දිවුලපිටිය මහජන ක්‍රිඩාංගණයේ පැවති “රට වෙනුවෙන් එකට සිටිමු” ගම්පහ දිස්ත්‍රික් වැඩසටහනේ සමාප්ති උත්සවය අමතමිනි. මෙහි දී අදහස් දැක්වූ ජනාධිපතිතුමා වැඩිදුරටත් ප්‍රකාශ කළේ පෞද්ගලික මන්ත්‍රී යෝජනාවක් ලෙස පාර්ලිමේන්තුවට ඉදිරිපත් කළ මරණීය දණ්ඩනය අහෝසි කිරීමේ යෝජනාව නීත්‍යනුකූල නොවන බව නිතිපතිවරයා විසින් තමා වෙත දන්වා තිබෙන බවයි. මත්ද්‍රව්‍ය විරෝධි සටනට එරෙහිව නැඟෙන හඬ හමුවේ වඩා සතුටට පත්වන්නේ රටේ මත්ද්‍රව්‍ය ජාවාරම්කරුවන්, අපරාධකරුවන් සහ ස්ත්‍රී දූෂකයන් බව පෙන්වා දුන් ජනාධිපතිතුමා ඔවුන්ගේ අරමුණු ඉටුකර ගැනීමට කිසිදු අවස්ථාවක ඉඩ නොතැබිය යුතු බව ද කියා සිටියේය. පසුගිය 29 වනදා ගම්පහ දිස්ත්‍රික්කය කේන්ද්‍රකර ගනිමින් ආරම්භ කෙරුණු “රට වෙනුවෙන් එකට සිටිමු” හය වන වැඩසටහන දින 06 ක් පුරා දිස්ත්‍රික්කයේ ප්‍රාදේශීය ලේකම් කොට්ඨාස 13ක සාර්ථකව ක්‍රියාත්මක කෙරුණු අතර තුන් ලක්ෂ විසි පන්දහසකට ආසන්න පිරිසකට ප්‍රතිලාභ සලසමින් ක්‍රියාත්මක කෙරුණු වැඩසටහන් හාරදහසකට අධික සංඛ්‍යාව වෙනුවෙන් වැයකර ඇති මුදල රුපියල් මිලියන 123කි. ජනාධිපති ගරු මෛත්‍රිපාල සිරිසේන මැතිතුමාගේ සංකල්පයක් අනුව ආරම්භ කරන ලද “රට වෙනුවෙන් එකට සිටිමු” ජාතික වැඩසටහන මීට පෙර පුත්තලම, මඩකලපුව, අම්පාර, මුලතිව් සහ මොනරාගල දිස්ත්‍රික්කයන්හි ක්‍රියාත්මක කෙරුණු අතර දිවයිනේ සෑම දිස්ත්‍රික්කයකම සෑම ප්‍රාදේශීය ලේකම් කොට්ඨාසයක් ආවරණය වන පරිදි ජනතාවගේ ආර්ථික, සෞඛ්‍ය, සාමාජීය, පරිපාලන හා පාරිසරික ගැටලු විසදීමට රජයේ දායකත්වය ලබාදීම වැඩසටහනේ අරමුණයි. ඒ අනුව, මෙම වැඩසටහන මඟින් ජනාධිපති ලේකම් කාර්යාලය ක්‍රියාත්මක කරන ප්‍රධාන ජාතික වැඩසටහන් වන ග්‍රාමශක්ති, වකුගඩු රෝග නිවාරණ, ඩෙංගු මර්දන, ආහාර සුරක්ෂිතතා, මත්ද්‍රව්‍ය නිවාරණ, දරුවන් සුරකිමු, ස්මාර්ට් ශ්‍රී ලංකා, පරිසර සංරක්ෂණ, ආහාර සුරක්ෂිතතා සහ පෝෂණ යනාදී වැඩසටහන්වලට අදාළ ප්‍රජා මූල සහභාගිත්ව සංවර්ධන ක්‍රමවේදයන් ඔස්සේ ජනතාවගේ ගැටලු විසඳීම සිදු වේ. ඊට අමතරව සියලු රාජ්‍ය අමාත්‍යාංශ, දෙපාර්තමේන්තු, පළාත් සභා සහ වෙනත් ආයතන විසින් ඒ ඒ ක්ෂේත්‍රයන් ඔස්සේ ජනතාවට බලපාන ගැටලු සඳහා විසඳුම් ලබාදීමටත්, මුල්‍ය පහසුකම්, ආයෝජන හා වෙනත් ආධාර පිරිනැමීමටත් වෘත්තීය අවස්ථා විවෘත කර දීමටත් කටයුතු කරනු ලැබේ. අද දින ද ගම්පහ දිස්ත්‍රික්කයේ ජනතාව වෙනුවෙන් ද ප්‍රතිලාභ රැසක් බෙදාදීම සිදු වූ අතර “ගම රැකුම” සංවිධාන ලියාපදිංචි සහතික පත් ප්‍රදානය, සමෘද්ධි නිවාස වැඩසටහන යටතේ රුපියල් ලක්ෂ 02 බැගින් වූ චෙක්පත් ප්‍රදානය, එන්ටර්ප්‍රයිස් ශ්‍රී ලංකා දිරිය ණය ප්‍රදානය, කෘෂිකර්ම හා ගොවිජන මණ්ඩලයේ ගොවි විශ්‍රාම වැටුප් පොත් ප්‍රදානය. ගොවිජන සංවර්ධන දෙපාර්තමේන්තුවේ ව්‍යාපෘති සදහා ණය ප්‍රදානය, “දරුවන් සුරකිමු” වැඩසටහන යටතේ පාසල් උපකරණ කට්ටල ප්‍රදානය, කලායතන වෙනුවෙන් ආධාර පිරිනැමීම, ස්වයං රැකියා උපකරණ කට්ටල ප්‍රදානය, රණවිරු සේවා අධිකාරිය මගින් පූර්ණ නිවාස ප්‍රතිලාභ ප්‍රදානය ඇතුළු වැඩසටහන් රැසක් ක්‍රියාත්මක විය. “පුනරුදය” පරිසර සංරක්ෂණ ජාතික වැඩසටහන යටතේ “රට වෙනුවෙන් එකට සිටිමු” ගම්පහ දිස්ත්‍රික් වැඩසටහනට සමගාමිව ඉඩම් පරිහරණ දෙපාර්තමේන්තුවේ මගපෙන්වීම යටතේ ජල පෝෂක ප්‍රදේශ සංරක්ෂණ ව්‍යාපෘති 06 ක් ක්‍රියාත්මක කිරීම සඳහා ජනාධිපති කාර්යාලය මගින් ලබාදෙන ප්‍රතිපාදන ගම්පහ දිස්ත්‍රික් ලේකම් සුනිල් ජයලත් මහතා වෙත පිළිගැන්වීම ද ජනාධිපතිතුමා අතින් සිදු කෙරිණි. එමෙන්ම “ස්මාර්ට් ශ්‍රී ලංකා” ව්‍යාපෘතියේ වගකීම් පැවරීමේ ලිපි ප්‍රදානය කෙරුණේ ද ජනාධිපතිතුමා අතිනි. බස්නාහිර පළාත් ආණ්ඩුකාර ඒ.ජේ.එම්. මුසම්මිල්, රාජ්‍ය අමාත්‍ය අජිත් මාන්නප්පෙරුම, පාර්ලිමේන්තු මන්ත්‍රි ලසන්ත අලගියවන්න, හර්ෂණ රාජකරුණා, චන්දන ජයකොඩි, අජිත් බස්නායක යන මහත්වරුන් ඇතුළු පළාතේ දේශපාලන නියෝජිතයන් රැසක් සහ ජනාධිපති ලේකම් උදය ආර්. සෙනෙවිරත්න, දිස්ත්‍රික් ලේකම් සුනිල් ජයලත් යන මහත්වරුන් ඇතුළු රාජ්‍ය නිලධාරින් සහ පෞද්ගලික අංශය, ග්‍රාමීය ස්වේච්ඡා සංවිධාන, මහජන සුබසාධන ආයතන නියෝජනය කරමින් නියෝජිතයෝ මෙම අවස්ථාවට එක්ව සිටියහ."
    },
    {
        "content": "බාහිර උපාධිධාරීන්ට රැකියා ලබාදීමට රජයේ අවධනය යොමු වී තිබෙන බවත් උපාධිධරීන්ට රැකියා ලබාදීම රජයේ ප්‍රමුඛ කාර්යයක් ලෙස සළකන බවත් අග්‍රාමාත්‍ය රනිල් වික්‍රමසිංහ මහතා අද (7) පාර්ලිමේන්තුවේ දී ප්‍රකාශ  කළේ ය. රැකියා විරහිත උපාධිධාරීන්ට රැකියා ලබාදීමේ දී අනුගමනය කළ ක්‍රමවේදය සහ රැකියා ලබානොදුන් ඉතිරි  උපාධිධාරීන් වෙනුවෙන් ගන්න ක්‍රියාමාර්ගය සහ බාහිර උපාධිධරීන්ට රැකියා ලබාදීම සම්බන්ධයෙන් ගන්නා  ක්‍රියාමාර්ග කුමක්දැයි විමසමින් පාර්ලිමේන්තු මන්ත්‍රී හර්ෂණ රාජකරුණා මහතා අග්‍රාමත්‍යවරයාගෙන් විමසූ  පැනයකට පිළිතුරු ලබාදෙමින් අග්‍රාමාත්‍යවරයා මේ බව පැවසීය. උපාධිධරීන්ට රැකියා ලබාදීම රජයේ ප්‍රමුඛ කාර්යයක් ලෙස සලකනව. අදියර කීපයකින් පුහුණු කිරීමේ  වැඩපිළිවෙල යටතේ පළමු අදියර ලෙස 2018 අගෝස්තු මස අභ්‍යාසලාභී උපාධිධාරීන් 5000ක් බඳවා ගැනීමට  කටයුතු කළා. ඉන් 3200ක් රැකියා බාර ගන්න පැමිණියා. උපාධිධාරීන් 16800ක් සඳහා රැකියා සඳහා පත්වීම් ලබාදීමට හැකි  වුණා. පත්වීම් ලබාදීමට ඉතා සාධාරණීය ක්‍රමවේදයක් අනුගමනය කළා.උපාධිය ගත් වර්ෂය සැලකිල්ලට ගෙන  එම පත්වීම් ලබාදුන්නා. දැනට රැකියා විරහිත උපාධිධාරීන් 20,000කට පමණ රැකියා ලබා දී තිබෙනවා. රැකියා ලබදුන් 16800න් කීයක්  රැකියා බාර ගත්තා ද කියලා වාර්තා වී නෑ. එම පුරප්පාඩු සළකා පළමු වටයේ බාහිර උපාධිධරීන්ට ලබාදීලා,ඊළඟ  වැඩපිළිවෙල යටතේ බාහිර උපාධිධාරීන්ට රැකියා ලබාදෙන්න අප ක්‍රියා කරන්නේ. පළමුව කළේ, රාජ්‍ය විශ්වවිද්‍යාලවල අභ්‍යන්තර ශිෂ්‍යයන්ට .ඊට පස්සේ අප එනවා බාහිර ශිෂ්‍ය ශිෂ්‍යයන්ට. බාහිර  උපාධිධාරීන්ට රැකියා ලබාදීමට රජයේ අවධනය යොමු වී තිබෙනවා. අමාත්‍යාංශ සංස්ථා සමඟ කතා කරලා  ප්‍රයෝජනවත් වැඩකොටසක් දෙන්නේ කියලා සාකච්ඡා කරනවා. අද විශාල වැඩකොටසක් කිසිම ආණ්ඩුවක්  නොකළ විදියට බිම් මට්ටමින් සිදු වෙනවා. ඒ වැඩකොටස් කරන්න නිලධාරීන් වුවමනා වී තිබෙනවා. මේ  සම්බන්ධව ස්වදේශ කටයුතු අමාත්‍යාංශයට යොමු කරන්නම් යැයි පැවසීය.   එමෙන් ම රැකියා දස ලක්ෂයක් ලබාදීම සම්බන්ධයෙන් පාර්ලිමේන්තු මන්ත්‍රී සී.බී.රත්නායක මහතා  අග්‍රාමාත්‍යවරයාගෙන් විමසා සිටියේ ය ඊට පිළිතුරු ලබාදුන් අග්‍රාමාත්‍යවරයා ; දැනට විශාල සංඛ්‍යාවකට රැකියා  ලබා දී තිබෙනවා. පෞද්ගලික අංශය කියන්නේ ඒ අයට ඇබෑර්තු තිබෙනවා, එම ඇබෑර්තු පුරවන්න කට්ටිය මදි  කියලා.  සමහර අංශවල, රැකියා අඩුවක් තිබෙනවා. විශාල සංඛ්‍යාවක් සංචාරක ව්‍යාපාරයෙන් ජීවත් වුණා. පාස්කු ප්‍රහාරය  නිසා තාවකාලිකව ආදායම් අහිමි වෙලා. දෙසැම්බර් වන විට එය යථා තත්ත්වයට පත් වෙයි කියලා හිතනවා."
    },
    {
        "content": "මෙවර දකුණු ආසියානු ක්‍රීඩා උළෙල ලබන දෙසැම්බර් මස 01 වනදා සිට 10 වැනිදා දක්වා නේපාලයේ කත්මණ්ඩු නුවරදී පැවැත්වෙන අතර අතර ශ්‍රී ලංකාව නියෝජනය කරමින් තරඟ ඉසව් 27ක් සඳහා ක්‍රීඩක ක්‍රීඩිකාවන් 605 දෙනෙකු සහභාගී වීමට නියමිතය. රන් පදක්කම් 35ක් , රිදී පදක්කම් 75ක් ඇතුළුව අවම වශයෙන් පදක්කම් 200ක් පමණ ලබා ගැනීම මෙවර අපේක්ෂා කරන බවත් ක්‍රීඩා සංවර්ධන දෙපාර්තමේන්තුවේ අධ්‍යක්ෂ ධම්මික මුතුගල මහතා පැවසීය. ඒ මහතා මේ බව පැවසුවේ පසුගියදා(05) ක්‍රීඩා අමාත්‍යංශයේ පැවති මාධ්‍ය හමුවකට එක්වෙමිණි.   දකුණු ආසියානු තරඟාවලියේ ක්‍රීඩා කටයුතු මෙහෙයවීම සහ සම්බන්ධීකරණය සඳහා ක්‍රීඩා විද්‍යා ආයතනය තුල යුද හමුදාවේද දායකත්වය ඇතිව සම්බන්ධීකරණ කාර්යාලයක්ද පිහිටුවා ඇත. තරඟාවලිය සඳහා ක්‍රීඩක ක්‍රීඩිකාවන් 1076 දෙනෙකු සංචිත ගත කර ඇති අතර අගෝස්තු මස අවසානයේදී ඔවුන් 800 ද, ඔක්තොම්බර් මාසය වන විට ඉන් 605 දෙනෙකු ද තෝරා ගනු ලැබේ. මල්ලවපොර,බොක්සිං,ටයිකෝන්ඩෝ වැනි ඇතැම් ක්‍රීඩා සඳහා ශ්‍රී ලංකාවේ ඉඩ ප්‍රස්ථා මෙවර අඩු කර ඇති අතර උළෙලේ සංවිධායකයින් සමග මේ පිලිබඳ සාකච්ඡා කරමින් සිටින බවත් ඒ මහතා වැඩිදුරටත් පැවසීය.   තරඟ ඉසව් 27 සඳහාම සංචිත පිහිටුවා පුහුණුවී‍ම් කටයුතු කරගෙන යන බවත් එම සංචිත පනාගොඩ, වැලිසර ආදී විවිධ ප්‍ර දේශවල ස්ථානගත කර ඇති අතර යුධ හමුදාවේ පූර්ණ දායකත්වය මේ සඳහා ලැබේ. එම සංචිත 27සඳහා පුහුණු උපකරණ මිලදී ගැනීම සඳහා මූල්‍යාධාර ලබා දීමද ක්‍රීඩා අමාත්‍යවරයා අතින් පසුගියදා සිදු කෙරුණි. මෙම ක්‍රීඩකයන් සඳහා අවශ්‍ය සියළු අවශ්‍යතා සපයා ඇති බවත් උෂ්ණත්වය ආරක්ෂා කර ගැනීම සඳහා අවශ්‍ය ඇඳුම් පැළඳුම් සියල්ල සපයන බවත් එක් ක්‍රීඩකයෙකු වෙනුවෙන් රුපියල් ලක්ෂයක පමණ මුදලක් වැය කරන බවත් ඒ මහතා කීය. මුළු තරඟාවලිය සඳහාම මිලියන 334පමණ මුදලක් වැය වන අතර අනුග්‍රාහකයන්ගෙන්ද ප්‍රතිපාදන ලබා ගැනීමට අපේක්ෂා කෙරේ"
    },
    {
        "content": "ශ‍්‍රී ලංකා කි‍්‍රකට් වෝහාරික විගණන වාර්තාව ක්‍රීඩා අමාත්‍යවරයා වෙත පිළිගන්වයි. ශ‍්‍රී ලංකා කි‍්‍රකට් වෝහාරික විගණන වාර්තාව, විගණන දෙපාර්තමේන්තුව විසින් ක‍්‍රීඩා අමාත්‍යංශයේ ලේකම්වරයා වෙත භාර දී තිබේ. එම වාර්තාව ඊයේ (07) අමාත්‍යාංශ අතිරේක ලේකම් එස්.එච්.ඒ.එන්.ඩී.අබේරත්න මහත්මිය විසින් ගරු අමාත්‍යවරයා වෙත පිළිගන්වන ලදි."
    },
    {
        "content": "ශ‍්‍රී ලංකාව සහ කාම්බෝජය අතර මිත‍්‍රත්වයේ සංකේතයක් ලෙස කාම්බෝජයේ ඕක් දොං ක`දුකරයේ පිහිටි භාවනා මධ්‍යස්ථානයට (Meditation center of ouk Dong mountain) ශ‍්‍රී ලංකාවේ ජාතික වෘක්ෂය වන නා පැළ ප‍්‍රදානයක් සිදු කිරීම ජනාධිපති ගරු මෛතී‍්‍රපාල සිරිසේන මැතිතුමා අතින්  (10) පෙරවරුවේ සිදු විය. බුදු දහම මුල්කරගත් කාම්බෝජය සහ ශ‍්‍රී ලංකාව අතර සබඳතා සෑම ක්ෂේත‍්‍රයකින්ම වැඩිදියුණු කර ගැනීමේ අරමුණින් කාම්බෝජ රජතුමාගේ විශේෂ ආරාධනය පරිදි ජනාධිපතිතුමා පසුගියදා කාම්බෝජයේ සංචාරයකට එක් වූයේ ශ‍්‍රී ලංකා ජනාධිපතිවරයෙකු කාම්බෝජයේ රාජ්‍ය සංචාරයකට එක් වූ පළමු අවස්ථාව සනිටුහන් කරමිනි. උතුම් ති‍්‍රපිටකය ලෝක උරුමයක් බවට පත් කරමින් සහ ථෙරවාදි බුදු දහම සුරක්ෂිත කර ලොවට බෙදා හැරිමට ජනාධිපති ගරු මෛති‍්‍රපාල සිරිසේන මැතිතුමාගේ නායකත්වයෙන් ශ‍්‍රී ලංකාව පුළුල් කාර්යයක් ඉටුකරමින් සිටින අවස්ථාවක ථෙරවාදි බුදුදහමින් පෝෂිත රටක් ලෙස ජනාධිපතිතුමාගේ කාම්බෝජ සංචාරය සුවිශේෂි වූ අතර සිය රාජ්‍ය සංචාරයේ දී දෙරට අතර ආර්ථික සහ වෙළෙඳ සබඳතා ශක්තිමත් කෙරෙන මෙන්ම බෞද්ධාගමික සබඳතා වැඩිදියුණු කෙරෙන වැඩසටහන් කිහිපයකට ද ජනාධිපතිතුමා එක් විය. එහි ප‍්‍රධාන වැඩසටහනක් ලෙස මෙම නා පැළ ප‍්‍රදානය සිදු කෙරිණි. ප‍්‍රධාන බෞද්ධාගමික රටක් වුවද නා ගස කාම්බෝජයේ දී දක්නට නොලැබෙන අතර අටවිසි බෝධි වෘක්ෂයන්ට අයත් බෞද්ධාගමික වශයෙන් සුවිශේෂ වැදගත්කමක් ඇති නා පැළ ප‍්‍රදානයත් සමග දෙරටේ බෞද්ධාගමික සබඳතා තවදුරටත් ශක්තිමත් කෙරෙනු ඇති බව කාම්බෝජ සංඝරාජ හිමිවරු ප‍්‍රකාශ කළහ. එමෙන්ම උන්වහන්සේලා පෙන්වා දුන්නේ කාම්බෝජය සහ ශ‍්‍රී ලංකාව අතර බෞද්ධාගමික සබ`දතාවය ඉතා ඈත අතීතයට විහිද යන බවත්, එම ඉතිහාස කතාවෙන් පසුව දෙරටේ බෞද්ධාගමික සබඳතා තහවුරු කිරීම වෙනුවෙන් කටයුතු කළ නායකයෙකු ලෙස ජනාධිපති මෛතී‍්‍රපාල සිරිසේන මැතිතුමා ඉතිහාසයට එක්වනු ඇති බවත් ය. පූජ්‍ය ඕමල්පේ සෝභිත නායක ස්වාමින් වහන්සේ ද මෙහිදී අදහස් දැක්වූ අතර උන්වහන්සේ පෙන්වා දුන්නේ උතුම් බෞද්ධ දර්ශනය සුරක්ෂිත කිරීමේ සහ එය ලොව පුරා ව්‍යාප්ත කිරීමේ වැදගත්කම සැබෑ බෞද්ධ නායකයෙකු ලෙස ජනාධිපති ගරු මෛතී‍්‍රපාල සිරිසේන මැතිතුමා හඳුනාගෙන තිබෙන බවයි. ආසියානු බෞද්ධ සංගමයක් ද පිහිටුවා මහද්වීපයේ සියලු රටවල් ඊට එක් කර ගැනීමට එතුමා යෝජනා කර තිබෙන බව ද උන්වහන්සේ පැවසීය. එමෙන්ම උන්වහන්සේ වැඩිදුරටත් සඳහන් කළේ මී ළඟ බුදුන් වහන්සේ වන මෛතී‍්‍ර බුදුන් වහන්සේ බුද්ධත්වයට පත් වන්නේ නා බෝධි සෙවණක් යටතේ බව සඳහන් වන බවත් පූජනීය නා පැළ පූජා කිරීමේ මෙම අවස්ථාව ඉතා උතුම් අවස්ථාවක් ලෙස ශාසනය ඉතිහාසයට එක්වන බවත්ය. කාම්බෝජ මහා සංඝරාජ හිමිවරු ප‍්‍රමුඛ ශ‍්‍රී ලංකා – කාම්බෝජ ගිහි පැවිදි විශාල පිරිසක් මෙම අවස්ථාවට එක්ව සිටියහ"
    },
    {
        "content": "ප්‍රජාතන්ත්‍රවාදය ශක්තිමත් කර රට ඉදිරියට ගෙනයාමට නම් අලුත් අදහස් සමගින් සන්ධාන ගතවිය යුතු බව අග්‍රාමාත්‍ය රනිල් වික්‍රමසිංහ මහතා පවසයි.  අග්‍රාමාත්‍යවරයා මේ බව පැවසූයේ. ඊයේ (9) කොළඹ පැවති දෑ අභිමානී 2019 සම්මාන උළෙලට එක්වෙමිණි. මහානගර අමාත්‍යංශයේ මෙහෙයවීම මත ක්‍රියාත්මක නාගරික පුනර්ජීවන ව්‍යාපෘතියෙහි, වැඩබිම්වල සේවය කරන ශ්‍රමිකයින්ගේ සේවය ඇගයීම සඳහා සංවිධානය කර තිබූ මෙම උපහාර උළෙල ඊයේ (08) සවස කොළඹ සුගතදාස ගෘහස්ත ක්‍රීඩාංගණයේදී පැවැත් විණි.මෙහිදී වැඩිදුරටත් අදහස් දැක් වූ අග්‍රාමාත්‍යවරයා පැවසූයේ ප්‍රජාත්‍රන්තවාදය සහ විනය යන දෙකම සමගින් ඉදිරියට යාම තුළින් ස්මාර්ට් සිටි හෙවත් අලුත් නගරයක් සඳහා පිය නැගිය හැකි බවයි.මෙම නිවාස යෝජනා ක්‍රමය යටතේ නිවසක් හිමි වී තම ජීවිතය සාර්තක කරගත් විශ්ව විද්‍යාල ශිෂ්‍ය රංග ලක්මාල් මහතා අග්‍රාමාත්‍යතුමාගේ පැසසුමට ලක් විය.   ඉදිරියේ දී රජයේ මුදල් යොදවා කරන සෑම කොන්ත‍්‍රාත්තුවක්ම දේශීය ඉදිකිරීම් ක්ෂේත‍්‍රයට පමණක් ලබා දෙන බව මෙම අවස්ථාවට එක් වූ අදහස් මහනගර හා බස්නාහිර සංවර්ධන අමාත්‍ය පාඨලි චම්පික රනවක මහතා පැවසීය. ලංකාව තුල ඉදිරියේදි නිර්මාණය වන සියලුම ආයොජන අවස්ථා සදහන්වන නිල වෙබ් අඩවිය investlanka.lk. නිල වශයෙන් විවෘත කිරීමද අග්‍රාමාත්‍ය තුමන් අතින් සිදු විය.   අනාගත කෘෂිකාර්මික භාන්ඩ හා සෙවා අලවියේ හැරවුම් ලක්ෂය වන manningmarket.lk නිල වෙබ් අඩවිය සහ mobile App ද මහනගර හා බස්නාහිර සංවර්ධන අමාත්‍යවරයා විසින් දියත් කරන ලදී. මෙමගින් ගොවියන්ගේ නිෂ්පාදන වැඩි මිලකට විකුණා ගැනිමේ අවස්ථාව උදාවන අතර පාරිභෝගිකයාටද වඩාත් ගුනාත්මක එලවළු සහ පලතුරු වර්ග අඩු මුදලකට ලබාගැනීමට හැකි⁣ වේ. තවද නිෂ්පාදන අපනයන කිරිමටද මෙමගින් හැකියාව ලැබේ."
    },
    {
        "content": "ඉන්ධන මිල සඳහා වන මිල සූත්‍රය අනුව අද (අගෝස්තු 13) මධ්‍යම රාත්‍රියේ සිට ඉන්ධන මිල සංශෝධනය කිරීමට තීරණය කළ ද ඔටෝ ඩීසල්හි මිල කිසිදු සංශෝධනයක් නොකිරීමට රජය තීරණය කර ඇති බව මුදල් අමාත්‍යාංශය පවසයි. ඒ අනුව, ඔක්ටේන් 92 වර්ගයේ පෙට්‍රල් ලීටරයක මිල රු. 02 කින්ද, ඔක්ටේන් 95 වර්ගයේ පෙට්‍රල් ලීටරයක මිල රු. 04 කින්ද වැඩිකර තිබේ. සුපිරි ඩීසල් ලීටරයක මිල රු. 03 කින් වැඩිකර තිබේ."
    },
    {
        "content": "මාතර දිස්ත්‍රික්කයේ කොටපොල ප්‍රාදේශිය ලේකම් කොට්ඨාසයේ ගොඩකුඹුර පාලම ජනතා අයිතියට පත් කිරීම මාතර දිස්ත්‍රික් පාර්ලිමේන්තු මන්ත්‍රී, අග්‍රාමාත්‍ය කාර්ය මණ්ඩල ප්‍ර‍ධානී, වරාය හා නාවික කටයුතු සහ දක්ෂිණ සංවර්ධන අමාත්‍ය සාගල රත්නායක මහතාගේ ප්‍රධානත්වයෙන් පසුගියදා සිදු කෙරිණි. රුපියල් මිලියන 39 කට අධික මුදලක් වැය කරමින් මෙම පාලමේ ඉදිකිරීම් කටයුතු නිම කර ඇත. පාලම විවෘත කිරීමේ අවස්ථාවට ප්‍රදේශයේ ජනතා නියෝජිතයින්, රාජ්‍ය නිලධාරීන් සහ ප්‍රදේශවාසී මහජනතාව ඇතුළු පිරිසක් සහභාගි වී සිටියහ."
    },
    {
        "content": "රටේ පවතින නිදහස සහ ප‍්‍රජාතන්ත‍්‍රවාදය තහවුරු කරන අතරම රටේ ගැටලු සහ ප‍්‍රශ්න හඳුනා ගනිමින් හොඳ රටක් සහ යහපත් අනාගත පරපුරක් ගොඩනැගීමට සියලුදෙනා එක්විය යුතු බව ජනාධිපතිතුමා පවසයි. ජනාධිපති ගරු මෛතී‍්‍රපාල සිිරිසේන මැතිතුමා මේ බව ප‍්‍රකාශ කළේ , (15) පෙරවරුවේ මහනුවර දිස්ති‍්‍රක් ,ස්මාර්ට් ශ‍්‍රී ලංකා, වෘත්තීය මාර්ගෝපදේශන මධ්‍යස්ථානය විවෘත කිරීමෙන් අනතුරුව කටුගස්තොට රාහුල විද්‍යාලයීය කි‍්‍රඩාංගණයේ පැවති ,ස්මාර්ට් ශ‍්‍රී ලංකා, තරුණ ජන හමුව අමතමිනි. නිපුණතා පිරි තාරුණ්‍යය සවිබල ගන්වමින් ස්ථාපිත කෙරුණු මහනුවර දිස්ති‍්‍රක් ,ස්මාර්ට් ශ‍්‍රී ලංකා, වෘත්තීය මාර්ගෝපදේශන මධ්‍යස්ථානය අද පෙරවරුවේ පළමුව ජනාධිපතිතුමා අතින් විවෘත කෙරිණි. කටුගස්තොට ප‍්‍රාදේශීය ලේකම් කාර්යාලය සතු ගොඩනැඟිල්ලක සියලු පහසුකම් සහිතව මෙම නව මධ්‍යස්ථානය ස්ථාපිත කර තිබේ. සමරු ඵලකය නිරාවරණය කර වෘත්තීය මාර්ගෝපදේශන මධ්‍යස්ථානය විවෘත කළ ජනාධිපතිතුමා එහි නිරික්ෂණ චාරිකාවක ද නිරත වෙමින් තරුණ තරුණියන් සමඟ සුහද කථා බහක නිරත විය. දිස්ති‍්‍රක්කයේ තරුණ තරුණියන් විශාල පිරිසකගේ සහභාගිත්වයෙන් අනතුරුව තරුණ ජන හමුව පැවැත්විණි. මෙහිදී අදහස් දැක්වූ ජනාධිපතිතුමා වැඩිදුරටත් කියා සිටියේ දැයේ සියලු දරුවන් සහ තරුණ තරුණියන් වෙනුවෙන් සාධාරණ සමාජයක් ගොඩනගාදීමට ඉකුත් සිව් වසර තුළ වගකීම් රැුසක් ඉටු කළ බවයි. කුමන ආගමකට සහ කුමන ජාතියකට අයත් වුව ද දැයේ සියලු දරුවන් තමන්ට තම දරුවන් බව ප‍්‍රකාශ කළ ජනාධිපතිතුමා ඔවුන් සියලුදෙනා වෙනුවෙන් වගකීම් ඉටුකරන බව ද කියා සිටියේය. මේ දිනවල නිරන්තරයෙන් අසන්නට ලැබෙන අමානුෂික නවක වදය පිළිබඳව ද අදහස් දැක්වූ ජනාධිපතිතුමා කියා සිටියේ මෙසේ පීඩනයට ලක්වන්නේ තම සහෝදර සහෝදරියන් බව ඔවුන් අමතක නොකළ යුතු බවයි. දේශපාලන වැඩපිළිවෙළක් නොවු හුදෙක් තාරුණ්‍යයේ අනාගතය වෙනුවෙන් ම නිර්මාණය කරන ලද ස්මාර්ට් ශ‍්‍රී ලංකා වැඩසටහන හරහා මෙරට තරුණ තරුණියන්ගේ අනාගතය වෙනුවෙන් පුළුල් වැඩකොටසක් ඉටු වෙමින් පවතින බව ද ජනාධිපතිතුමා කියා සිටියේය මහනුවර දිස්ති‍්‍රක් ස්මාර්ට් ශ‍්‍රී ලංකා ව්‍යාපෘතියට අදාළ වගකීම් පැවරීමේ ලිපි ප‍්‍රදානය කිරීම ද මෙහිදී ජනාධිපතිතුමා අතින් සිදු කෙරිණි. ආණ්ඩුකාරවරුන් වන සරත් ඒකනායක, රජිත කීර්ති තෙන්නකෝන්, රාජ්‍ය අමාත්‍ය බුද්ධික පතිරණ, හිටපු පාර්ලිමේන්තු මන්තී‍්‍ර ශාන්ත බණ්ඩාර යන මහත්වරුන් ඇතුළු පළාතේ මහජන නියෝජිතයන් ද, මහනුවර දිස්ති‍්‍රක් ලේකම් ඞී.එම්.එන්.ජී. කරුණාරත්න, ශ‍්‍රී ලංකා වෘත්තීය පුහුණු අධිකාරියේ සභාපති නීතිඥ රවී ජයවර්ධන, ස්මාර්ට් ශ‍්‍රී ලංකා අධ්‍යක්ෂ ජනරාල් එරික් ප‍්‍රසන්න වීරවර්ධන යන මහත්වරුන් ඇතුළු පිරිසක් මෙම අවස්ථාවට එක්ව සිටියහ. මේ අතර පල්ලේකැලේ පළාත් ආයුර්වේද රෝහලේ ඇදන් 100කින් යුත් නව වාට්ටු සංකීර්ණය අද ජනතා අයිතියට පැවරුණේ ද ජනාධිපතිතුමා අතිනි. රෝහලට දීර්ඝ කාලයක් පුරා පැවති අඩුපාඩුවක් සපුරාලමින් සහ සේවා ලබාගැනීමට පැමිණෙන ජනතාවගේ පහසුකම් පුළුල් කරමින් මධ්‍යම පළාත් ආයුර්වේද දෙපාර්තමේන්තුවේ මෙහෙයවීමෙන් මෙම නව වාට්ටු සංකීර්ණය ඉදිකර තිබේ. වාට්ටු සංකිර්ණ විවෘත කළ ජනාධිපතිතුමා එහි නිරික්ෂණ චාරිකාව ද නිරත විය. නව වාට්ටු සංකීර්ණය සඳහා ඇතුළත් කෙරුණු පළමු රෝගියා ලියාපදිංචි කිරීම සිදු කෙරුණේ ද ජනාධිපතිතුමා අතිනි. ප‍්‍රජා සත්කාරක සේවාවන් වෙනුවෙන් රෝහල වෙත රුපියල් මිලියන 17ක වටිනාකමකින් යුත් ලොරි රථ දෙකක් ප‍්‍රදානය කිරීම ද ජනාධිපතිතුමා අතින් සිදු විය. සෞඛ්‍ය අමාත්‍යාංශයේ ලේකම් වසන්තා පෙරේරා මහත්මිය සහ පළාත් ආයුරේවේද රෝහලේ අධ්‍යක්ෂ විශේෂඥ වෛද්‍ය සුනේත‍්‍රා ඩයස් මහත්මිය ඇතුළු පිරිසක් මෙම අවස්ථාවට එක්ව සිටියහ."
    },
    {
        "content": "රටේ ජාතික ආරක්ෂාවට නුසුදුසු සහ අපහාස සිදුවන ප්‍රකාශවලින් වළකින ලෙස තමා සියලු දෙනාගෙන් ඉල්ලන බව ජනාධිපතිතුමා පවසයි. ජනාධිපති ගරු මෛත්‍රීපාල සිරිසේන මැතිතුමා මේ බව ප්‍රකාශ කළේ ශ්‍රී ලංකා යුද හමුදා විශේෂ බළකා රෙජිමේන්තුව වෙත ජනාධිපති සහ රෙජිමේන්තු වර්ණ ප්‍රදානය සංකේතවත් කරමින් රණ පරශුව සහ රෙජිමේන්තු පරශුව සම්මාන ප්‍රදානය කිරීමේ උලෙළට (16) පෙරවරුවේ එක් වෙමිනි. මෙම අවස්ථාව ඇමතූ ජනාධිපතිතුමා වැඩිදුරටත් සඳහන් කළේ පටු දේශපාලන න්‍යාය පත්‍ර වෙනුවෙන් මාතෘ භූමියේ සහ ජාතියේ අනාගතයට හානිවන ආකාරයේ ප්‍රකාශ කිසිවෙකු සිදු නොකළ යුතු බවයි. රටේ ජාතික ආරක්ෂාව, නිදහස සහ ප්‍රජාතන්ත්‍රවාදය වෙනුවෙන් ත්‍රිවිධ හමුදාව ප්‍රමුඛ ආරක්ෂක අංශ ඉටුකරන මෙහෙවර මෙහි දී අගය කළ ජනාධිපතිතුමා කියා සිටියේ ඒ වෙනුවෙන් සමස්ත ජාතියම සදා ණයගැති බවයි. පහත් පෙළේ දේශපාලන අවශ්‍යතා වෙනුවෙන් ඔවුන්ගේ එම අමිල සේවය අවතක්සේරු කිරීමට කිසිවෙකුට ඉඩ දිය නොහැකි බව ප්‍රකාශ කළ ජනාධිපතිතුමා එදා හමුදාවට නායකත්වය ලබාදුන් ඇතැමුන් විසින්ම පටු දේශපාලන න්‍යාය පත්‍රවලට මුවාවී සිදුකරන එම අවිනීත ප්‍රකාශ පිළිබඳ ව දැඩිව කනගාටු වන බවද කියා සිටියේය. රජය ආරක්ෂක අංශ සමඟ එක්ව මේ වන විට රටේ ජාතික ආරක්ෂාව උපරිමයෙන් තහවුරු කර තිබෙන අතර යළිත් එවන් ත්‍රස්ත ක්‍රියාවකට ශ්‍රී ලංකාවේ කිසිදු ඉඩක් නොමැති බව ද ජනාධිපතිතුමා සඳහන් කළේය. නාවුල රෙජිමේන්තු බළකා මූලස්ථානය වෙත අද පෙරවරුවේ ගිය සේනාධිනායක ජනාධිපති ගරු මෛත්‍රිපාල සිරිසේන මැතිතුමා මහත් හරසරින් සහ අභිමානවත් අයුරින් පිළිගනු ලැබීය. එම පරිශ්‍රයේ පිහිටි රණවිරු ස්මාරකය වෙත පළමුව ජනාධිපතිතුමා පුෂ්පෝපහාර දැක්වීය. වීරත්වයේ සංකේතයක් වන පෞරාණික රණ පරශූ සම්මානය ප්‍රදානය කෙරුණු ඉතිහාසයේ පළමු අවස්ථාව මෙය වීම ද විශේෂත්වයකි. විශේෂ බළකාය ජීවිත පරිත්‍යාගයෙන්, මාතෘ භූමිය ආරක්ෂා කිරීමෙහි ලා ඉටු කරනු ලැබූ අනභිභවනීය සේවය අගයනු වස් වර්ණ රෙජිමේන්තුවක් භාවිත කරනු ලබන සෑම අවස්ථාවකම ඒ හා සමානව භාවිත කළ හැකි විශේෂ ජනාධිපති රණ පරිශූ සම්මානය හා රෙජිමේන්තු රණ පරශු සම්මානය ප්‍රදානය කිරීම විශේෂ බළකායට අභිමානවත් වරප්‍රසාදයක් මෙන් ම ගෞරවයක් ලෙස සැලකේ. මේ අතර විශේෂ බළකා රෙජිමේන්තු මධ්‍යස්ථානයේ ඉදිකෙරුණු මූලස්ථාන කාර්යාලය අද විවෘත කෙරුණේ ද ජනාධිපතිතුමා අතිනි. සමරු ඵලකය නිරාවරණය කර කාර්යාලය විවෘත කළ ජනාධිපතිතුමා එහි නිරික්ෂණ චාරිකාවක නිරත වෙමින් විශේෂ සමරු සටහනක් ද තැබීය. ආරක්ෂක ලේකම් ජෙනරාල් ශාන්ත කෝට්ටේගොඩ මහතා සහ ආරක්ෂක මාණ්ඩලික ප්‍රධානී ඇතුළු ත්‍රිවිධ හමුදාපතිවරුන් ද, විශේෂ බළකායේ මධ්‍යස්ථාන සේනාවිධායක කර්නල් චන්දිමාල් පීරිස් මහතා ඇතුළු හමුදා ප්‍රධානීහු මෙම අවස්ථාවට එක්ව සිටියහ."
    },
    {
        "content": "ගොඩකවෙල මල්වැස්සාවෙහෙර භාවනා මධ්‍යස්ථානයේ ඉදිකළ ශ්‍රී ගෞතම සම්බුද්ධ මන්දිරය හා සිරිසුගතවංශ උපෝසථාගාරය සඝ සතු කොට පූජා කිරීමේ පුණ්‍යෝත්සවය ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයේ  (29) පස්වරුවේ පැවැත්විණි. දෙවන පෑතිස් නිරිඳුන් විසින් ජය ශ්‍රී මහ බෝධි ශාඛා රටපුරා රෝපණය කරමින් වෙහෙර විහාර ඉදිකොට මුළු රටම සම්බුද්ධ රාජ්‍යයක් බවට පත් කරන ලද වග ඉතිහාසයේ සඳහන්ය. ඒ අනුව දෙතිස්ඵල බෝධීන් වහන්සේලාගේ පළමුවන ශාඛාව මෙම පුදබිමේ රෝපණය කර තිබෙන බෝධින් වහන්සේ බව වැඩිදුරටත් සඳහන් වෙයි. අද රමණීය පුද බිමක් බවට පත්ව ඇති මල්වැස්සාවෙහෙර භාවනා මධ්‍යස්ථානයේ පැවති අඩුපාඩුවක් සපුරාලමින් භාවනා මධ්‍යස්ථානාධිපති පූජ්‍ය පාතකඩ සුමනතිස්ස නායක හිමිපාණන් වහන්සේගේ අනුශාසනා පරිදි ජනාධිපතිතුමාගේ සහ පවුලේ සාමාජිකයන්ගේ පෞද්ගලික ධන පරිත්‍යාගයෙන් මෙම නව ඉදිකිරීම් සිදු කර තිබේ. සමරු ඵලකය නිරාවරණය කර ශ්‍රී ගෞතම සම්බුද්ධ මන්දිරය විවෘත කළ ජනාධිපතිතුමා බුද්ධ ප්‍රතිමා වහන්සේ උදෙසා පළමු පුෂ්පෝපහාරය ද සිදු කළේය. අනතුරුව බෝධින් වහන්සේ අභියස පැවති ආගමික වතාවත් සඳහා එක් විය. කිරිවැල්දෙණිය පුරාණ විහාරය, බුදුලෙන රජමහා විහාරය යන උභය විහාරාධිපති ශ්‍යාමෝපාලි මහා නිකායේ අස්ගිරි මහා විහාර පාර්ශ්වයේ ඌව සබරගමුව දෙපළාතේ ප්‍රධාන සංඝනායක පූජ්‍ය පාතකඩ විමලරතනාභිධාන නායක ස්වාමින් වහන්සේ පුණ්‍යෝත්සවයේ මුලසන හෙබවූ අතර කෘත්‍යාධිකාරි පූජ්‍ය හවුපේ සද්ධාතිස්ස ස්වාමින් වහන්සේ ප්‍රමුඛ මහා සංඝරත්නය ද, ජයන්ති සිරිසේන මැතිණිය ඇතුළු පවුලේ සාමාජිකයන් සහ රාජ්‍ය අමාත්‍ය දුනේෂ් ගන්කන්ද, සබරගමුව පළාත් ආණ්ඩුකාර ධම්ම දිසානායක යන මහත්වරුන් ඇතුළු පිරිසක් මෙම අවස්ථාවට එක්ව සිටියහ."
    },
    {
        "content": "ශ්‍රී ලංකාවේ ක්‍රිකට් ක්‍රීඩාව රැක ගැනීමේ සටනට තමන් හා ලසිත් මාලිංගද එක්වනු ඇතැයි හිටපු ටෙස්ට් ක්‍රිකට් නායක අමාත්‍ය අර්ජුන රණතුංග මහතා විශ්වාසය පළ කළයි. ඒ ජාත්‍යන්තර එක්දින ක්‍රිකට් පිටියෙන් අද සමුගන්නා ලසිත් මාලිංගට සුබ පැතුම් එක්කර විශේෂ ලිපියක් යොමු කරමිනි. ලසිත් මාලිංග ශ්‍රී ලංකා‍වේ ක්‍රිකට් ක්‍රීඩාවට කළ සේවය එම ලිපියෙන් අගය කරන අර්ජුන රණතුංග මහතා වැඩිදුරටත් පවසන්නේ ලසිත් මාලිංග ක්‍රිකට් පිටියේ රමණීයත්වය සහ චමත්කාරය සනිටුහන් කළ විශිෂ්ට ක්‍රීඩකයකු වන බවයි. “වසර 15ක් ජාත්‍යන්තර එක්දින ක්‍රිකට් පිටියේදී ශ්‍රී ලංකා අභිමානය රැක දුන් ඔබට මම මගේ උපහාරය හදවතින්ම පුද කරමි. ජාත්‍යන්තර එක්දින ක්‍රිකට් පිටියෙන් අද සමුගන්නා ඔබගේ නම ශ්‍රී ලංකා ක්‍රිකට් ඉතිහාසයට එක් වන්නේ ක්‍රිකට් පිටියේ රමණීයත්වය සහ චමත්කාරය සනිටුහන් කළ දක්ෂ ක්‍රීඩකයකු ලෙසම පමණක් නොවේ. 2015 වසරින් පසු මෑත කාලීන ක්‍රිකට් පරිපාලනයෙහි නොයෙකුත් කෙණෙහිලිකම් මැද දක්ෂතා ප්‍රකට කළ ක්‍රීඩකයකු ලෙසින්ද වේ. අද අපේ ජීවිතයේ යම් සතුටක් කීර්තියක් හෝ ප්‍රතිලාභයක් ලබා ඇත්නම් එය අපට හිමි වූයේ ක්‍රිකට් ක්‍රීඩාව නිසාය. අපට දිරිදුන් ක්‍රීඩා ලෝලීන්, අපේ ක්‍රිකට් ගුරුවරුන්ගේ සහ ක්‍රිකට් ක්‍රීඩාවට ආදරය කරන සියලු දෙනාගේම අපේක්ෂාව වන්නේද මෙරට ක්‍රිකට් ක්‍රීඩාවේ දියුණවයි. අපේ රටට ඉමහත් කීර්තියක් ගෙන දුන් එම ක්‍රීඩාව රැක ගැනීමට මම අවංකවම පෙනී සිටිමි.  ඒ සටනට ඔබේ සහායද අනාගතයේදී එක් වනු ඇතැයි මම විශ්වාස කරමි. ඔබගේ ඉදිරි කටයුතු සියල්ල සාර්ථක වේවායිද මම සුබ පතමි යැයි ද ලිපියේ සඳහන් වෙයි."
    },
    {
        "content": "රැකියා විරහිත උපාධිධාරීන් වෙත අභ්‍යාසලාභී පුහුණු නිලධාරී පත්වීම් ලිපි ප්‍රදානය කිරීමේ උත්සවය අග්‍රාමාත්‍ය රනිල් වික්‍රමසිංහ මහතාගේ ප්‍රධානත්වයෙන් අද (30) දින අරලියගහ මන්දිරයේදී පැවැත්විණි. මෙම අවස්ථාවට රාජ්‍ය පරිපාලන, ආපදා කළමනාකරණ සහ පශු සම්පත් සංවර්ධන අමාත්‍ය රංජිත් මද්දුමබණ්ඩාර, අභ්‍යන්තර හා ස්වදේශ කටයුතු සහ පළාත් සභා හා පළාත් පාලන අමාත්‍ය වජිර අබේවර්ධන, අධ්‍යාපන අමාත්‍ය සහ එක්සත් ජාතික පක්‍ෂයේ මහලේකම් අකිල විරාජ් කාරියවසම්, ප්‍රවාහන හා සිවිල් ගුවන් සේවා අමාත්‍ය අර්ජුන රණතුංග, මුදල් රාජ්‍ය අමාත්‍ය ඉරාන් වික්‍රමරත්න, ජාතික ප්‍රතිපත්ති, ආර්ථික කටයුතු, නැවත පදිංචි කිරීම් හා පුනරුත්ථාපන, උතුරු පළාත් සංවර්ධන සහ යෞවන කටයුතු රාජ්‍ය අමාත්‍ය නිරෝෂන් පෙරේරා, අභ්‍යන්තර ස්වදේශ කටයුතු සහ පළාත් සභා හා පළාත් පාලන රාජ්‍ය අමාත්‍ය ජේ. සී. අලවතුවල, ජනමාධ්‍ය සහ ආරක්ෂක රාජ්‍ය අමාත්‍ය රුවන් විජයවර්ධන, පාර්ලිමේන්තු මන්ත්‍රීවරුන් වන ඒ.එච්.එම්. ෆවුසි, විජේපාල හෙට්ටිආරච්චි, විජිත් විජයමුණි සොයිසා, කාවින්ද ජයවර්ධන, මුජිබුර් රහුමාන්, එස්. අලී සාහීර් මවුලානා යන මහත්වරුන් ප්‍රමුඛ දේශපාලනඥයන් ඇතුළු රාජ්‍ය නිලධාරීන් සහ පත්වීම්ලාභීන් විශාල පිරිසක් සහභාගි වී සිටියහ."
    },
    {
        "content": "අප්‍රේල් 21 වනදා සිදුවීමෙන් බිඳුණු හදවත් යළි එක් කිරීමට ආගමික නායකයන් නායකත්වය ගත යුතු අතර පටු දේශපාලන න්‍යාය පත්‍ර පසෙකලා දේශපාලනඥයන් ද ඒ සඳහා ජාතියේ වගකීම ඉටුකළ යුතු බව ජනාධිපතිතුමා අවධාරණය කරයි. ජනාධිපති ගරු මෛත්‍රීපාල සිරිසේන මැතිතුමා මේ බව ප්‍රකාශ කළේ (30) පස්වරුවේ කොළඹ නෙළුම් පොකුණ රඟහලේ පැවති සාමය, සමගිය සහ සහජීවනය සඳහා වූ ජාතික සමුළුව අමතමිනි. අප්‍රේල් 21 වනදා සිදුවීමෙන් අහිමි වූ ජීවිත නැවත ලබාදිය නොහැකි වුවත් අන්තවාදය පරාජය කර මතු පරපුර වෙනුවෙන් රට තුළ සාමය, සමඟිය සහ සහජීවනය තහවුරු කිරීමට සියලුදෙනාට එකට එක් විය හැකි බව ජනාධිපතිතුමා පෙන්වා දුන්නේ ය. මෙහි දී අදහස් දැක්වූ ජනාධිපතිතුමා වැඩිදුරටත් සඳහන් කළේ අප්‍රේල් 21 සිදුවීමත් සමග රටේ ජනතාව අතර ඇති වූ වෛරය, බිය, සැක සහ අවිශ්වාසය තුරන් කිරීමට රජයක් ලෙස ගත හැකි සෑම පියවරක්ම ගෙන තිබෙන බවයි. සාමය, සහෝදරත්වය සහ සහජීවනය ගොඩනැංවීම උදෙසා කැපවීමෙන් කටයුතු කරනවා සේම ත්‍රස්තවාදය විනාශ කිරීමට ද කැපවි සිටින බව අවධාරණය කළ ජනාධිපතිතුමා ත්‍රස්තවාදයට රටේ කිසිදු තැනක ඉඩක් ලබා නොදෙන බවත් එය විනාශ කිරීම වෙනුවෙන් රාජ්‍ය බලය උපරිම ලෙස යොදවා තිබෙන බවත් පැවසීය. මේ අතර ජනාධිපතිතුමා වැඩිදුරටත් කියා සිටියේ රටේ ජාතික සමගිය වෙනුවෙන් සියලු ආගමික නායකයන්ගේ මඟපෙන්වීමෙන් සියලු දේශපාලන පක්ෂ එක මතයකට පැමිණිය යුතු බවයි. ඒ අනුව ජනතාව අතර බිය සැක සහ අවිශ්වාසය ඇතිකරන ක්‍රියාවන්ගෙන් සහ හැසිරීම්වලින් සියලුදෙනා බැහැරව කටයුතු කිරීමේ වගකීම ද ජනාධිපතිතුමා පෙන්වා දුන්නේ ය. සර්ව ආගමික නායකයන්ගේ සහ දේශපාලනඥයන්ගේ සහභාගිත්වයෙන් මෙම ජාතික සමුළුව පැවැත්විණි. ශ්‍රී ලංකාවේ ආගම් හා ජාතීන් අතර සාමය, සහජීවනය, ඉවසීම සහ විශ්වාසය වර්ධනය කිරීම, විවිධ ආගමික ජනකොටස් සාමයෙන් හා සහජීවනයෙන් ජීවත්වන පණිවුඩයක් ලෝකවාසින්ට සැලසීම සහ මෙරට අන්‍යාගමික ජනතාව සමගියෙන් සහ සහජීවනයෙන් ජීවත්වන බව සහතික කිරීම මෙම සමුළුවේ මූලික අරමුණයි. සර්ව ආගමික නායකයන් සහ ප්‍රධාන පෙළේ දේශපාලනඥයන් රැසක් මෙම සමුළුවට එක්ව සිටි අතර ලෝක මුස්ලිම් සම්මේලනයේ මහලේකම් ජාත්‍යන්තර විද්වතුන්ගේ සංගමයේ සභාපති ආචාර්ය මොහොමඩ් බින් අබ්දුල්ලා කරීම් අල් ඉසා මහතා ඇතුළු දෙස් විදෙස් ආරාධිත පිරිසක් ද එක්ව සිටියහ."
    },
    {
        "content": "අග්‍රාමාත්‍ය රනිල් වික්‍රමසිංහ මහතාගේ සංකල්පයක් අනුව උපාධිධාරීන්ට රජයේ රැකියා ලබාදීමේ වැඩපිළිවෙළ ක්‍රියාවට නංවන්නට හැකිවීම ගැන සතුටට පත්වන බවත්, උපාධිධාරීන්ට රැකියා ලබාදීමට 1980 දශකයේ පටන් ම අගමැතිතුමා කටයුතු කළ බවත් අධ්‍යාපන අමාත්‍ය, නීතීඥ අකිල විරාජ් කාරියවසම් මහතා පවසයි.  අධ්‍යාපන අමාත්‍යවරයා මේ අදහස් පළ කළේ, අග්‍රාමාත්‍ය රනිල් වික්‍රමසිංහ මහතාගේ සංකල්පයක් අනුව ක්‍රියාවට නැංවෙන උපාධිධාරීන් 16,800කට රජයේ රැකියා ලබාදීමේ වැඩපිළිවෙළ යටතේ අලුතින් රාජ්‍ය සේවයට බඳවාගත් කුරුණෑගල දිස්ත්‍රික්කයේ උපාධිධාරීන් 1,347ක් වෙත පත්වීම් ලිපි ප්‍රදානය කිරීම වෙනුවෙන් කුලියාපිටිය නගර සභා ශාලාවේ ඊයේ(31) පැවති උත්සවයට එක්වෙමිනි. මෙහි දී අදහස් දැක්වූ අමාත්‍යවරයා, “ විශේෂයෙන් ම 2012 සිට 2016 අවසානය දක්වා අභ්‍යන්තර උපාධිධාරීන්ට රැකියා ලබාදීමේ වැඩපිළිවෙළ යටතේ තමයි මේක වෙන්නෙ. තව පියවර කීපයක් ඉදිරියෙදි සිදුවෙනවා. බාහිර උපාධිධාරීන්ට රැකියා ලබාදීමේ වැඩපිළිවෙළත් දැන් අපි සැලසුම් කරගෙන යනවා. ඒත් එක්කම 2016 දෙසැම්බර් සිට 2019 දක්වා වූ උපාධිධාරීන්ට රැකියා දීමේ වැඩපිළිවෙළත් ඉතා ඉක්මණින් කරගෙන යනවා. 2001 අපි හදපු ආණ්ඩුවෙ උපාධිධාරීන්ට රැකියා දීමේ වැඩපිළිවෙළ භාරව හිටියෙ මම. තරුණ අරුණ ආයතනයෙ අධ්‍යක්ෂවරයෙක් වශයෙනුත් මම ඒ කාලෙ හිටියා. අපි හැදුවා උපා‍ධිධාරීන් 50,000කට රැකියා දීමේ වැඩපිළිවෙළක්. ඒ යටතේ අභ්‍යන්තර ශිෂ්‍ය ශිෂ්‍යාවො අරගෙන. පන්ති සාමාර්ථය අනුව, ශ්‍රේණි අනුව, කරපු එක් එක් විෂයන් අනුව, බාහිර උපාධිධාරින් අනුව පිළිගත් නිශ්චිත ක්‍රමවේදයක් අනුව ඒ බඳවාගැනීම් සිදුකරන්න තියෙද්දි තමයි ආණ්ඩුව විසිරුණේ. අන්තිමට ආපු ආණ්ඩුව ඔක්කොම ටික එකට අරගෙන පත්වීම් දුන්නා. මම නම් දකින්නෙ ඒක අවිධිමත් ක්‍රමවේදයක් විදියට.. අපි මෙවර තීරණය කළා 75%ක් අභ්‍යන්තර උපාධිධාරීන්ට ප්‍රමුඛතාව ලබාදෙන්නත් ඉන්පස්සෙ සියයට 25ක් බාහිර උපාධිධාරීන්ට ලබාදෙන්නත්. මෙවර අපි බඳවාගන්නා උපාධිධාරීන්ගෙන් 5000ක් ගුරු සේවා ව්‍යවස්ථාවට අනුව ගුරු සේවයට බඳවාගන්නවා” යයි ප්‍රකාශ කළේය. රාජ්‍ය සේවයේ අද වනවිට ලක්ෂ 15ක් 16ක් සේවකයින් කටයුතු කරන බවත්, රුපියල් දාහක් දෙදාහක් වැනි මුදලකින් වැටුප වැඩිකරගන්නට ඇතැමුන් උද්ඝෝෂණ කළ ද, වත්මන් රජය රුපියල් 10000කින් එකවර රාජ්‍ය සේවක වැටුප වැඩි කළ බව ද. මෙහි දී අමාත්‍යවරයා වැඩිදුරටත් සඳහන් කළේ ය. මෙහි දී තවදුරටත් කරුණු දැක්වූ අමාත්‍යවරයා, “අපි සුරක්ෂා රක්ෂණය මගින් ලක්ෂ දෙකක රක්ෂණ ආවරණයක් ලබාදුන්නා. මෙපමණ කාලයක් මෙහෙණින් වහන්සේලාට හරියාකාර අධ්‍යාපන ක්‍රමයක් තිබුණෙ නෑ. අපි ඒ අයට පිරිවෙන් අධ්‍යාපනයට අවස්ථාව හදල දුන්නා. දැන් අපි ජාතික පාසල්වල උසස් පෙළ දරුවන්ට සහ ගුරුවරුන්ට ටැබ් පරිගණක ලබා දෙනවා. අපි මේ ලබාදෙන්නෙ ඩිජිටල් ගුරුවරයෙක්. ජනාධිපතිතුමාටයි, අගමැතිතුමාටයි ස්තුති වෙන්න ඕනෑ.. අපි කැබිනට් පත්‍රිකා 11ක් ගහලයි මේ වැඩේ අනුමත කරගත්තෙ. සාමාන්‍ය පෙළින් අසමත් වෙන දරුවන්ට පහුගිය කාලෙ අනාගතයක් තිබුණෙ නෑ. අපි 13 වසරක අධ්‍යාපන ක්‍රමය හඳුන්වල දුන්නා. ඔවුන්ට දැන් වෘත්තීය විෂයයන් හදාරන්න පුළුවන් උසස් පෙළට. පාසල් දෙදාස්ගානක මේ වැඩසටහන දැනටමත් ක්‍රියාත්මකයි. ” යැයි ද පැවසීය. ස්වදේශ කටයුතු හා පළාත් පාලන අමාත්‍ය ජේ සී අලවතුවල, ප්‍රවාහන හා සිවිල් ගුවන් සේවා රාජ්‍ය අමාත්‍ය අශෝක අබේසිංහ, කුලියාපිටිය නගරසභාවේ නගරාධිපති, ප්‍රාදේශීය සභා මන්ත්‍රීවරුන්, දිස්ත්‍රික් ලේකම්වරුන්, ප්‍රාදේශීය ලේකම්වරුන් ඇතුළු රාජ්‍ය නිලධාරීන් රැසක් මේ අවස්ථාවට එක්වූහ"
    },
    {
        "content": "ත්‍රිපිටක සංරක්ෂණ මණ්ඩලයේ සාමාජිකයන් වෙත පත්වීම් ලිපි පිළිගැන්වීම ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන්   ජනාධිපති කාර්යාලයේ දී සිදු විය. මල්වතු පාර්ශ්වයේ අනුනායක පූජ්‍ය නියංගොඩ විජිතසිරි, අස්ගිරි පාර්ශ්වයේ අනුනායක පූජ්‍ය ආණමඩුවේ ධම්මදස්සි, සෝමාවති රජමහා විහාරාධිපති පූජ්‍ය පහමුණේ සුමංගල, පූජ්‍ය මැදගම ධම්මානන්ද, පූජ්‍ය ත්‍රිකුණාමලයේ ආනන්ද යන නායක ස්වාමින් වහන්සේලාගේ මූලිකත්වයෙන් ගිහි පැවිදි සාමාජිකයන් 43 දෙනෙකුගෙන් යුත් කණ්ඩායමකින් යුතුව ජනාධිපතිතුමා විසින් මෙම ත්‍රිපිටක සංරක්ෂණ මණ්ඩලය පත් කර තිබේ. වසර දෙදහස් පන්සියයකට අධික කාලයක සිට වර්තමානය දක්වා මෙරට භික්ෂු පරම්පරාවේ දායකත්වයෙන් සුරක්ෂිතව රැගෙන ආ නිර්මල ථෙරවාදි බුදු දහම ඇතුළත් ත්‍රිපිටකය ජාතික උරුමයක් කිරීමට ජනාධිපතිතුමා පසුගියදා පියවර ගත් ඉන් නොනැවති ථෙරවාදි ත්‍රිපිටකය ලෝක උරුමයක් ලෙස සංරක්ෂණය කිරීමට අදාළ වැඩපිළිවෙළ ද සකස් කරන ලදී. අධර්මවාදී බලවේගවලින් ත්‍රිපිටක ධර්මය ආරක්ෂාකර ගැනීමේ පරම චේතනාව ඇතිව මෙරට රාජ්‍ය නායකයෙකු සම්බුද්ධ ශාසනය වෙනුවෙන් සපුරාලු ඓතිහාසික කාර්යභාර්ය සනිටුහන් කරමින් ජනාධිපතිතුමා එම ජතික වගකීම ඉටු කළ අතර ජනාධිපතිතුමා විසින් අද දින පත් කරන ලද ත්‍රිපිටක සංරක්ෂණ මණ්ඩලයේ අනුමැතියෙන් තොරව ඉදිරියේ දී ත්‍රිපිටකය නැවත මුද්‍රණය හෝ සංස්කරණය සපුරා තහනම් වනු ඇත."
    },
    {
        "content": "නිවාස, ඉදිකිරීම් හා සංස්කෘතික කටයුතු අමාත්‍යංශය, සංස්කෘතික කටයුතු දෙපාර්තමේන්තුව හා රාජ්‍ය නාට්‍ය උපදේශක සභාව එක්ව සංවිධානය කරන රාජ්‍ය නාට්‍ය උළෙල හා රාජ්‍ය කෙටි නාට්‍ය උළෙල 2020 සදහා අයදුම්පත් භාර ගැනීම අරඹා ඇත. සියළුම අයදුම්කරුවන් සංස්කෘතික කටයුතු දෙපාර්තමේන්තුව විසින් නිකුත් කරන ලද අයදුම්පත නිසි පරිදි සම්පුර්ණ කර අයදුම්පත් භාර ගන්නා අවසන් දිනටය පෙර පහත සදහන් ලිපිනයට ලියාපදිංචි තැපෑලෙන් එවිය යුතුය. ලිපි කවරයේ වම්පස කෙළවර අදාල තරග අංශය සදහන් කරන්න.  රාජ්‍ය නාට්‍ය උළෙල -2020 (සිංහල /දෙමළ) (සැප්තැම්බර් 30 දිනට පෙර)  රාජ්‍ය කෙටි නාට්‍ය උළෙල -2020 ( සිංහල /දෙමළ ) ) (සැප්තැම්බර් 30 දිනට පෙර) අදාළ අයදුම්පත හා ව්‍යවස්ථාව සංස්කෘතික කටයුතු දෙපාර්තමේන්තුව, රාජ්‍ය නාට්‍ය ප්‍රවර්ධන අංශය, 8 වන මහල, සෙත්සිරිපාය, බත්තරමුල්ල යන ලිපිනයෙන් ලබා ගත හැක. මීට අමතරව දිවයින පුරා ඇති සෑම දිස්ත්‍රික් ලේකම් කාර්යාලයකම සංස්කෘතික නිලධාරීන් මගින් හෝ සංස්කෘතික කටයුතු දෙපාර්තමේන්තුවේ මුහුණු පොතේ https:// www.facebook.com/culturaldept.gov.lk යන වෙබ් අඩවිය මගින් අදාළ අයදුම්පත් හා ව්‍යවස්ථාව ලබා ගත හැකිය. වැඩි විස්තර සඳහා 0112872385 අමතන්න."
    },
    {
        "content": "සසර වසන තුරු, රන් දහදිය බින්දු, නිවහල් සිතුවිලි, උඩගු ලියන් ගොතා බදින, ආශාවේ මල් වැටෙන් එබී, නීර වරල නිල් චාමර පවන් සලන්නී, එගොඩහ යන්නෝ, අවසන් ලියුමයි ආදී රසික හදවත්හි නොමැකෙන සනිටුහන් තැබූ ගීත රැසක් බිහි කරනුයේ ඩෝල්ටන් අල්විස් නම් ඔහුගේ පන්හිදෙනුයි. වර්ෂ 1928 දෙසැම්බර් 07 වනදා බෙන්තරදී උපත ලබන දේවගේ දොන් රිචඩ් ඩෝල්ටන් අල්විස්, කලාකරුවෙකු ලෙස සිංහල ගීත සාහිත්‍ය උදෙසා සිදුකල මෙහෙවර අති මහත්. පසු කලෙක කොළඹට සංක්‍රමණය වන ඩෝල්ටන්, වර්තමානයේ දෙමටගොඩ අනුරුද්ධ බාලිකාව ලෙස හදුන්වන පාසලෙන්ද පසුව කොළඹ ආනන්ද විද්‍යාලයෙන්ද අධ්‍යාපනය හදාරා පළමු වෘත්තිය ලෙස චිත්‍රකර්ම ගුරුවරයෙකු වශයෙන් පත්වීම් ලබනවා. පසු කලෙක ශ්‍රී ලංකා ගුවන්විදුලි සංස්ථාවේ වැඩසටහන් නිෂ්පාදකවරයෙක් ලෙස සේවය කරමින් පංච මදුර, රසබිංදු, විජය ගීත වැනි වැඩසටහන් රැසක් සදහා ඔහු නිෂ්පාදනයෙන් සිය දායකත්වය ලබාදෙනවා. කවියෙකු, ගීත රචකයෙකු ලෙස ජනතා ප්‍රසාදය දිනා සිටි ඩෝල්ටන්ගේ ඇතැම් කවි අදටත් මනාව ගැලපෙනවා. හදවත උඹ මගෙන් අවි ඉල්ලන්න එපා මේ හද එළිය ඇති ගිනි දල්වන්න එපා කවි ලියනා මගෙ අත අල්ලන්න එපා සාමයෙ බිළිදු නිදි ඇද හොල්ලන්න එපා. ඩෝල්ටන් අල්විස් නිර්මාණකරුවාගේ නිර්මාණ සදහා වස්තුවිෂයන් බොහෝ පුළුල් පරාසයක විහිදෙනවා. ආදරය, විරහව ගැන පමණක් බොහෝ ගීත ලියවෙන අද වන් යුගයක මෙම තේමාවන්ට පමණක් සීමා නොවී ඩෝල්ටන් අල්විස්ගේ පන්හිදෙන් දේශාභිමානී ගීත රැසක්ද බිහි වෙනවා. එසේ බිහිවූ වටිනා ගීතයක් ලෙස සසර වසන තුරු නිවන් දකින තුරු පින්කෙත හෙළ රන් දෙරණේ යළි උපදින්නට හේතු වාසනා වේවා ගීතය දැක්විය හැකියි. කිවිදෙකු ළයේ ලේ තැවරුණ හදපානේ සිතුවිලි ලදුන් ඇවිදින්නට යනවානේ රන් වන් තුඩින් කවි ලියැවෙන මගෙ පෑනේ අවසන් කවිය අවසන් නැත අවසානේ මෙම සහෘද නිර්මාණකරුවාගේ නිර්මාණ රසය අදටත් අවසන් නොවුණත් ඔහු අප අතරින් වියෝ වී අදට වසර 32ක් වෙනවා. ඔහු 1987 අගෝස්තු මස 01 වෙනිදා දිනක සිය පන්හිදට විවේකය ලබාදෙන්නේ ඔහුගේ නිර්මාණ වලට ඇල්ම දක්වන බොහෝ දෙනෙකුගේ සිතට ශෝකයක් එකතු කරමින්. ඔහුගේ නිර්මාණ වලට ඇලුම් කරන සුවහසක් සහෘදයන්ගේ එකම පැතුමත් සසර වසන තුරු නිවන් දකින තුරු පින්කෙත හෙළ රන් දෙරණේ යළි උපදින්නට හේතු වාසනා වේවා යනුවෙනුයි.. සටහන - පූර්ණා පුණ්‍යමලී නානායක්කාර."
    },
    {
        "content": "ශ්‍රි ලංකා ක්‍රිකට් ප්‍රතිසංස්කරණ පිළිබඳව ක්‍රිඩා අමාත්‍යවරයා ජාත්‍යන්තර ක්‍රිකට් කවුන්සිලයේ සභාපතිවරයා දැනුවත් කරයි. ජාත්‍යන්තර ක්‍රිකට් කවුන්සලයේ සභාපති ශෂාන්ත් මනෝහර් මහතා සහ ක්‍රිඩා අමාත්‍ය හරීන් ප්‍රනාන්දු මහතා අතර හමුවක් නවදිල්ලියේදී ඊයේ (01)සිදුවිය. ශ්‍රි ලංකා ක්‍රිකට් ප්‍රතිසංස්කරණ පිළිබඳව අයි සී සී සභාපතිවරයා සමග ක්‍රිඩා අමාත්‍යවරයා එහිදී සාකච්ඡා කළ අතර ශ්‍රි ලංකා ක්‍රිකට් පරිපාලනටය අදාළ කරුණු පිළිබඳව ජගත් ක්‍රිකට් කවුන්සල සභාපතිවරයා දැනුවත් කිරිමද මෙහිදි සිදුවිය. සංශෝධිත ක්‍රිකට් ව්‍යවස්ථා යෝජනාවලිය ඇමතිවරයා පසුගියදා පාර්ලිමේන්තුවට ඉදිරිපත් කළ අතර හෙට (03) කුවේට් හි දි ආරම්භ වන ආසියානු පාසල් බොක්සිං තරගාවලියට ශ්‍රි ලංකාවෙන්ද ක්‍රිඩකයන් හයදෙනෙකුගෙන් සමන්විත කණ්ඩායමක් සහභාගි වේ. මෙරට පාසල් ක්‍රිඩකයින්ට සිය දක්ෂතා වැඩි දියුණු කර ගැනිමට තරගාවලිය ඉවහල් වන බව ශ්‍රි ලංකා බොක්සිං සංගමයේ සභාපති ඩයන් ගෝමස් මහතා පවසයි. ආසියාතික රටවල් 22 ක් නියෝජනය කරමින් පාසල් බොක්සිං ක්‍රිඩකයෝ 160 ක් මෙම ආසියානු පාසල් බොක්සිං තරගාවලියට සහභාගි වෙති."
    },
    {
        "content": "වතුකරයේ දරුවන්ට ද ඉහළ අධ්‍යාපනයක් ලබා දී හොඳ රැකියා අවස්ථා සඳහා යොමුවීමේ මාවත විවෘත කරදිය යුතු බව ජනාධිපතිතුමා පවසයි. ජනාධිපති ගරු මෛත්‍රීපාල සිරිසේන මැතිතුමා මේ බව ප්‍රකාශ කළේ හපුතලේ තොටලාගල දෙමළ පාසලේ නව දෙමහල් පංතිකාමර ගොඩනැඟිල්ල සිසු අයිතියට පවරාදීමේ අවස්ථාවට ඊයේ  (01)  දහවල් එක් වෙමිනි. දිවයිනේ සියලු පළාත්වල පාසල්වලට අවශ්‍ය පහසුකම් ලබාදීමට රජය කටයුතු කරන්නේ රටේ සියලු දරුවන්ට සම අධ්‍යාපන අයිතින් ලබාදීමට බව මෙහිදී පැවසූ ජනාධිපතිතුමා දැයේ සියලු දරුවන්ට ලෝකය දිනාදීමේ වගකීම ඉටුකිරීම වෙනුවෙන් ඉකුත් සිවු වසර තුළ සුවිශේෂි වැඩකොටසක් ඉටුකර තිබෙන බව ද කියා සිටියේය. රුපියල් මිලියන 09ක ප්‍රතිපාදන මත සියලු පහසුකම් සහිතව මෙම පංතිකාමර ගොඩනැගිල්ල ඉදිකර තිබේ. විද්‍යාලය වෙත ගිය ජනාධිපතිතුමා හින්දු චාරිත්‍රානුකූලව පිළිගැනුණු අතර සමරු ඵලකය නිරාවරණය කර පංතිකාමර ගොඩනැඟිල්ල සිසු අයිතියට පැවරූ ජනාධිපතිතුමා එහි නිරික්ෂණ චාරිකාවක ද නිරත විය. ජනාධිපතිතුමාගේ පැමිණීම සනිටුහන් කරමින් විද්‍යාල පරිශ්‍රයේ පැළයක් ද රෝපණය කෙරිණි. වතුකරයේ උපාධිධාරි ගුරු ගැටලුව කෙරෙහි ද මෙහි දී ජනාධිපතිතුමාගේ අවධානය යොමු කෙරුණු අතර ජනාධිපතිතුමා කියා සිටියේ අධ්‍යාපන අමාත්‍යාංශය සහ පළාත් සභාව සමග සාකච්ඡා කර ඒ සඳහා විසඳුමක් ලබාදීමට අවශ්‍ය මැදිහත්වීම සිදුකරන බවයි. ආණ්ඩුකාර රජිත කීර්ති තෙන්නකෝන් මහතා සහ නිමල් සිරිපාල ද සිල්වා, සෙන්දිල් තොණ්ඩමන්, අනුර විදානගමගේ යන මහත්වරුන් ඇතුළු පළාතේ දේශපාලන නියෝජිතයෝ රැසක් ද, විදුහල්පති මුත්තයියා සුන්දරරාජ් මහතා ඇතුළු ආචාර්ය මණ්ඩලය දෙමාපියන් ආදි සිසුන් ඇතුළු පිරිසක් මෙම අවස්ථාවට එක්ව සිටියහ."
    },
    {
        "content": "මත්ද්‍රව්‍ය ජාවාරම්කරුවන්ට මරණීය දණ්ඩනය ලබාදීමට විරුද්ධව පාරට බැස ඇති සියලු පිරිස් එරෙහි වී ඇත්තේ යහපත් රටක් ගොඩනැඟීමේ වැඩපිළිවෙළට බව ජනාධිපතිතුමා පවසයි. මිනිමැරුම්, මංකොල්ලකෑම්, ස්ත්‍රී දූෂණ, බරපතළ අපරාධ සියල්ල පිටුපස තිබෙන්නේ මත්ද්‍රව්‍ය වන අතර මත්ද්‍රව්‍ය ජාවාරම්කරුවන්ට මරණීය දණ්ඩනය ලබාදිය යුතු බවට තීරණය කළේ මතු පරපුර වෙනුවෙන් යහපත් රටක් ගොඩනැඟීමට බව ද ජනාධිපතිතුමා කියා සිටියේය. ජනාධිපති ගරු මෛත්‍රීපාල සිරිසේන මැතිතුමා මෙම අදහස් පළ කළේ අමරපුර සිරි සද්ධම්මවංශ මහා නිකායේ ඌව පළාත් ප්‍රධාන සංඝනායක පදවියෙන් පිදුම් ලද පූජ්‍ය ගල්ගොඩගම සෝභිත නායක ස්වාමින් වහන්සේ වෙත අක්තපත්‍ර පිළිගැන්වීම වෙනුවෙන්  (01) පෙරවරුවේ බණ්ඩාරවෙල නගරශාලා ශ්‍රවණාගාරයේ පැවති පුණ්‍ය මහෝත්සවය අමතමිනි. මෙහි දී අදහස් දැක්වූ ජනාධිපතිතුමා වැඩිදුරටත් කියා සිටියේ දියුණු රටක් යනු භෞතික සම්පතින් පමණක් සංවර්ධනය වූ රටක් නොව විනයවත් සහ ගුණවත් මිනිසුන් ජීවත්වන යහපත් රටක් බවයි. අධ්‍යාත්මික සංවර්ධනයෙන් යුත් යහපත් මිනිසුන් ජීවත්වන රටක් ගොඩනැගීමට මහා සංඝරත්නය අතීතයේ සිට ඉටු කළ මෙහෙවර මෙහිදී කෘතවේදීව සිහිපත් කළ ජනාධිපතිතුමා කියා සිටියේ සම්බුද්ධශාසනය සුරක්ෂිත කිරීමේ වගකීම ඉටුකරනවා සේම මහා සංඝරත්නය පෝෂණය කිරීමේ සහ ආරක්ෂා කිරීමේ වගකීම ඉටුකිරීමට ද රාජ්‍ය ප්‍රතිපත්තිය අනුවම කැපවී සිටින බවයි. ආදර්ශවත් පැවිදි දිවියේ වසර 47ක් සපුරා ඇති පූජ්‍ය ගල්ගොඩගම සෝභිත නායක ස්වාමින් වහන්සේ වියත් ලේඛකයෙකු ද වන අතර බෞද්ධ දර්ශනය පිළිබඳ කෘති ප්‍රකාශයට පත් කොට තිබේ. විහාරස්ථාන හතරක අධිපතිත්වය දරමින් සුවිශේෂි ආගමික සහ සමාජයීය මෙහෙවරක නිරත වන උන්වහන්සේගේ කාර්යභාරය අගයමින් මෙම නව ප්‍රධාන සංඝනායක පදවියෙන් පිදුම් ලබා තිබේ. අභිනව නායක හිමිපාණන් වහන්සේ වෙත විජිණිපත පිළිගැන්වීම ජනාධිපතිතුමා අතින් සිදු විය. සමස්තලංකා අමරපුර මහා සංඝ සභාවේ මහ ලේඛකාධිකාරී පණ්ඩිත ආචාර්ය පූජ්‍ය පල්ලේකන්දේ රතනසාර අනුනායක ස්වාමින් වහන්සේ, ඌව මඩකලපුව තෙපළාතේ ප්‍රධාන සංඝනායක පූජ්‍ය කහත්තේවෙල සිරි නිවාසාභිධාන නායක ස්වාමින් වහන්සේ ප්‍රමුඛ මහා සංඝරත්නය ද, හිටපු අමාත්‍ය නිමල් සිරිපාල ද සිල්වා, ආණ්ඩුකාර රජිත කීර්ති තෙන්නකෝන්, ඌව පළාත් ප්‍රධාන අමාත්‍ය චාමර සම්පත් දසනායක යන මහත්වරුන් ඇතුළු පළාතේ දේශපාලන නියෝජිතයන් රැසක් සහ සැදැහැවතුන් මෙම උත්සවයට එක්ව සිටියහ."
    },
    {
        "content": "ශ්‍රී ලංකා යුද හමුදාව විසින් වාර්ෂිකව සංවිධානය කරනු ලබන කොළඹ ආරක්ෂක සමුළුව ජනාධිපති මෛත්‍රීපාල සිරිසේන මහතාගේ ප්‍රධානත්වයෙන් අද (29) උදෑසන කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේදී ආරම්භ විය.  ''සමකාලීන ආරක්ෂක වටපිටාව තුළ විකාශනය වන හමුදාමය විශිෂ්ටත්වය'' යන්න මෙවර සමුළුවේ තේමාවයි. දින 2ක් පුරා පැවැත්වෙන සමුළුව සඳහා ලොවපුරා ආරක්ෂක විෂයට සම්බන්ධ පාර්ශ්වකරුවන්, විද්වතුන් සහ විශේෂඥයින් රැසක් සහභාගී වී සිටියි.ආරක්ෂක විෂය සම්බන්ධයෙන් විදේශීය විද්වතුන් 13දෙනෙකු දේශීය කථිකයින් 12දෙනෙකු ඇතුළු නියෝජිතයින් 800කට අධික පිරිසක්  මෙවර සමුළුව සඳහා සහභාගී වී සිටියි. විද්වත් කතිකාවතකට මුල පුරමින් දින 2ක් පුරා පැවැත් වෙන සමුළුව සඳහා ලොවපුරා ආරක්ෂක විෂයට සම්බන්ධ පාර්ශ්වකරුවන්, විද්වතුන් සහ විශේෂඥයින් රැසක් සහභාගී වී සිටියි. පිළිගැනීමේ කතාව යුද හමුදාපති ලුතිනන් ජෙනරාල් ශවේන්ද්‍ර සිල්වා මහතා විසින් සිදු කල අතර, සමුළුවේ සමාරම්භක දේශනය හවායි හි ආරක්ෂක අධ්‍යයනය සඳහා වූ ආසියා - පැසිෆික් මධ්‍යස්ථානයේ ආදි ශිෂ්‍යයෙකු, මාධ්‍ය ව්‍යවසායකයකු ,උපායමාර්ගික කටයුතු විශ්ලේෂකයෙකු මෙන් ම හමුදා ඉතිහාසය පිළිබඳ ග්‍රන්ථ කාර්තෘවරයෙක් වන නිතින් ඒ ගෝක්ලේ මහතා විසින් සිදු කරනු ලැබීය. ආරක්ෂක ලේකම් ජෙනරාල් ශාන්ත කෝට්ටේගොඩ, විදේශ කටයුතු අමාත්‍යංශයේ ලේකම් රවීනාත් ආරියසිංහ මහතා ඇතුළු රාජ්‍ය නිලධාරීන් සහ ආරක්ෂක මාණ්ඩලික ප්‍රධානී රැසක් මෙම අවස්ථාවට එක්ව සිටියහ."
    },
    {
        "content": "පේදුරුතුඩුව ධීවර වරායේ ඉදිකිරීම් කටයුතු ආරම්භ කිරීම ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන් අද (30) පෙරවරුවේ සිදු විය. \"මෛත්‍රී පාලනයක් - ස්ථාවර රටක්” මෙන්ම \"ධීවර ක්ෂේත්‍රය සඳහා වන තිරසර ධීවර කර්මාන්තය තුළින් දකුණු ආසියානු කලාපයේ ප්‍රමුඛයා බවට පත්වීම” ඉදිරි දැක්මේ තවත් පියවරක් තබමින් උතුරේ ධීවර කර්මාන්තය නංවාලීමේ වැඩසටහන යටතේ ඉදිකෙරෙන මෙම ධීවර වරාය ලංකාවේ මෙතෙක් ඉදිකරන විශාලතම ධීවර වරාය වන අතර ආයෝජනය කෙරෙන මුදල රුපියල් මිලියන 12,600කි. විශාල ප්‍රමාණයේ බහුදින යාත්‍රා 300කට එකවර පහසුකම් සැපයීමට හැකි මෙම වරාය හෙක්ටයාර 7.1ක වපසරියකින් සමන්විත අතර වරාය බේසම හෙක්ටයාර් 18.6කි. වරායේ දිය කඩනයන් පිළිවෙලින් මීටර් 880කින් හා 480කින් යුක්ත ය. ලෝකයේ ඇති නවීනතම ධීවර යාත්‍රා ආරක්ෂිතව හැසිරවීම, අස්වනු ගොඩබෑම, ඉන්ධන හා අනෙකුත් දෑ පැටවීම, යාත්‍රා අලුත්වැඩියාව, අයිස් හා ශීතාගාර පහසුකම්, යාත්‍රා සඳහා උපකරණ ලබා ගැනීම, මත්ස්‍ය අලෙවිය, දැල් සැකසීම, වෙළෙඳ සල්, රැස්වීම් සහ සාකච්ඡා පහසුකම්, වෙරළාරක්ෂක සේවා, ධීවර දෙපාර්තමේන්තු නිලධාරින්ගේ සේවා වැනි අංග සම්පූර්ණ පහසුකම් සහිත ධීවර වරායක සේවා මෙහි දී ලබාගත හැකිවනු ඇත. අමාත්‍ය පී.හැරිසන්, අබ්දුල් හලීම්, උතුරු පළාත් ආණ්ඩුකාර සුරේන් රාඝවන්, කාදර් මස්තාන්, අංගජන් රාමනාදන්, එම්.ඒ සුමන්තිරන්, මාවෙයි සේනාධිරාජා, ධර්මලිංගම් සිද්ධාර්ථන් යන මහත්වරන් සහ පළාතේ මහජන නියෝජිතයන් රැසක් ද, ජනාධිපති ලේකම් උදය අර්. සෙනෙවිරත්න මහතා ඇතුළු රාජ්‍ය නිලධාරිහු මෙම අවස්ථාවට එක්ව සිටියහ."
    },
    {
        "content": "සංචාරක මණ්ඩලයේ ලියාපදිංචි වී සිටින සංචාරක කර්මාන්තයේ නියැළී සිටින වෘත්තිකයන් වෙත සහන සැලසීමට රජය පසුගියදා ගත් තීරණ නිසි පරිදි ක්‍රියාත්මක විය යුතු බව ජනාධිපතිතුමා නිලධාරින්ට අවධාරණය කරයි. මෙරටට එල්ල වූ ත්‍රස්ත ප්‍රහාරයෙන් පසු අඩපණ වූ සංචාරක කර්මාන්තය යළි නඟා සිටුවීම වෙනුවෙන් ජනාධිපතිතුමා විසින් විශේෂ අනුකාරක සභාවක් ද පිහිටුවමින් තීන්දු තීරණ රැසක් ගත් අතර එහි ප්‍රතිලාභ තවමත් ක්ෂේත්‍රයේ පිරිස් වෙත විධිමත්ව ලැබී නොමැති බවට ජනාධිපතිතුමා වෙත කරුණු ඉදිරිපත් වී ඇත. ඊයේ (29) පස්වරුවේ ජනාධිපති නිල නිවසේ පැවති සාකච්ඡාවක දී මේ පිළිබඳ දීර්ඝ වශයෙන් සාකච්ඡාවට ලක් වූ අතර මුදල් අමාත්‍යාංශයේ, සංචාරක මණ්ඩලයේ නිලධාරින් ඇතුළු රාජ්‍ය නිලධාරින් සහ සංචාරක ක්ෂේත්‍රයට අදාළ ආයතන නියෝජනය කරමින් නියෝජිත පිරිසක් මීට එක්ව සිටියහ. සහනදායී ණය ලබාදීම, ලීසිං වාරික ඇතුළු ගැටලු රැසක් මෙහි දී ඉදිරිපත් කෙරුණු ඒ පිළිබඳ සහන සැලසීමට රජය ගත් තීරණ නිසි පරිදි ක්‍රියාත්මක කරමින් සහ අදාළ නියෝජිතයන් සමඟ සාකච්ඡා කරමින් අදාළ කටයුතු සම්බන්ධීකරණය වෙනුවෙන් මුදල් අමාත්‍යාංශයේ සහ සංචාරක කටයුතු අමාත්‍යාංශයේ නියෝජිතයන් දෙදෙනෙකු පත් කිරීමට ද ජනාධිපතිතුමා උපදෙස් දුන්නේ ය. ජෝන් අමරතුංග, මංගල සමරවීර යන අමාත්‍යවරුන් සහ මුදල් අමාත්‍යාංශය, සංචාරක මණ්ඩලය ඇතුළු ආයතන නියෝජනය කරමින් නිලධාරින් මෙම සාකච්ඡාවට එක්ව සිටියහ."
    },
    {
        "content": "මෙරටට පැමිණ සිටින කැන්ටබරියේ අගරදගුරු අතිඋතුම් ජස්ටින් වෙල්බ් හිමිපාණෝ  (29) රාත්‍රියේ ජනාධිපති මන්දිරයේ දී ජනාධිපති ගරු මෛත්‍රීපාල සිරිසේන මැතිතුමා හමු වූ අතර සාමය සහ සංහිඳියාව සඳහා ජනපතිගේ වැඩපිළිවෙළ එහිදී උන්වහන්සේගේ පැසසුමට ලක් විය. ඉමහත් ගෞරවයෙන් යුතුව අගරදගුරු හිමිපාණන් වහන්සේ පිළිගත් ජනාධිපතිතුමා උන්වහන්සේගේ ශ්‍රී ලංකා සංචාරය රටට ආශිර්වාදයක් බව සඳහන් කළ අතර ඒ වෙනුවෙන් උන්වහන්සේ වෙත සිය ස්තූතිය පිරිනැමීය. අනතුරුව ජනාධිපතිතුමා සහ අගරදගුරු හිමිපාණන් වහන්සේ ඉතා සමීප සහ මිත්‍රශීලි සංවාදයක නිරත වූ අතර, රටේ සියලු ආගමිකයන් අතර අන්‍යෝන්‍ය විශ්වාසය සහ අවබෝධය ගොඩනඟමින් සහ සියලු ආගමිකයන්ගේ වරප්‍රසාද සහතික කරමින් ජනපති ගෙන යන වැඩපිළිවෙළ උන්වහන්සේ ඇගයීමට ලක් කළහ. මෙම සුහද කතා බහෙන් අනතුරුව අතිඋතුම් ජස්ටින් වෙල්බ් හිමිපාණන් ජනාධිපතිතුමා වෙත සිය ආශිර්වාදය පළ කළ අතර, හමුව සනිටුහන් කරමින් සමරු තිළිණ හුවමාරු කර ගැනීම ද සිදු කෙරිණි."
    },
    {
        "content": "රට වෙනුවෙන් එකට සිටිමු” ජාතික සංවර්ධන වැඩසටහනේ යාපනය දිස්ත්‍රික් සමාප්ති උත්සවය ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන්   (30) පස්වරුවේ යාපනයේ මුත්තවේලි නගර සභා ක්‍රීඩාංගණයේ පැවත්විණි. දිස්ත්‍රික්කයේ ජීවත්වන හයලක්ෂ පහළොස් දහසකට අධික ජනතාව අතරින්, හාරලක්ෂ පනස්දහසකට අධික ජනතාවක් එම වැඩසටහන සමඟ එක්ව සිටී අතර ව්‍යාපෘති 5900ක් වෙනුවෙන් වැය කළ මුදල රුපියල් කොටි 50කට අධිකය. අද දිනයේ ද තවත් ප්‍රතිලාභ රැසක් බෙදාදීම ජනාධිපතිතුමා අතින් සංකේතවත් කෙරිණි. මේ අතර වකුගඩු රෝග නිවාරණ ජනාධිපති කාර්ය සාධන බලකායේ සම්බන්ධීකරණයෙන් නාවික හමුදාව විසින් කන්නකි අම්මාන් කෝවිලේ ඉදිකළ ප්‍රතිආශ්‍රැතකරන ජල පද්ධතිය ජනතා අයිතියට පැවරීම සහ කිලිනොච්චිය කලාප අධ්‍යාපනය කාර්යාලය ඩිජිටල් තාක්ෂණය ඔස්සේ විවෘත කෙරුණේ ද ජනාධිපතිතුමා අතිනි. එමෙන්ම තිරුක්කුරල් සංග්‍රහය ඇගයීමට ලක් කරමින් සමරු මුද්දරයක් නිකුත් කිරීම ද සිදු වූ අතර තිරුක්කුරල් ග්‍රන්ථය රාජ්‍ය ඇගයීමට ලක් වූ පළමු අවස්ථාව මෙය වීම  විශේෂත්වයකි. උතුරු පළාත් ආණ්ඩුකාර සුරේන් රාඝවන්, අබ්දුල් හලීම්, විජයකලා මහේෂ්වරන්, මාවෙයි සේනාධිරාජා, එම්.ඒ. සුමන්තිරන්, අංගජන් රාමනාදන්, කාදර් මස්තාන්, ධර්මලිංගම් සිද්ධාර්ථන් යන මැති ඇමතිවරුන් ඇතු`ථ පළාතේ මහජන නියෝජිතයන් රැසක් ද ජනාධිපති ලේකම්, ආරක්ෂක ලේකම්, යාපනය දිස්ත්‍රික් ලේකම්, ඇතුළු රාජ්‍ය නිලධාරිහු සහ ආරක්ෂක අංශ ප්‍රධානිහු ද මීට එක්ව සිටියහ"
    },
    {
        "content": "දේශීයව නිෂ්පාදනය කළ හැකි එහෙත් පිටරටින් ගෙන්වන ආහාර සඳහා වාර්ෂිකව වැයකරන අතිවිශාල මුදල රට තුළ ඉතිරිකරගත හැකි නම් දිළිඳු බව පිටුදැකීමේ කාර්යය අපහසු නොවන බව ජනාධිපතිතුමා පවසයි. ජනාධිපති ගරු මෛතී‍්‍රපාල සිරිසේන මැතිතුමා මේ බව ප‍්‍රකාශ කළේ මින්නේරිය හෙල බොජුන්හල සහ හරිත ප‍්‍රජා අලෙවි සංකිර්ණය ජනතා අයිතියට පවරාදීමේ අවස්ථාවට (03) දහවල් එක් වෙමිනි. තරගකාරී ජීවන රටාවක සිරවී සිටින ජනතාව වෙත පහසුවෙන් පෝෂ්‍යදායි ආහාර වේලක් සපයා ගැනීමේ අවස්ථාව සලසා දෙමින් පිබිදෙමු පොළොන්නරුව වැඩසටහන යටතේ රුපියල් මිලියන 14ක් වැය කරමින් කෘෂිකර්ම දෙපාර්තමේන්තුවේ මෙම හෙළ බොජුන්හල විවෘත කර තිබේ. උත්සව සභාව ඇමතු ජනාධිපතිතුමා වැඩිදුරටත් සඳහන් කළේ ශ‍්‍රී ලංකාවේ බෝ නොවන රෝගයන්ට ගොදුරුවන ප‍්‍රතිශතය බෙහෙවින් ඉහල යමින් පවතින අතර නිවැරදි නොවන ආහාර රටාව ඊට ප‍්‍රධාන හේතුවක් වි තිබෙන බවයි. එමෙන්ම සෞඛ්‍ය සම්පන්න ජිවිතයක් වෙනුවෙන් නිවැරදි ආහාර රටාවකට මෙන්ම නිවැරදි චර්යාවන්ට ද පුද්ගලයන් යොමුවීමේ වැදගත්කම පෙන්වා දුන් ජනාධිපතිතුමා කියා සිටියේ සෞඛ්‍ය සම්පන්න ජනතාවක් සිටින රටක් වෙනුවෙන් අද දවසේ සියලූදෙනා කැපවිය යුතු බවයි. සමරු ඵලකය නිරාවරණය කර හෙළ බොජුන් හළ විවෘත කළ ජනාධිපතිතුමා එහි නිරික්ෂණ චාරිකාවක ද නිරත විය. පිබිදෙමු පොළාන්නරුව දිස්ති‍්‍රක් සංවර්ධන වැඩසටහන යටතේ ජීවන උපාය සංවර්ධන වැඩසටහනේ ප‍්‍රතිලාභීන් වෙත කෘෂිකර්ම උපකරණ බෙදාදීම ඇතුළු වැඩසටහන් රැසක් මෙහිදී ජනාධිපතිතුමා අතින් සංකේතවත් කෙරිණි. කෘෂිකර්මය පිළිබඳ සම්පාදනය කෙරුණු ග‍්‍රන්ථ දෙකක් ද ජනාධිපතිතුමා වෙත පිළිගන්වන ලදී. අමාත්‍ය සුජීව සේනසිංහ, උතුරු මැද පළාත් ආණ්ඩුකාර සරත් ඒකනායක, නගරාධිපති චානක සිදත් රණසිංහ යන මහත්වරුන් ඇතුළු ප‍්‍රදේශයේ මහජන නියෝජිතයන් රැසක් ද, දිස්ති‍්‍රක් ලේකම් පණ්ඩුක අබේවර්ධන, කෘෂිකර්ම අධ්‍යක්ෂ ජනරාල් ඩබ්.එම්.ඩබ්. වීරකෝන් යන මහත්වරුන් ඇතුළු නිලධාරින් මෙම අවස්ථාවට එක්ව සිටියහ. මේ අතර අද ජනාධිපතිතුමාගේ ප‍්‍රධානත්වයෙන් පොළොන්නරුවේ දී විවෘත කිරීම් සහ වැඩසටහන් රැුසක් සිදු විය. පිබිදෙමු පොළොන්නරුව දිස්ති‍්‍රක් සංවර්ධන වැඩසටහන යටතේ ආගමික පුනර්ජීවනය අරමුණු කරගනිමින් වෙලන්කටුව ශ‍්‍රී ශෛල ගංගාරාම විහාරස්ථානයේ ඉදිකරන ලද නව සංඝාවාස ගොඩනැඟිල්ල සඝ සතු කොට පූජා කිරීමේ පුණ්‍යෝත්සවය අද පෙරවරුවේ පැවැත්වුණේ ජනාධිපතිතුමාගේ ප‍්‍රධානත්වයෙනි. නව සංඝාවාස ගොඩනැගිල් ඉදිකිරීම සඳහා වැය කර ඇති මුදල රුපියල් මිලියන 3.47කි. විහාරස්ථානය වෙත ගිය ජනාධිපතිතුමා පළමුව ආගමික වතාවත්වල නිරතව ආශිර්වාද ලබා ගත් අතර අනතුරුව සමරු ඵලකය නිරාවරණය කර නව සංඝාවාස ගොඩනැඟිල්ල විවෘත කරනු ලැබීය. ඉන් අනතුරුව පිබිදෙමු පොළොන්නරුව දිස්ති‍්‍රක් සංවර්ධන වැඩසටහන යටතේ ඇලහැර, බකමුණ නගරයේ ඉදිකෙරුණු හෙළ බොජුන් හළ විවෘත කිරීමේ අවස්ථාවට ද ජනාධිපතිතුමා එක් විය. මේ අතර කෝට්ටපිටිය ශ‍්‍රී බුද්ධගයා ප‍්‍රභාෂ්වර පිරිවෙණෙහි රුපියල් මිලියන 10කට ආසන්න මුදලක් වැය කරමින් ඉදිකෙරුණු අංගසම්පූර්ණ නව සංඝාවාස ගොඩනැඟිල්ල සඝ සතු කොට පූජා කිරීම සිදු කෙරණේ ද ජනාධිපතිතුමා අතිනි. සෙත් පිරිත් සජ්ජායනා මධ්‍යයේ සමරු ඵලකය නිරාවරණය කර නව ගොඩනැගිල්ල විවෘත කළ ජනාධිපතිතුමා එහි ධාතු කරඩුව තැන්පත් කර පුෂ්පෝපහාර දැක්වීය. අනතුරුව පැවති උත්සව සභාවේ දී මහවැලි කලාපයට අයත් විහාරස්ථාන 03ක් වෙත පූජා ඔප්පු ප‍්‍රදානය කිරම ද ජනාධිපතිතුමා අතින් සිදු විය. විහාරාධිපති පූජ්‍ය මාදොල සේනානන්ද ස්වාමින්වහන්සේ ප‍්‍රමුඛ පළාතේ මහ සංඝරත්නය සහ ප‍්‍රදේශයේ දේශපාලන නියෝජිතයන් පිරිසක් මෙම අවස්ථාවට එක්ව සිටියහ."
    },
    {
        "content": "යාපනය හින්දු ප්‍රාථමික විද්‍යාලයේ ඉදිකරන ලද නව පන්ති කාමර ගොඩනැඟිල්ල සහ ශ්‍රවණාගාරය (30) ජනාධිපති ගරු මෛත්‍රීපාල සිරිසේන මැතිතුමා අතින් සිසු අයිතියට පැවරිණි. විද්‍යාලය වෙත ගිය ජනාධිපතිතුමා හින්දු චාරිත්‍රාණුකුළව පිළිගනු ලැබීය. නව පන්තිකාමර ගොඩනැඟිල්ල සිසු අයිතියට පවරාදුන් ජනාධිපතිතුමා සිසු දරුවන්ගේ ක්‍රියාකාරකම් නිරික්ෂණය කිරීමට ද එක් වූ අතර අනතුරුව සිසු දරුවන්ගේ සුවදුක් විමසමින් මහත් සෙනෙහසින් යුතුව කථා බහක නිරත විය. උතුරු පළාත් ආණ්ඩුකාර සුරේන් රාඝවන් මහතා ඇතුළු මැති ඇමතිවරු පිරිසක් මෙම අවස්ථාවට එක්ව සිටියහ."
    },
    {
        "content": "පළාත් සභා ඡන්ද විමසීමට අඳාළ ශේෂ්ඨාධිකරණයේ මතය පිළිබඳ ජනාධිපති ලේකම් නිකුත් කළ මාධ්‍ය නිවේදනය"
    },
    {
        "content": "ළමා අයිතිවාසිකම් පිළිබඳ සම්මුතියේ 30 වන සංවත්සරය සහ ශ්‍රී ලංකාවේ ළමුන් සඳහා වන පාර්ලිමේන්තු සංසඳයේ 5 වන සංවත්සරය සනිටුහන් කරමින්,  ශ්‍රී ලංකාවේ සහ දකුණු ආසියානු රටවල පාර්ලිමේන්තු මන්‍ත්‍රීවරුන් එක්ව ළමුන් සඳහා වන 3 වැනි දකුණු ආසියානු පාර්ලිමේන්තු  සමුළුව අද (02) කොළඹදී පවත්වනු ලැබිණි.  ඉන්දියාව, පකිස්තානය, ඇෆ්ගනිස්ථානය සහ නේපාලය වැනි දකුණු ආසියානු රටවල නියෝජිතයන් රැසකගේ සහභාගිත්වයෙන් පැවති මෙම සමුළුවේදී අදහස් දැක් වූ කතානායක කරූ ජයසූරිය මහතා පැවසුවේ දරුවන් සම්බන්ධයෙන් කටයුතු කිරීමේදී ශ්‍රී ලංකාව ලෝකයටම ආදර්ශයක් දිය හැකි රටක් බවත් යුද්ධය පැවති සමයේ යුනිසෙෆ් වැනි ආයතනයන්ගේ සහයෝගයෙන් ශ්‍රී ලංකාව ළමුන් සොල්දාදුවන් ලෙස යොදා ගැනීම නැවැත් වූ බවත් ය. දකුණු ආසියානු කළාපයේ ජනගහණයෙන් 36%ක් පමණ වන අපගේ ළමුන් අප විසින් කොතරම් හොඳින් රැකබලා ගන්නේද යන්න මත දකුණු ආසියාවේ අනාගතය රැඳී පවතින බව ත් මෙම සංසදයේ සිදු කෙරෙන සාකච්ඡා තුළින් ඇති කරගනු ලබන කොළඹ ප්‍රකාශය අපේ ළමුන් 21 වැනි සියවසේ අභියෝගයන්ට මුහුණ දීමට සවිබල ගැන්වෙනු ඇති බවද කතානායකවරයා සඳහන් කර සිටියේය. ශීඝ්‍රයෙන් සිදුවන නාගරීකරණය, අන්තර්ජාල ව්‍යාප්තිය, සමාජ මාධ්‍ය භාවිතය හා සයිබර් අවකාශය තුල ඇති අසීමිත නිදහස තුළ ළමුන්ට දැනුම වර්ධනය කල හැකිවා සේම වෙනත් අහිතකර දෑ කෙරෙහි යොමු වීමේ ඇති හැකියාව වැඩි බවත් මෙවන් තත්වයන් අප විසින් සැලකිල්ලෙන් අධ්‍යයනය කල යුතු බවත් කතානායකවරයා තම  කතාවේදී සඳහන් කර සිටියේය. විවිධත්වයෙන් යුතු පරිසරයන්ගේ ජීවත් වන දකුනු ආසියාතික රටවල ළමුන් මුහුණ දෙන අභියෝගයන් එකිනෙකට වෙනස් වන අතර ප්‍රතිපත්ති සම්පාදකයින් , සිවිල් නියෝජිතයින් දැඩි කැපවීමෙන් ක්‍රියා කල යුතු බවද ඒ මහතා තවදුරටත් පැවසීය. සමුළුව අවසානයේ කතානායකවරයා ඇතුළු පිරිස සමූහ ඡායාරූපයකට පෙනී සිටි අතර , විදේශීය නියෝජිතයින්ට පාර්ලිමේන්තුව නැරඹීමටද අවස්ථාව සළසා දී තිබුණි. සමුළුවේ දෙවන දිනය වන හෙට (03) දිනයේදී  සියලු දරුවන්ගේ අයිතිවාසිකම් සාක්ෂාත් කර ගැනීමේ ප්‍රධාන අභියෝග ඉස්මතු කිරීම කෙරෙහි සාකච්ඡා කිරීමට නියමිතය. යුනිසෙෆ් දකුණු ආසියානු කළාපයේ අධ්‍යක්ෂිකා ජින් ගෝ මහත්මිය,  සාර්ක් කමිටුව නියෝජනය කරමින් රිෂ්ෆා රෂීඩ්, නියෝජ්‍ය කතානායක ආනන්ද කුමාරසිරි මහතා, පාර්ලිමේන්තුවේ ස්ත්‍රී පුරුෂ සමාජභාවය පිළිබඳව ආංශික අධීක්ෂණ සභාවේ සභාපති කෑගල්ල දිස්ත්‍රික් මන්ත්‍රී වෛද්‍ය තුසිතා විජේමාන්න ඇතුළු අමුත්තන් රැසක් මෙම අවස්ථාවට එක්ව සිටියහ."
    },
    {
        "content": "ජනපති ජන්ම දිනය සමරා දානමය පින්කමක් ජනාධිපති ගරු මෛත්‍රීපාල සිරිසේන මැතිතුමාගේ ජන්ම දිනය සමරමින් ජනාධිපති නිල නිවසේ දී මහා සංඝරත්නය වෙනුවෙන් පිරිනැමූ දහවල් දානමය පුණ්‍ය කර්මයට ජනාධිපතිතුමා සමග පවුලේ සාමාජිකයන් එක් විය."
    },
    {
        "content": "දරුවා විෂය ප‍්‍රවීණයෙකු මෙන්ම මානවවාදී බවින් පිරිපුන්, සදාචාරවත් දරුවෙකු ලෙස බිහිකිරීමට ගුරුවරයා මැදිහත්විය යුතු බව ජනාධිපතිතුමා පවසයි. දරුවෙකුගේ අනාගතය තීරණය වන්නේ ගුරුවරයාගෙන් බැවින් දරුවන් සම්බන්ධ තීන්දු තීරණවලදී ගැඹුරු අවබෝධයෙන් සහ මනුෂ්‍යත්වය පෙරටුකොට ගත යුතු බව ජනාධිපතිතුමා ප‍්‍රකාශ කළේ, (02) කොළඹ පදනම් ආයතනයේ පැවති බස්නාහිර පළාත් උපාධිධාරි ගුරු පත්වීම් ප‍්‍රදානෝත්සවය අමතමිනි. 2019 ජූනි මාසයේ දී පවත්වන ලද ගුරු තරග විභාගයට පෙනි සිටි 15,000ක් අයදුම්කරුවන් අතරින් පළමු වටය සඳහා 587 දෙනෙකු සඳහා මෙලෙස ගුරු පත්වීම් ප‍්‍රදානය කෙරිණි. එම අවස්ථාව ඇමතූ ජනාධිපතිතුමා වැඩිදුරටත් ප‍්‍රකාශ කළේ උගත් සමාජයක් බිහිකර, සියලු දෙනාට සමාන අවස්ථා ලබා දී සමාජ සාධාරණත්වය තහවුරු කිරීම රජයේ අරමුණ බවයි. ගුරු භූමිකාවේ පෞරුෂත්වයත්, විශ්වාසයත්, පැවැත්මත්, තහවුරු වීමට නම් තාක්ෂණික යුගයේ ගුරුවරයාගේ දැනුම ද ඊට අනුසාරීව යාවත්කාලීන කර ගැනීමේ අවශ්‍යතාවය ද ජනාධිපතිතුමා වැඩිදුරටත් පෙන්වා දුන්නේ ය. ගුරු පත්වීම් ප‍්‍රදානය සංකේතවත් කරමින් දහ දෙනෙකු වෙත පත්වීම් ලිපි පිළිගැන්වීම ජනාධිපතිතුමා අතින් සිදු කෙරිණි. පාර්ලිමේන්තු මන්තී‍්‍රවරුන් වන ලසන්ත අලගියවන්න, තිලංග සුමතිපාල, බස්නාහිර පළාත් ආණ්ඩුකාර ඒ.ජේ.එම්.එල් මුසම්මිල්, ඉසුරු දේවපි‍්‍රය, ගාමිණි තිලකසිරි, රංජිත් සෝමවංශ යන මහත්වරුන් ද පළාත් අධ්‍යාපන අමාත්‍යාංශයේ ලේකම් එස්.ජී. විජයබන්දු මහතා සහ අධ්‍යාපන අමාත්‍යාංශයේ ජ්‍යෙෂ්ඨ නිලධාරිහු පිරිසක් මෙම අවස්ථාවට එක්ව සිටියහ."
    },
    {
        "content": "ශ්‍රී ලංකා පොලිසියේ කිර්තිනාමය ජාත්‍යන්තර තලයට රැගෙන ගිය තවත් එක සුවිශේෂී අවස්ථාවක් සියලු දෙනාගේ කැපවීමේ සහ උත්සාහයේ ප්‍රතිඵලයක් ලෙස ලැබී ඇති බවත්, මෙම තරඟයට සහභාගී වූ සියලු දෙනාටම ස්තූතිය සහ සුභපැතුම් එක් කරනු  ලබන බවත් වැඩබලන පොලිස්පති සී.ඩී.වික්‍රමරත්න මහතා පවසයි.  ඒ මහතා මේ බව පවසා සිටියේ අද (02) දින ශ්‍රී ලංකා පොලිස් මූලස්ථානයේ පැවති ලෝක කුසලාන පොලිස් ක්‍රිකට් කිරුළ හිමිකරගත් පොලිස් කණ්ඩායම පිළිගැනීමේ උත්සවයට සහභාගී වෙමිනි. ශ්‍රී ලංකා පොලිසියට සුවිශේෂී දිනයක් සනිටුහන් කරමින් ආසියානු පොලිස් කණ්ඩායමක් ජාත්‍යන්තර පොලිස් ක්‍රිකට් කුසලානයක් දිනාගත් ප්‍රථම අවස්ථාව මෙය වේ. ඒ අනුව, හයවන වරටත් 2019.08.12 සිට 2019.08.16 වන දින දක්වා එංගලන්තයේ වෝසෙස්ටර් (Worcester) ප්‍රාන්තයේ දී, එංගලන්තයේ වෝසෙස්ටර් පොලිස් ක්‍රිකට් සමාජය මඟින් සංවිධානය කරනු ලැබූ ජාත්‍යන්තර පොලිස් ක්‍රිකට් තරඟාවලියේ සමස්ථ ශූරතාවය ශ්‍රී ලංකා පොලිස් ක්‍රිකට් කණ්ඩායම විසින් දිනා ගනු ලැබීය. වසර 154 ක් සපිරෙන මොහොතක ලොව ප්‍රභල පොලිස් කණ්ඩායම් සමඟ තරඟ කරමින් අපරාජිතව සමස්ථ තරගාවලිය ජයග්‍රහණය කිරීම ශ්‍රී ලංකා පොලිස් සේවයට ගෞරවනීය බවක් එක් කළ බවත්, ශ්‍රී ලංකා පොලිස් ක්‍රිකට් ඉතිහාසය දෙස බලන කල් හි ශ්‍රී ලංකා පොලිසියෙන් ක්‍රීඩකයින් කිහිපදෙනකුම ශ්‍රී ලංකා ක්‍රිකට් කණ්ඩායම නියෝජනය කළ බව සඳහන් කරමින් මෙය රටට කීර්තියක් එක් කළ බවත් ශ්‍රී ලංකා පොලිස් ක්‍රිකට් සභාපති නියෝජ්‍ය පොලිස්පති අජිත් රෝහණ මහතා උත්සව සභාව අමතමින් ප්‍රකාශ කළේය. මෙහි දී ශ්‍රී ලංකා පොලිස් ක්‍රිකට් සභාපති නියෝජ්‍ය පොලිස්පති අජිත් රෝහණ මහතා සහ සංචාරක කණ්ඩායම් නායක සහකාර පොලිස් අධිකාරි කමල් පුෂ්පකුමාර මහතා විසින් ජයග්‍රාහී කුසලානය පොලිස්පති චන්දන වික්‍රමරත්න මහතා වෙත පිළිගන්වනු ලැබීය. එමෙන්ම මෙම අවස්ථාවේ දී ජයග්‍රාහී කණ්ඩායමේ ක්‍රීඩකයින් හට තිළිණ පිළිගන්වනු ලැබීය. තරඟාවලියේ අවසන් තරඟයේ වීරයා ලෙස පොලිස් ක්‍රිකට් කණ්ඩායමේ ලසන් සිල්වා පත් වූ බව ද වැඩි දුරටත් සඳහන් විය. මේ සඳහා උප පොලිස්පති ජ්‍යෙෂ්ඨ නියෝජ්‍ය පොලිස්පති ජගත් අබේසිරි වික්‍රමරත්න, ජ්‍යෙෂ්ඨ නියෝජ්‍ය උප පොලිස්පති ෆ්‍රැන්ක්ලින් ප්‍රනාන්දු, ජ්‍යෙෂ්ඨ නියෝජ්‍ය පොලිස්පති රවී සෙනවිරත්න ආදී වූ මහත්වරුන් රැසක් මෙම සුවිශේෂී අවස්ථාවට සහභාගී වූහ."
    },
    {
        "content": "අධිකරණ ක්ෂේත්‍රයට දේශපාලන බලපෑම් සහ ඇඟිලි ගැසීම්වලින් තොරව ස්වාධිනව හා අපක්ෂපාතීව තීන්දු තීරණ ගත හැකි නිදහස් පරිසරයක් ගෙවී ගිය වසර පහේ දී තමා රට තුළ ගොඩනඟා දුන් බව ජනාධිපතිතුමා පවසයි. ජනාධිපති ගරු මෛත්‍රීපාල සිරිසේන මැතිතුමා මේ බව ප්‍රකාශ කළේ පොළොන්නරුව නව අධිකරණ සංකීර්ණය විවෘත කිරීමේ අවස්ථාවට   (05) පෙරවරුවේ එක් වෙමිනි. නව අධිකරණ සංකීර්ණය මහල් තුනකින් සමන්විත අතර ඒ සඳහා රුපියල් මිලියන 327ක් වැය කර තිබේ. මහාධිකරණයක්, දිසා අධිකරණයක්, මහේස්ත්‍රාත් අධිකරණයක්, අනෙකුත් කාර්යාල පහසුකම් ඇතුළු සියලු පහසුකම්වලින් සමන්විත ව මෙම අධිකරණ සංකීර්ණය ඉදිකර තිබෙන අතර එහි ඉදිකිරීම් සඳහා 2017 පෙබරවාරි 25 වන දින ජනාධිපතිතුමා අතින් මුල් ගල් තැබිණි. සමරු ඵලකය නිරාවරණය කර නව අධිකරණ සංකීර්ණය විවෘත කළ ජනාධිපතිතුමා එහි නිරික්ෂණ චාරිකාවක ද නිරත විය. අනතුරු ව පැවති උත්සව සභාව ඇමතූ ජනාධිපතිතුමා වැඩිදුරටත් සඳහන් කළේ විවේචන සහ අපවාද කොතෙක් එල්ල වුව ද තමා අද රට තුළ නිදහස, ප්‍රජාතන්ත්‍රවාදය සහ අධිකරණයේ ස්වාධීනත්වය තහවුරු කර තිබෙන බවයි. විධායක ජනාධිපති ධූරය ආරම්භ වූ දා සිටම මේ රටේ සිටි සෑම ජනාධිපතිවරයෙකුට ම අධිකරණයට බලපෑම් කිරීම සහ ඇඟිලි ගැසීම පිළිබඳ චෝදනා එල්ලවී ඇති අතර තම පාලන කාලය තුළ එවන් කිසිදු චෝදනාවක් එල්ලවී නොමැති බව පැවසූ ජනාධිපතිතුමා කියා සිටියේ ඒ පිළිබඳ තමා නිහතමානීව සතුටු වන අතර එය මෙරට අධිකරණ ක්ෂේත්‍රය මෙන්ම රටේ ජනතාව ද ලැබූ විශිෂ්ට වරප්‍රසාදයක් ලෙස සලකන බවයි. ඇමතිනි තලතා අතුකෝරල, රාජ්‍ය අමාත්‍ය වසන්ත සේනානායක, හිටපු අධිකරණ අමාත්‍ය විජයදාස රාජපක්ෂ, උතුරු මැද පළාත් ආණ්ඩුකාර සරත් ඒකනායක, වයඹ පළාත් ආණ්ඩුකාර පේෂල ජයරත්න, පොළොන්නරුව නගරාධිපති චානක සිදත් රණසිංහ යන මහත්වරුන් ඇතුළු මහජන නියෝජිතයන් රැසක් ද, දිස්ත්‍රික් ලේකම් පණ්ඩුක අබේවර්ධන මහතා ඇතුළු රාජ්‍ය නිලධාරින් සහ අධිකරණ ක්ෂේත්‍රයේ ප්‍රවීණයන් රැසක් මෙම අවස්ථාවට එක් ව සිටියහ."
    },
    {
        "content": "කිසිදු අරමුදලක් පුද්ගලයකුගේ,පෞද්ගලික ආයතනයක හෝ වෙනත් ආයතනයක සුබ සිද්ධිය උදෙසා පාවිච්චි කර  නොමැති බවත් දහම් පාසල් ශාලා දහසක් මේ වසරේ ඉදිකර අවසන් කිරීම ඉලක්කය බවත් නිවාස, ඉදිකිරීම් හා  සංස්කෘතික කටයුතු අමාත්‍ය සජිත් ප්‍රේමදාස මහතා අද (4) පාර්ලිමේන්තුවේ දී පැවසීය. අමාත්‍යවරයා මේ බව සඳහන් කළේ, පාර්ලිමේන්තු මන්ත්‍රී ටී.බී.ඒකනායක මහතා යොමු කළ සභාව කල්තබන  අවස්ථාවේ යෝජනාවේ විවාදයට පිළිතුරු කතාව කරමිනි.   රුපියල් මිලියන 1598ක අරමුදල් අපි භාවිතා කර තිබෙනවා. එසේ අරමුදලින් මුදල් ලබා ගැනීමට සිදු වුණේ පාස්කු  ප්‍රහාරය නිසා එම ලැබූ ආදයම පහළ වැටීම තුළයි.කිසිදු අරමුදලක් පුද්ගලයකුගේ පෞද්ගලික ආයතනයක හෝ වෙනත්  ආයතනයක සුබ සිද්ධිය උදෙසා පාවිච්චි කර නෑ. අපි ආරම්භ කර තිබෙනවා සිසු දහම් සේවන කියලා වැඩසටහනක්. ත්‍රිපිටකාභිවන්දනා වැඩසටහනට සමගාමීව ලක්ෂ  30ක් එක දහම්පාසලට වැය කරලා දම්පාසල් ශාලා 361ක් ඉදිවෙමින් පවතිනවා. එය වැරදි වන්නේ කොහොමද? ආරම්භ කර තිබෙනවා විශේෂ ව්‍යාපෘති. හම්බන්තොට කේන්ද්‍ර කර ගනිමින් ලක්ෂ  785ක ව්‍යාපෘති ආරම්භ කර තිබෙනවා.අභයගිරි ව්‍යාපෘතිය වෙනුවෙන් ලක්ෂ 490ක් වටිනා ව්‍යාපෘති ආරම්භ කර  තිබෙනවා. මහාවිහාර ව්‍යාපෘතිය යටතේ,මිරිස වැටිය, ථූපාරමය, මිහින්තලේ,ව්‍යාපෘති 11ට විතරක් මිලියන 384ක් වෙන්  කර තිබෙනවා. සීගිරි ව්‍යාපෘතියට ලක්ෂ 102ක්.මහනුවර ව්‍යාපෘතියට ලක්ෂ 1161ක්. මම උදේ අවධිවෙන්නේ වැඩක්  කරන්න.පොළොන්නරු ව්‍යාපෘතිය ලක්ෂ 83ක්. කූරගල ව්‍යාපෘතියට ලක්ෂ 655ක්.බදුල්ල ව්‍යාපෘතියට ලක්ෂ  110ක්.කෑගල්ල ව්‍යාපෘතියට ලක්ෂ 62ක්,යාපහුව ව්‍යාපෘතියට ලක්ෂ 68ක්, මඩකළපුව ව්‍යාපෘතිය ගිලන් හලට ලක්ෂ 80ක්.  මෙයයි මගේ බෞද්ධ කම. මම වොයිස්කට් බෞද්ධයෙක් නොවේ.මේ වසරේ දහම් පාසල් ශාලා දහසක් ඉදිකිරීම  ඉලක්කයි. 1125ක් චෛත්‍ය රාජයණන්වහන්සේලා වසරක් තුළ හදනවා.  මේ ඔක්කොම කරන්නේ ආවරණ අනුමැතියට යටත්වයි. කාගේ හරි ලණුවක් කාලා මේ යෝජනාව ගෙනවිත්  තියෙන්නේ.කිසිම හිතවතෙකුට මුදල් ලියන්නේ නෑ. සෑම චෙක් එකක් ම ලියන්නේ ප්‍රාදේශීය ලේකම්ගේ නමටයි.  දීඝවාපිය චෛත්‍ය අපි දැන් ගොඩනගනවා. මිලියන 852ක් වැය කෙරෙනවා. අපි වැඩ පටන් ගෙන තිබෙනවා. පාස්කු ප්‍රහාරයෙන් විනාශ වූ පල්ලි තුනම හදනවා. ඉදි කරන්නේ, යුද හමුදාව සහ නාවික හමුදාවයි.එය වැරදිද? තලවිල  දේවස්ථානයේ ලක්ෂ 500ක ව්‍යාපෘතියක් කරනවා. මඩු දේවස්ථානයේ විශාල ව්‍යාපෘතියක් කරනවා. වැරදි ආකාරයට සිදු  කරන සංවර්ධන කටයුතු පිළිබඳ වැරදි අර්ථකතනය කරනවා.24 පැයම මඩ ගහනවා. කැබිනට් පත්‍රිකාවක් හරහා සියලු  ව්‍යාපෘති රජ්‍ය ආයතන මඟින් ක්‍රියාත්මක කරන්න අනුමැතිය ගත්තා. මේ තුළින් රජ්‍ය ආයතන ශක්තිමත් වෙනවා. පාස්කු ප්‍රහාරයෙන් පසු සුළුතරයක් නිසා හානියට පත් ඉස්ලමීය දේවස්ථානකටම දිසාපති තක්සේරුව අනුව උදව් කළා.  මේ මුදල් කොහෙවත් ගිහින් නෑ. ගිහින් බලන්න පන්සල් පද්ධතියක් ම. කැප කරන හැම ශතය්ක් ම රුපියලක් ම  සම්බුද්ධ ශාසන්යේ චිරස්ථිතිය උදෙසා අනෙකුත් ආගම්වල සුබ සිද්ධිය උදෙසා වැය කර තිබෙනවා. කිසිදු වන්ංචාවක්  සිදුව නෑ යැයි ද අමාත්‍යවරයා පැවසීය."
    },
    {
        "content": "රටට ආදරය කරන දේශපාලනඥයන්, විද්වතුන් මෙන්ම ආගමික නායකයන් ප්‍රමුඛ සමස්ථ ජනතාව රට වෙනුවෙන් නිවැරදි තීන්දුවක් ගනිමින් රටත්, ජනතාවත් බේරාගැනීමට කඩිනමින් ඒකරාශී විය යුතු බව ජනාධිපතිතුමා පවසයි. වර්තමානයේ රට මුහුණ දී ඇති දේශපාලන, ආර්ථික සහ සමාජ අභියෝග දෙස බැලීමේ දී ඉතා කෙටි කලකින් අපේක්ෂා නොකළ මහා අගාධයකට රට ඇද වැටෙනු ඇති බව සඳහන් කළ ජනාධිපතිතුමා එම අභියෝගයෙන් රට බේරාගත හැක්කේ රටට ආදරය කරන පිරිසකගේ එකතුවකින් බව ද කියා සිටියේය. ජනාධිපති ගරු මෛත්‍රීපාල සිරිසේන මැතිතුමා මේ බව ප්‍රකාශ කළේ  (04) පස්වරුවේ කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේ පැවති ජනාධිපති නීතිඥ ආචාර්ය විජයදාස රාජපක්ෂ මහතාගේ “පන්හිඳක විප්ලවය” උත්සවයට එක් වෙමිනි. ජනාධිපති නීතිඥ ආචාර්ය විජයදාස රාජපක්ෂ මහතා විසින් රචනා කරන ලද “රාජ්‍ය පාලනයේ විකාශනය සහ ශ්‍රී ලංකාවේ අනාගතය” “අවනඩුව” සහ “අතුරුදන් අපේක්ෂකයාගේ අභිරහස” ග්‍රන්ථ ත්‍රිත්වය සහ “පෙම් පවුර” සහ “සියුමැලි මල” සංයුක්ත තැටි ද්විත්වය එළිදැක්වීම වෙනුවෙන් මෙම උත්සවය පැවැත්විණි. නීතිඥවරයෙකු, දේශපාලනඥයෙකු ලෙස ඉටුකරන භූමිකාවට අමතරව කලා ක්ෂේත්‍රය වෙනුවෙන් ද විජයදාස රාජපක්ෂ මහතා ඉටුකරන මෙහෙවර මෙහිදී ජනාධිපතිතුමාගේ පැසසුමට ලක් විය. ග්‍රන්ථ ත්‍රිත්වයේ සහ සංයුක්ත තැටි ද්විත්වයේ මුල් පිටපත් වියජදාස රාජපක්ෂ මහතා විසින් ජනාධිපතිතුමා වෙත පිළිගැන්විය. මල්වතු, අස්ගිරි අනුනායක හිමිවරුන් ප්‍රමුඛ මහා සංඝරත්නය ද විපක්ෂ නායක මහින්ද රාජපක්ෂ මහතා ඇතුළු මැති ඇමතිවරු සහ නීති ක්ෂේත්‍රයේ මෙන්ම කලා ක්ෂේත්‍රයේ ආරාධිතයන් රැසක් මෙම අවස්ථාවට එක්ව සිටියහ."
    },
    {
        "content": "රණවිරුවන් දෙදෙනෙකු වෙනුවෙන් විරෝදාර විභූෂණ පදක්කම් ප්‍රදානය කිරීම ජනාධිපති ගරු මෛත්‍රීපාල සිරිසේන මැතිතුමා අතින් අද (19) පෙරවරුවේ ජනාධිපති කාර්යාලයේ දී සිදු විය. මරණාභිමුඛ වූ අයෙකුගේ හෝ අයවළුන්ගේ ජිවිතය ජීවිත බේරාගැනීමේ හෝ ආරක්ෂා කිරීමේ අරමුණ පෙරදැරි ව ස්වකීය ආත්මාරක්ෂාවට සිදුවිය හැකි උපද්‍රව පිළිබඳ නොතකා ස්වේච්ඡාවෙන් ඉදිරිපත් වී තමා විසින් ම කරන ලද වික්‍රමාන්විත වූ ද, අභිතභාවය ප්‍රදර්ශනය කෙරෙන්නා වූ ද ක්‍රියාවන් උදෙසා යුද, නාවික සහ ගුවන් හමුදාවන්හි නිත්‍ය හා ස්වේච්ඡා බළසේනාවල නියුක්ත සෑම තරාතිරමකම පුද්ගලයන් වෙනුවෙන් සේනාධිනායක විසින් මෙම පදක්කම ප්‍රදානය කරනු ලබයි. 2016 දෙසැම්බර් මස 21 වන දින එරාවුර් සිට මඩකලපුව මහ රෝහල වෙත ගමන් කරමින් තිබු ත්‍රිරෝධ රථයක් එහි රියදුරුට රථය පාලනය කරගත නොහැකිව මඩකලපුව නගරයේ පුඩු පාලම අසල ඇති කලපුවට වැටීමෙන් එහි ගමන්ගත් පුද්ගලයන් සිව් දෙනෙකු ගිලෙමින් සිටිය දී ඔවුන්ගේ ජීවිත බේරා ගැනීම වෙනුවෙන් තම ජීවිතාරක්ෂාව ද නොතකා සිදුකළ වික්‍රමාන්විත වීර ක්‍රියාව වෙනුවෙන් ශ්‍රී ලංකා ගුවන් හමුදාවේ ක්‍රෝප්‍රල් රත්නායක මහතා සහ 2017 මැයි මාසයේ දිවයිනේ ප්‍රදේශ කිහිපයකට බලපෑ අධික ගංවතුර හේතුවෙන් විපතට පත්වූවන් බේරා ගැනීමට සහ සහන සැලසිම සදහා ගුවන් හමුදාව විසින් දියත් කළ ගුවන් මෙහෙයුම් අතරතුර ආරක්ෂිත ආධාරකයෙන් ගිලිහී යාමෙන් සිදුවූ අනතුරින් ජීවිතක්ෂයට පත් වූ බලලත් නිලධාරි වයි.එම්.එස්. යාපාරත්න මහතා වෙනුවෙන් ඒ මහතාගේ බිරිඳ වෙත ද ජනාධිපතිතුමා අතින් පදක්කම් පිළිගැන්විණි. ජනාධිපති ලේකම් උදය ආර්. සෙනෙවිරත්න, ආරක්ෂක ලේකම් ජෙනරාල් ශාන්ත කෝට්ටේගොඩ, ආරක්ෂක මාණ්ඩලික ප්‍රධානී අද්මිරාල් රවින්ද්‍ර විජේගුණරත්න, ගුවන් හමුදාපති එයාර් මාර්ෂල් සුමංගල ඩයස් යන මහත්වරුන් ඇතුළු පිරිසක් මෙම අවස්ථාවට එක්ව සිටියහ."
    },
    {
        "content": "රටේ ශ්‍රම බලකායට ඵලදායී සහ විශිෂ්ට සේවාවක් එකම වහලක් යටින් ලබාදීමේ අරමුණ ඇතිව ඉදිකළ කම්කරු දෙපාර්තමේන්තුවේ “මෙහෙවර පියස” ගොඩනැඟිල්ල ජනාධිපති ගරු මෛත්‍රීපාල සිරිසේන මැතිතුමා අතින් අද (20) පෙරවරුවේ විවෘත කෙරිණි. 2009 වර්ෂයේ දී ඉදිකිරීම ඇරඹු මෙම ගොඩනැගිල්ල සදහා වැය කර ඇති මුදල රුපියල් මිලියන 8500කි. දැනට රජය සතු විශාලතම හා උසම ගොඩනැගිල්ල මෙය වන අතර, මහල් 32කින් යුත් ගොඩනැගිල්ල නවීන පහසුකම්වලින් සමන්විත ය. කම්කරු අමාත්‍යාංශය, කම්කරු දෙපාර්තමේන්තුව සහ සේවා නියුක්තිකයින්ගේ භාරකාර අරමුදල් මණ්ඩලය මෙහි ස්ථානගත කර තිබෙන අතර ශ්‍රී ලංකා මහ බැංකුවේ මෙන්ම දේශීය ආදායම් දෙපාර්තමේන්තුවේ අංශ කිහිපයක් ද, මහල් 05කින් යුත් රථ ගාලක් මෙන්ම මහජනතාවගේ අවශ්‍යතා වෙනුවෙන් පොදු පහසුකම් ද නව ගොඩනැගිල්ලේ ස්ථාපිත කර තිබේ. සමරු ඵලකය නිරාවරණය කර නව ගොඩනැගිල්ල විවෘත කළ ජනාධිපතිතුමා එහි නිරික්ෂණ චාරිකාවක ද නිරත විය. අග්‍රාමාත්‍ය රනිල් වික්‍රමසිංහ, අමාත්‍ය රංජිත් මද්දුමබණ්ඩාර, වඩිවෙල් සුරේෂ් යන මහත්වරුන් ද කම්කරු කොමසාරිස් ජනරාල් ඒ. විමලවීර මහතා ඇතුලු නිලධාරින් මෙම අවස්ථාවට එක්ව සිටියහ."
    },
    {
        "content": "මුදල් අමාත්‍යාංශය විසින් සංවිධානය කරනු ලබන “එන්ට ප්‍රයිස් ශ්‍රී ලංකා” 3 වැනි ප්‍රදර්ශනය සැප්තැම්බර් 7 දා සිට 10 දා දක්වා යාපනය කොටුවේදී පැවැත්වේ. කෘෂිකාර්මික කටයුතු , ධීවර සහ කර්මාන්තවලට ප්‍රසිද්ධියක් උසුලන යාපනයේ ජනතාවට ඔවුන්ගේ ව්‍යාපාර සහ කර්මාන්ත සදහා මුල්‍යමය උපදෙස් ලබාදී ඔවුන් ශක්තිමත් කොට බලගැන්වීම මෙම ප්‍රදර්ශනයේදී සිදු කෙරෙන බව මුදල් අමාත්‍යාංශයේ උසස් නිළධාරියෙක් මෙසේ නිල පුවත් වෙබ් අඩවියට පැවැසීය. වෙළෙද ප්‍රදර්ශන කුටි 350 කට අධික සංඛ්‍යාවකින් යුත් මෙම ප්‍රදර්ශනය සැප්තැම්බර් මස 7 දා මුදල් අමාත්‍ය මංගල සමරවීර මහතා අතින් විවෘත කිරීමට නියමිතය."
    },
    {
        "content": "අමෙරිකාවේ ලොස් ඇන්ජලීස් නුවර පිහිටි ශ්‍රී ලංකා කොන්සියුලර් ජනරල් කාර්යාලය Consulate General of the Democratic Socialist Republic of Sri Lanka in Los Angeles සහ America Sri Lankan Photography Art Society විසින් සංවිධානය කරන ශ්‍රී ලංකා අනන්‍යතාව ප්‍රවර්ධනය කරන වැඩසටහන සහ ඡායාරූප ප්‍රදර්ශනය\"“THE BEAUTY OF SRI LANKA” \" ඇමෙරිකාවේ ලොස් ඇන්ජලීස් නුවරදී සැප්තැම්බර් මස 21 දින 27 දින දක්වා පවැත්වීමට කටයුතු යොදා අත. මෙම ඡායාරූප ප්‍රදර්ශනයසඳහා මෙන් ම පවැත්වෙන ප්‍රවර්ධන වැඩසටහන සඳහා ශ්‍රී ලංකාව නියෝජනය කරමින් ප්‍රවීන ඡායාරූප ශිල්පීන් සහභාගී වීමට නියමිතය. ශ්‍රී ලංකාව වෙනුවෙන් ප්‍රවීන ඡයාරූප මාධ්‍යවේදීන් ,වනජීවී ඇතුළු විවිධ ක්ෂේත්‍රවල ප්‍රවීනත්වයට පත් ඡායරූප ශිල්පීන් රැසක් මෙන් ම විද්වතුන් සහභාගී වන අතර ඇමෙරිකාව නියෝජනය කරමින් ඡායාරූප ශිල්පීන් රැසක් ලොස් ඇන්ජලීස් නුවර දී එක්වී සිය අත් දැකීම් හුවමාරු කරගැනීම සිදු කරයි. එමෙන් ම ලොස් ඇන්ජලීස් නුවර පිහිටි කැලිෆෝනියා විශ්වවිද්‍යාලයේ දී සුවිශේෂී වූ ඡයාරූප ප්‍රදර්ශනයක් සහ දේශන මාලාවක් පැවැත්වීමට සංවිධානය කර තිබේ. මෙම ප්රාවර්ධන සහ ඡායාරූප ප්‍රදර්ශනය මඟින් ශ්‍රී ලාංකික අනන‍යතාවය, සංස්කෘතිය, ජාතික උරුමය, කලාව, අන්තර් සංස්කෘතික සබඳතා, ස්වභාව සෞන්දර්යය හා වනජීවී මෙන් ම දනුම හුවමාරු කරගනීමේ වැඩසට්යහන් ඇතුළු සංචාරක ආකර්ශනයක් සහිත ශ්‍රී ලංකික අභිමානය අභිමානවත්ව ඇමෙරිකාව ඇතුළු ලෝකය හමුවට විවෘත කිරීම අරමුණ බව ලොස් ඇන්ජලීස් නුවර පිහිටි ශ්‍රී ලංකා කොන්සියුලර් කාර්යාලයේ අධ්‍යක්ෂ ජනරාල් ස්වර්ණා ගුණරත්න මහත්මිය මෙම වැඩසටහන සම්බන්ධයෙන් අඳහස් දක්වමින් පවසයි. මේ ජායාරූප ප්‍රදර්ශනය සඳහා ශ්‍රී ලංකාවේ ප්‍රවීන ජායාරූප ශිලිපීන් වන කේ.ජී කීර්තිර්ත්න රංජනී පෙරේරා යමුනී රශ්මිකා පෙරේරා විකුම් සේනානායක රෝහිත ගුණවර්ධන කුමාර කරුණාරත්න යන අය සහභාගී වේ."
    },
    {
        "content": "දුම්රිය මෙහෙයුම් නවීකරණය කිරීම සහ ශ්‍රී ලංකා දුම්රිය සේවය විසින් සපයනු ලබන සේවාවන්හි කාර්යක්ෂමතාව ඉහළ නැංවීම තුළින් දුම්රිය අංශයේ වැඩිවන ඉල්ලුම සපුරාලීම සඳහා රජය ආසියානු සංවර්ධන බැංකුවෙන් ඩොලර් මිලියන 160 ක ණය ආධාර ලබාගැනීමට තීරණය කර ඇත. ව්‍යාපෘතියේ ඇස්තමේන්තුගත මුළු ආයෝජන පිරිවැය ඇමරිකානු ඩොලර් මිලියන 192 ක් වන අතර මෙම ව්‍යාපෘතිය සඳහා රජයේ දායකත්වය ඇමරිකානු ඩොලර් මිලියන 32 කි. දිගුකාලීන අංශ සංවර්ධන සැලැස්මක ආරම්භක ආයෝජනය වන දුම්රිය කාර්ය්‍යක්ෂමතා වැඩිදියුණු කිරීමේ ව්‍යාපෘතිය ඔස්සේ ශ්‍රී ලංකා දුම්රිය දෙපාර්තමේන්තුවේ මෙහෙයුම්, නඩත්තු, ආරක්ෂාව, නිපුණතා සංවර්ධනය සහ තාක්ෂණික ධාරිතාව වැඩි දියුණු කිරීම මගින් රටේ දුම්රිය පද්ධතිය නවීකරණය කිරීමට මූල්‍යාධාර සපයනු ඇත. මෙම ව්‍යාපෘතිය මගින් නවීන බහු-චැනල් - කඩදාසි, ජංගම සහ ස්මාර්ට් කාඩ් - ටිකට්පත් පද්ධතියක් ලබා දෙන අතර අති නවීන විදුලි සංදේශ පද්ධතියක් ද ස්ථාපනය කෙරෙන අතර එය 1985 දී ස්ථාපනය කරන ලද මුල් පද්ධතිය වෙනුවට ආදේශ කරනු ඇත. නව විදුලි සංදේශ පද්ධතිය දුම්රිය රියදුරන් සමඟ ද්වි-මාර්ග සන්නිවේදනය සඳහා පහසුකම් සැලසීම මගින් දුම්රිය ප්‍රමාද වීම අඩු කරනු ඇත. මෙම ව්‍යාපෘතිය මඟින් නව මෙහෙයුම් මූලස්ථානයකට සහ දුම්රිය පාලන මධ්‍යස්ථානයකට මුදල් යෙදවීම, ධාවන පථ හා පෙරළීමේ කොටස් නඩත්තු කිරීම සඳහා යටිතල පහසුකම් සහ උපකරණ සැපයීම සහ දුම්රිය ආරක්ෂාව වැඩි දියුණු කිරීම සිදු කෙරේ. මෙම ව්‍යාපෘතිය යටතේ ශ්‍රී ලංකා දුම්රිය දෙපාර්තමේන්තුවේ තාක්ෂණික පුහුණු මධ්‍යස්ථානය ද වැඩිදියුණු කෙරෙන අතර අනාගත අභ්‍යාසලාභීන්ට නවීන දුම්රිය තාක්ෂණයන් පිළිබඳ නවීකරණය වූ පාඨමාලා ඔස්සේ දැනුම ලබා දීම සිදු කෙරෙනු ඇත. ඒ අනුව, ශ්‍රී ලංකා රජය වෙනුවෙන් මුදල් අමාත්‍යාංශයේ ලේකම් ආචාර්ය ආර්එච්.එස්. සමරතුංග මහතා සහ ආසියානු සංවර්ධන බැංකුව වෙනුවෙන් ශ්‍රී ලංකා නේවාසික මෙහෙවර භාරව කටයුතු කරන නිලධාරී මංජුලා අමරසිංහ මහත්මිය 2019 අගෝස්තු 20 වන දින ඇ.ඩො. මිලියන 160 ක් ලබාගැනීම සදහා මුදල් අමාත්‍යාංශයේදී ණය ගිවිදුම් අත්සන් කිරීමට නියමිතය. මෙම පුවත්පත් නිවේදනය 2019 අගෝස්තු 20 වන දින විදේශ සම්පත් දෙපාර්තමේන්තුව විසින් නිකුත් කරනු ලැබේ."
    },
    {
        "content": "එක්සත් ජාතීන්ගේ සංවර්ධන වැඩසටහනෙහි ශ‍්‍රී ලංකා නියෝජිත Robert Juhkam මහතා  (22) පෙරවරුවේ ජනාධිපති කාර්යාලයේ දී ජනාධිපති ගරු මෛතී‍්‍රපාල සිරිසේන මැතිතුමා හමු විය. එක්සත් ජාතීන්ගේ සංවර්ධන වැඩසටහන මඟින් දැනට මෙරට කි‍්‍රයාත්මක කෙරෙන වැඩසටහන් පිළිබඳව මෙහිදී නියෝජිතවරයා ජනාධිපතිතුමා දැනුවත් කළ අතර, ශ‍්‍රී ලංකාවේ ජාතික සංවර්ධන ප‍්‍රමුඛතාවන්ට අනුකූලව තිරසර සංවර්ධන ඉලක්ක ජය ගැනීමෙහිලා ශ‍්‍රී ලංකාවට සහය දක්වන බවට ද ජනාධිපතිතුමා වෙත සහතික විය."
    },
    {
        "content": "රට හමුවේ ඇති විශාලම අභියෝගය වන ණය බරින් නිදහස් වීමට ඇති එකම මග නව දැනුම සහ තාක්ෂණික ‌ඥානය තුළින් ‌‌ලෝක ‌වෙළඳ ‌පොළ ජය ගැනීම බව අග්‍රාමාත්‍ය රනිල් වික්‍රමසිංහ මහතා පවසයි. අග්‍රාමාත්‍යවරයා ‌මේ බව පැවසුවේ වෘත්තීය පුහුණු අධිකාරිය සතු නවීණතම සහ විශාලතම පුහුණු ආයතනය වන ඔරුගොඩවත්තේ පිහිටි, ශ්‍රීී ලංකා ‌කොරියා ජාතික වෘත්තීය පුහුණු ආයතනය ‌හෙවත් ‌ K-Tec ආයතනය සිසු අයිතියට පත් කිරීම සඳහා  පැවති උත්සවයකට එක්වෙමිණි. අද වන විට ඉහළ මධ්‍යම ආදායම්ලාභී රටක් බවට පත්ව ඇතිි ශ්‍රී ලංකාවට ‌‌ලෝකය සමග තරඟ කිරීමට නම් ඇඟලුම් කර්මාන්තය පමණක් ප්‍රමාණවත් ‌නැතැයිද අග්‍රාමාත්‍යවරයා වැඩිදුරටත් පැවසීය.‌ ශ්‍රීී ලංකා වෘත්තීය පුහුණු අධිකාරිය යටතේ ක්‍රියාත්මක වන ‌මෙම ආයතනය සඳහා ‌කොරියානු රජ‌ය රුපියල් මිලියන 2900ක ආයෝජනයක් සිදු කර ඇතිි අතර ‌කොරියානු විශේශඥයිනගේ තාක්ෂණික ඥානයද මෙරටට ලබා දි ඇත.මෝටර් රථ, ඉදිකිරීම්, පරිගණක, ඉංජිනේරු සහ අධි පීඩන යන්ත්‍ර තාක්‍ෂණය ඇතුළු ලෝකයේ භාවිතා වන නවීනතම තාක්ෂණයන්ට අදාළ වෘත්තීය පුහුණු සහ ඩිප්ලෝමා පාඨමාලා ‌රැසක් මෙම ආයතයේ ක්‍රියාත්මක ‌වේ.ශ්‍රී ලංකාව තුළ මුල්වරට රොබෝ තාක්‍ෂණය පිළිබඳ පාඨමාලාවක් හඳුන්වාදීම ද ‌මෙම ආයතනයේ විශේෂත්වයයි.පූර්ණ කාලීන, අර්ධකාලීන පාඨමාලා සහ ඩිප්ලෝමා පිරිනැමෙන මෙම ආයතනය සඳහා එන්. වී. කියු 3, 4 මට්ටමේ සහ අපොස උසස් පෙළ විෂයන් තුනක් සමත් තරුණ-තරුණියන්ට පාඨමාලා සඳහා ඉල්ලුම් කල හැකිය. පූර්ණකාලීන පාඨමාලා නොමිලයේ ක්‍රියාත්මකයි. නව ව්‍යාපෘතිය පුහුණු ආයතනය, දේශන ශාලා, සම්මන්ත්‍රණ ශාලා, ශ්‍රවණාගාර, පුස්තකාල, ආපන ශාලා, නවාතැන් ඇතුළු සියලු පහසුකම්වලින් සමන්විත වන අතර තොරතුරු තාක්‍ෂණ විද්‍යාගාරයක් ද මෙහි පිහිටුවා තිබේ.   කර්මාන්ත හා වාණිජ කටයුතු, දිගුකාලීනව අවතැන්වූ පුද්ගලයන් නැවත පදිංචි කිරීම, සමූපකාර සංවර්ධන සහ වෘත්තීය පුහුණු හා නිපුණතා සංවර්ධන අමාත්‍ය රිෂාඩ් බදියුදීන් ,නිපුණතා සංවර්ධන හා වෘත්තීය පුහුණු නියෝජ්‍ය අමාත්‍ය කරුණාරත්න පරණවිතාන, රාජ්‍ය අමාත්‍ය බුද්ධික පතිරණ යන අමාත්‍යවරුද, ‌කොරියානු රජයේ EXIM බැංකුවේ නියෝජතයන්, ‌ශ්‍රී ලංකා කොරියානු තානාපති, K-Tec ආයතන‌යේ සභාපති රවී ජයවර්ධන මහත්වරුන්ද, වෘත්තීය පුහුණු ආයතන වල සභාපතිවරු ඇතුළු විශාල පිරිසක් ‌ෙමෙම අවස්ථාවට ඒක්ව සිටියහ."
    },
    {
        "content": "කොළඹ වරාය නගරය නාගරික සංවර්ධන බල ප්‍රදේශයක් ලෙස ප්‍රකාශයට පත් කරයි."
    },
    {
        "content": "අප රටේ ජ්‍යෙෂ්ඨතම පුවත්පත් කලා වේදිනියක මෙන්ම ප්‍රථම කාන්තා පුවත්පත් කතුවරිය වූ ශ්‍රියා රත්නකාර මහත්මිය අගෝස්තු 21 වනදා අභාවප්‍රාප්ත වූවාය. වර්ෂ 1933 ඔක්තෝබර් මස 10 වැනිදා මහනුවර ඇල්කඩුවේදී උපත ලැබූ ලෙව්කේ බණ්ඩාරගේ සිරිසීලි ශ්‍රියාලතා ජයසේන හුනුගල ගමේ පාසලෙන් (කිඹුල්පිටිය පාසල) හා මහනුවර යහපත් එඩේරාගේ කන්‍යාරාමයෙන් අධ්‍යාපනය ලැබුවාය. ලෙව්කේ බණ්ඩාරලාගේ ජයසේන වන ඇගේ පියා වතු පාලකයෙකි. මව බදුල්ලේය. ඇය කමලා බස්නායක නම් වූවාය. සරල, චාම් ගති පැවතුමෙන් යුතු වයෝවෘධ කාන්තාවක වූ ශ්‍රියා රත්නකාර මහත්මිය නිතර සුදු පැහැ සාරියකින් සැරසී සිටියාය. බොහෝ ඇසූපිරූ තැන් ඇති පුණ්‍යවන්තියක වූ ශ්‍රියා මහත්මියගේ විශේෂ ඉල්ලීමක් පරිදි ඇයගේ අවසන් කටයුතු පැය කිහිපයක් ඇතුළතදී පවුලේ සමීපතම ඥාතීන් පිරිසකගේ සහභාගීත්වයෙන් සිදුකෙරුණි. ලංකාවේ ප්‍රථම කාන්තා පුවත්පත වූ ලංකාදීප කාර්යාලයෙන් නිකුත්වූ වනිතා විත්ති පුවත්පතේ සංස්කාරිකාව වූ ඇය පසුව ශ්‍රී සගරාවේද සංස්කාරිකවරිය ලෙස එදා අංකුර ලේඛක ලේඛිකාවන් වූ අද පුවත්පත් ලෝකයේ ඉහල තැන්වල වැජඹෙන බොහෝ දෙනෙකු හට අත හිත දුන්නාය. පසු කාලීනව බෞද්ධ පොත් ලිවීමට කැපවූ ඇය, ලියූ පොත් අතර සොදුරු යශෝධරා, බුද්ධ චරිතය, සකුණි දුටු බුදුන් වත, සිනාසෙමින් මිය යමු, මානවිකාවෝ, අපට ජීවත් වෙන්න ඉඩ දෙන්න, මහාමායා දේවී, විහාර මහාදේවී, සුදු හම නිසා, බඩගින්නෙන් යුද්ධ කර ඇත, Children Of the Buddha, The Buddha and Weaver Girl ආදිය කැපී පෙනෙයි. දවස පුවත්පත් සමාගමේ SUN පුවත්පතේ විශේෂාංග කතුවරිය මෙන්ම පුස්තකාලාධිපතිනියද ලෙස කටයුතු කල ශ්‍රියා මහත්මිය පුවත්පත් කලාවේදිනියක ලෙස ලංකාදීප කාර්යාලයට බැදෙන්නේ ලංකාදීප කර්තෘ ඩී.බී.ධනපාල මහතා ප්‍රථම කාන්තා පුවත්පත ඇරඹීමට සැලසුම් කරමින් සිටි කාලයේදීය. ඒ අනූව 1957 වසරේ ඇය වනිතා විත්ති පත්‍රයේ කතුවරිය වූවාය. පේරාදෙණිය විශ්ව විද්‍යාලයේ ආර්ථික අංශයේ කථිකාචාර්යවරයෙකු මෙන්ම කොමියුනිස්ට් පක්ෂයේ ක්‍රියාකාරී සාමාජිකයෙකුද වූ තිලක් රත්නකාර මහතා සමග අතිනත ගන්නා ශ්‍රියා මහත්මිය පසු කලෙක පුතෙකු සහ දියණියක ලබනවා. පුතු ප්‍රගති, පෞද්ගලික ආයතනයක මහජන සම්බන්ධතා නිලධාරියෙකු වශයෙන් කටයුතු කරන අතර දියණිය සචි දෞපදී කොළඹ විශ්ව විද්‍යාලයේ ආර්ථික ගෞරව උපාධිධාරිනියකි. ඇය විවාහ වී සිටින්නේ මහාචාර්ය ආරියරත්න ඇතුගලයන් සමගය. අංකුර ලේඛිකාවන්ට අතහිත දෙමින් පුවත්පත් කලාවට මාහැගි මෙහෙවරක් සිදුකර ජීවිත ගමනට විශ්‍රාම ලබාදුන් දයාබර ශ්‍රියා කාන්තාවනි ඔබට නිවන් සුව.!"
    },
    {
        "content": "තිරසර සංවර්ධනය හා බැඳුණු ඉදිකිරීම් ක්ෂේත්‍රයක අවශ්‍යතාවය ප්‍රමුඛ වී ඇති බව ජනාධිපතිතුමා පවසයි. ජනාධිපති ගරු මෛත්‍රීපාල සිරිසේන මැතිතුමා මේ බව ප්‍රකාශ කළේ “කන්ස්ට්‍රක්ට් 2019” ජාත්‍යන්තර ඉදිකිරීම් ප්‍රදර්ශනයේ සමාරම්භක අවස්ථාවට   (23) පෙරවරුවේ එක් වෙමිනි. ශ්‍රී ලංකා ජාතික ඉදිකිරීම් සංගමය විසින් 19වන වරටත් සංවිධානය කළ ප්‍රදර්ශනය අගෝස්තු 23,24 හා 25 යන දිනවල දී කොළඹ සිරිමාවෝ බණ්ඩාරනායක ප්‍රදර්ශන මධ්‍යස්ථානයේ දි පැවැත් වේ. මෙහි සමාරම්භක අවස්ථාව ඇමතු ජනාධිපතිතුමා වැඩිදුරටත් සඳහන් කළේ පරිසර සංරක්ෂණයේ දී සංවර්ධනය සහ ඉදිකිරීම් ක්ෂේත්‍රය කොතෙක් දුරට බලපෑම් සිදුකරනවා ද යන්න පසුගිය යුගයේ සියලුදෙනා අමතක කර තිබූ බවයි. ඒ පිළිබද විද්වතුන්ගේ විශේෂඥයන්ගේ සහ ක්ෂේත්‍රයේ ප්‍රවීණයන්ගෙන් අවධානය යොමුවීමට පටන් ගත්තේ ගත වූ වසර කිහිපය තුළ බව පැවසූ ජනාධිපතිතුමා පරිසර සංරක්ෂණයේ වගකීම කිසිවෙකු අතපසු නොකළ යුතු බව ද අවධාරණය කළේය. මහාමාර්ග මෙන්ම මහා පරිමාණ ගොඩනැගිලි ඉදිකිරීමේ දී රටේ ජනගහනය, සංවර්ධන පසුබිම, භුමියේ ප්‍රමාණය යන කරුණු පිළිබඳ අවධානය යොමු කිරීමේ වැදගත්කම පෙන්වා දුන් ජනාධිපතිතුමා මෙරට සිදු කෙරෙන ඕනෑම ඉදිකිරීමක් පරිසරයට, සම්ප්‍රදායට, සංස්කෘතියට හා අනන්‍යතාවයට අදාළ වාස්තු විද්‍යානුකූලව ගොඩනැගීමට වගබලා ගැනීමේ වැදගත්කම ද පැහැදිලි කළේය. එහිදී බලශක්ති කාර්යක්ෂමතාවය, තිරසර භූමි සැලසුම්කරණය හා කළමනාකරණය, අමුද්‍රව්‍ය හා සම්පත් කළමනාකරණය, ගොඩනැගිලි පරිශ්‍ර තුළ පරිසරයේ ගුණාත්මකභාවය, ජල කළමනාකරණය, හරිත නව්‍යකරණය මෙන්ම සමාජීය හා සංස්කෘතිකමය අනුකූලතාවය කෙරෙහි ප්‍රබල අවධානය යොමු කළ යුතු බව ද ජනාධිපතිතුමා කියා සිටියේය. ඉදිකිරීම් ක්ෂේත්‍රයේ විශිෂ්ටතා මෙහිදී අගය කළ ජනාධිපතිතුමා ක්ෂේත්‍රයේ මතුව ඇති ගැටලු හා ප්‍රශ්න විසඳාගැනීමට රජයක් ලෙස ලබාදිය හැකි උපරිම මැදිහත්වීම සිදුකරන බව ද සඳහන් කළේය. දකුණු ආසියාවේ ප්‍රකට කීර්තිනාමයක් අත්කර ගෙන තිබෙන “කන්ස්ට්‍රක්ට් 2019” ජාත්‍යන්තර ඉදිකිරීම් ප්‍රදර්ශනය මෙවර දෙස් විදෙස් වෙළෙඳ කුටි 250ට අධික සංඛ්‍යාවකින් සමන්විත වේ. ඉදිකිරීම්, ඉංජිනේරු, ගෘහ නිර්මාණ ශිල්පය, වාස්තු විද්‍යාත්මක හා තොරතුරු තාක්ෂණික වශයෙන් විවිධ පැතිකඩ ඔස්සේ ප්‍රදර්ශන කුටි පැවැත් වේ. ප්‍රදර්ශනය විවෘත කළ ජනාධිපතිතුමා එහි නිරික්ෂණ චාරිකාව ද නිරත වෙමින් කාර්ය මණ්ඩලය සමඟ සුහද කථා බහක නිරත විය. අමාත්‍ය පාඨලී චම්පික රණවක, පාර්ලිමේන්තු මන්ත්‍රී මහින්ද අමරවීර, ශ්‍රී ලංකා ජාතික ඉදිකිරීම් සංගමයේ සභාපති සුසන්ත ලියනාරච්චි, කර්මාන්ත වාණිජ මණ්ඩලයේ සභාපති ඉංජිනේරු මේජර් රංජිත් ගුණතිලක, ආසියානු සහ බටහිර පැසිෆික් ඉදිකිරීම් සංගමයේ සභාපති මොහොමඩ් අලි, ඇලුමෙක්ස් PLC කළමනාකාර අධ්‍යක්ෂ ප්‍රමුක් දැදිවල යන මහත්වරුන් ඇතුළු ආරාධිත පිරිසක් මෙම අවස්ථාවට එක්ව සිටියහ."
    },
    {
        "content": "මහජන ආරක්ෂාව සඳහා සියලු පරිපාලන දිස්ත්‍රික්ක සඳහා සන්නද්ධ හමුදාව කැඳවීම සඳහා වන අති විශේෂ ගැසට් පත්‍රයක් ජනාධිපති ‍මෛත්‍රීපාල සිරිසේන මහතාගේ අත්සනින් නිකුත් වී ඇත.   පසුගිය දා පනවා තිබූ හදිසි නීතිය් අදීර්ග නොකරන බව ආරක්ෂක අමාත්‍යාංශය ඊයේ ප්‍රකාශ කර සිටි අතර ඒ අනුව මහජන ආරක්ෂාව වෙනුවෙන් ආරක්ෂක හමුදාව යෙදවීමේ අරමුණින් මෙම ගැසට් නිවේදනය නිකුත් කර ඇත. මේ අතර පොලිස් මාධ්‍ය ප්‍රකාශක පොලිස් අධිකාරී රුවන් ගුණසේකර මහතා මධ්‍ය අමතමින් සඳහන් කළේ, පාස්කු ඉරිදා ප්‍රහාරය සම්බන්ධයෙන් විමර්ශන සඳහා හදිසි නීති රෙගුලාසී දීර්ඝ නොකිරීමෙන් කිසිදු බලපෑමක් සිදුනොවන බවයි."
    },
    {
        "content": "රටේ දරුවන්ගේ අනාගතය සහ අධ්‍යාපනය පිළිබඳ නිවැරදි දැක්මක් රටේ පාලකයන්ට තිබිය යුතු බව ජනාධිපතිවරයා ලෙස තමා විශ්වාස කරන බව ජනාධිපතිතුමා පවසයි. උගතුන්ගෙන් සහ බුද්ධිමතුන්ගෙන් සපිරි යහපත් රටක් ලෙස රට ගොඩනැගිය හැක්කේ එවන් නිවැරදි දැක්මක් සහ සැලැස්මක් ඔස්සේ කටයුතු කිරීමෙන් බව ජනාධිපතිතුමා පෙන්වා දුන්නේ   (26) පස්වරුවේ රුහුණු විශ්වවිද්‍යාල ක්‍රීඩාංගණයේ පැවති 13 වන ශ්‍රී ලංකා විශ්වවිද්‍යාල ක්‍රීඩා උලෙළේ සමාරම්භක අවස්ථාව අමතමිනි. මෙහිදි අදහස් දැක්වූ ජනාධිපතිතුමා වැඩිදුරටත් කියා සිටියේ විශ්වවිද්‍යාල අධ්‍යාපනයේ ගුණාත්මක භාවය ඉහළ නැංවීමට සහ සිසුන්ගේ පහසුකම් වැඩිදියුණු කිරීම වෙනුවෙන් පසුගිය පස් වසර තුළ කැපී පෙනෙන වැඩකොටසක් ඉටුකර තිබෙන බවයි. උසස් අධ්‍යාපනය සඳහා වාර්ෂිකව වෙන් කෙරෙන ප්‍රාග්ධන වියදම පසුගිය වසරවල රුපියල් බිලියන 60 දක්වා ඉහළ නැංවූ බවත්, වත්මන් රජය බලයට පත්වීමට පෙර එම ප්‍රමාණය බිලියන් 45ක් පමණක් වූ බවත් ජනාධිපතිතුමා පෙන්වා දුන්නේය. එමෙන්ම 2013-2014 වසරවල විශ්වවිද්‍යාලවලට ඇතුළත් කෙරුණු සිසුන්ගේ ප්‍රමාණය 24,198 ක් පමණක් වු අතර ගෙවීගිය 2018-2019 වසරවල එම සංඛ්‍යාව 31,158 දක්වා ඉහළ නැංවූ බවත් එය 28% වර්ධනයක් බවත් ජනාධිපතිතුමා පැවසීය. වෛද්‍ය, ඉංජිනේරු, තාක්ෂණ, විද්‍යා අංශවලට වැඩිපුර සිසුන් ඇතුළත් කිරීම අවශ්‍ය වන අතර ඒ වෙනුවෙන් සෑම විශ්ව විද්‍යාලයකම නව පීඨ ඇති කරමින් ඒවාට අවශ්‍ය පහසුකම් ඉහළ නැංවුවා පමණක් නොව නව උපාධි සහ පශ්චාත් උපාධි පාඨමාලා හඳුන්වාදීමට ද පියවර ගත් බව ජනාධිපතිතුමා සඳහන් කළේය. මහපොළ ශිෂ්‍යත්ව මුදල රුපියල් 2500 සිට රුපියල් 5000 දක්වා ඉහළ නැංවීමට කටයුතු කර තිබෙන අතර විශ්වවිද්‍යාල අධ්‍යාපනයේ ගුණාත්මක භාවය ඉහළ නැංවීම වෙනුවෙන් ක්ෂේත්‍රයේ විද්වතුන් සමඟ එක්ව කටයුතු කරමින් සිටින බව ද ජනාධිපතිතුමා සඳහන් කළේය. එපමණක් නොව 2014 වසර අවසාන වන විට ඇ.ඩො. 3821ක්ව පැවති ඒක පුද්ගල දළ ජාතික ආදායම ඇ.ඩො. 4060 දක්වා ඉහල නැංවීමට ද වත්මන් රජයට හැකියාව ලැබුණු බව ජනාධිපතිතුමා පැවසීය. පාසල් අධ්‍යාපනයේ ද ගුණාත්මක වෙනසක් සිදුව තිබෙන අතර අද ප්‍රාථමික අධ්‍යාපනය ලබන දරුවන්ගේ සහභාගිත්වය 100% වන අතර ද්විතික අධ්‍යාපනය ලබන දරුවන්ගේ සහභාගිත්වය ද 99%ක් වැනි ඉහළ අගයක පවතින බව ජනාධිපතිතුමා සඳහන් කළේය. ශ්‍රී ලංකා විශ්වවිද්‍යාල ක්‍රීඩා උලෙළ (SLUG), ශ්‍රී ලංකාවේ විශ්වවිද්‍යාලවල ඉහළම ක්‍රීඩා උලෙළ ලෙස සැලකෙන අතර විශ්වවිද්‍යාල 14ක ක්‍රීඩක ක්‍රීඩිකාවන්ගේ සහභාගිත්වයෙන් පවත්වනු ලබන දේශීය තාරුණ්‍යයේ සරසවි ඔලිම්පික් උලෙළ ලෙස ද හැඳින්වෙයි. වසර 03කට වරක් ශ්‍රී ලංකාවේ විවිධ විශ්වවිද්‍යාලවලට මෙම ක්‍රීඩා උලෙළ සංවිධානය කිරීමේ සත්කාරකත්වය හිමිවන අතර 2019 වසරේ රුහුණු විශ්ව විද්‍යාලය විසින් එහි සත්කාරකත්වය දරනු ලබයි. පුරා දින ගණනාවක් පැවැත්වෙන මෙම ක්‍රීඩා උලෙළ තුළින් සැබෑ මිනිසුන්ගේ විනය හැසිරීම හා විවේචනයන් දරාගැනීමේ වැනි අවශ්‍යම ගුණාංගයන් පවත්වා ගැනීමට අවස්ථාව උදාකර දෙයි. තරග අංශ 22ක් යටතේ 35කට නොඅඩු තරඟ ඉසව් සංඛ්‍යාකින් මෙවර එය සමන්විතය. ක්‍රීඩා උලෙළ සමාරම්භය සනිටුහන් කරමින් එහි නිල ධජය ජනාධිපතිතුමා වෙත භාරදෙනු ලැබීය. රුහුණු විශ්වවිද්‍යාලයේ කුලපති පූජ්‍ය අකුරටියේ නන්ද ස්වාමින් වහන්සේ ද, දකුණු පළාත් ආණ්ඩුකාර හේමාල් ගුණසේකර, රුහුණු විශ්වවිද්‍යාලයේ උපකුලපති මහාචාර්ය සුජීව අමරසේන මහතා ඇතුළු විශ්වවිද්‍යාල උපකුලපතිවරුන් සහ ආචාර්ය මහාචාර්යවරුන් ද 13 වන ශ්‍රී ලංකා විශ්වවිද්‍යාල ක්‍රීඩා උලෙළේ සභාපති මහාචාර්ය තිලක් පී. ගමගේ මහතා ඇතුළු පිරිසක් මෙම අවස්ථාවට එක්ව සිටියහ."
    },
    {
        "content": "ඓතිහාසික මහනුවර නගර මධ්‍යයේ අධිරාජ්‍යවාදීන් විසින් ඉදිකළ පැරණි බෝගම්බර බන්ධනාගාරය ප්‍රතිසංස්කරණය කිරීමෙන් පසු  විවෘත කිරීම මහානගර ඇමති චම්පික රණවක මහතාගේ ආරාධනයෙන් අග්‍රාමාත්‍ය රනිල් වික්‍රමසිංහ මහතාගේ ප්‍රධානත්වයෙන් සිදු කෙරුණි. මහානගර හා බස්නාහිර සංවර්ධන අමාත්‍යාංශයේ මගපෙන්වීම යටතේ නාගරික සංවර්ධන අධිකාරියේ සැලසුම් හා අධීක්ෂණයට අනුව මෙම ප්‍රතිසංස්කරණ කටයුතු සිදු කරන ලදි. රුපියල් මිලියන 443 ක් වැයකර මෙම ඓතිහාසික ගොඩනැගිලි සංකීර්ණය ප්‍රතිසංස්කරණය කර ඇත."
    },
    {
        "content": "පාස්කු ඉරිදා ත්‍රස්ත ප්‍රහාරයට සම්බන්ධ අපරාධකරුවන් කඩිනමින් අත්අඩංගුවට ගැනීම ඇතුළු එම සිදුවීම හමුවේ ගත් සාර්ථක පියවර පිළිබඳ ඉන්ටර්පෝල් හි මහලේකම් ජර්ගන් ස්ටොක් මහතා Jürgen Stock ජනාධිපති ගරු මෛත්‍රීපාල සිරිසේන මැතිතුමා, ආරක්ෂක අමාත්‍යාංශය, ත්‍රිවිධ හමුදාව සහ බුද්ධි සේවාවලට මෙන්ම ශ්‍රී ලංකා පොලිසිය වෙත සිය ප්‍රශංසාව පළ කර සිටී. එම ප්‍රශංසාව පළ කරමින් විශේෂ සම්මානයක් ද මහලේකම්වරයා විසින්   (27) පෙරවරුවේ ජනාධිපති කාර්යාලයේ දී ජනාධිපතිතුමා වෙත පිළිගන්වනු ලැබීය. දිවයිනට පැමිණ සිටින මහලේකම්වරයා අද පෙරවරුවේ ජනාධිපති කාර්යාලයේ දී ජනාධිපතිතුමා හමුවී සාකච්ඡාවක නිරත විය. පාස්කු ඉරිදා බෝම්බ පිපිරීම් මාලාවේ පසු විමර්ශන කටයුතු සඳහා සහය ලබදෙන ලෙස ඉන්ටර්පොල් වෙතින් කරන ලද ඉල්ලීමට කඩිනම් ප්‍රතිචාර දැක්වීම පිළිබඳ මෙහිදී මහලේකම්වරයා වෙත ස්තූතිය පළ කළ ජනාධිපතිතුමා අපරාධකරුවන්ට එරෙහිව සටන් කිරීම සඳහා ලබාදුන් සහය ඇගැයීමට ලක් කළේය. මෙහිදී මහලේකම්වරයා සඳහන් කළේ ශ්‍රී ලංකා පොලිසිය සහ බුද්ධි අංශ නිලධාරින් ඉතා ඉහළ වෘත්තිමයභාවයකින් ක්‍රියාකරන බවත් ඉන්ටර්පොල් විශේෂඥයන්ට අවශ්‍ය පුර්ණ සහය ඔවුන්ගෙන් හිමි වූ බවත්ය. විදේශ රටවල සැඟව සිටින මත්ද්‍රව්‍ය ජාවාරම්කරුවන් සහ මුල්‍ය අපරාධකරුවන් පිටුවහල් කිරීම ඇතුළු අදාළ මෙහෙයුම් සඳහා තවදුරටත් සහයවන ලෙස ජනාධිපතිතුමා මෙහි දී ඉන්ටර්පෝල් මහලේකම්වරයාගෙන් ඉල්ලා සිටි අතර ඒ සඳහා අවශ්‍ය පූර්ණ සහය ලබාදෙන බවට ද මහලේකම්වරයා ජනාධිපතිතුමා හමුවේ සහතික විය. මත්ද්‍රව්‍ය සොයා ගැනීමේ නව තාක්ෂණික උපකරණ ලබාගැනීම, නීතිය බලගන්වන නිලධාරින්ට අවශ්‍ය විශේෂ දැනුම ලබාදීම ආදි කටයුතු සඳහා ඉදිරියේ දී ගිවිසුමටකට එළැඹීම පිළිබඳව ද මෙහිදී අවධානය යොමු කෙරිණි. ජනාධිපති ලේකම් උදය ආර්. සෙනෙවිරත්න, ආරක්ෂක ලේකම් ජෙනරාල් ශාන්ත කෝට්ටේගොඩ, වැඩබලන පොලිස්පති සී.ඩී. වික්‍රමරත්න, ඉන්ටර්පෝල් සහකාර අධ්‍යක්ෂ Karel Pelan යන මහත්වරුන් ඇතුළු ආරක්ෂක අංශ ජ්‍යෙෂ්ඨ නිලධාරිහු පිරිසක් මෙම හමුවට එක්ව සිටියහ."
    },
    {
        "content": "රටේ සංවර්ධන ක්‍රියාදාමයට එන්ටර්ප්‍රයිස් ශ්‍රී ලංකා වැඩසටහන ඉහළ දායකත්වයක් ලබා දෙන බව නිවාස, ඉදිකිරීම් සහ සංස්කෘතික කටයුතු අමාත්‍ය සජිත් ප්‍රේමදාස මහතා පවසයි. ''එන්ටර්ප්‍රයිස් ශ්‍රී ලංකා'' ජාතික ප්‍රදර්ශනයේ තෙවැනි අදියරේ තෙවැනි දිනය වන අද(10) දිනයේ ප්‍රධන ආරාධිත අමුත්තා වශයෙන් නිවාස, ඉදිකිරීම් සහ සංස්කෘතික කටයුතු අමාත්‍ය සජිත් ප්‍රේමදාස මහතා සහභාගී විය. නව ව්‍යවසායකයන් හට ණය තිළිණ පත් බෙදා දීම අමාත්‍යවරයා අතින් සිදූ වූ අතර සෑම ප්‍රදර්ශන කුටියක්ම අමාත්‍යවරයාගේ නිරී්ක්ෂණයට ලක් විය. රටේ සංවර්ධන ක්‍රියාදාමයට එන්ටර්ප්‍රයිස් ශ්‍රී ලංකා වැඩසටහන ඉහළ දායකත්වයක් ලබා දෙන බවත් ඉදිරියේදි මිටත් වඩා වර්ධනිය ආකාරයෙන් ප්‍රදර්ශනය ඉදිරිපත් කිරීමට අපේක්ෂ කරන බවත් ප්‍රදර්ශනයට සහභාගී වූ නිවාස, ඉදිකිරීම් සහ සංස්කෘතික කටයුතු අමාත්‍ය සජිත් ප්‍රේමදාස මහතා පැවසීය එකම රටක එකම ජනතාවක් ලෙස ඉදිරියට ගමන් කළ යුතු බවත් පළමු හෝ දෙවන පුරවැසියන් වශයෙන් බෙදීම් නොතිබිය යුතු බවත් මෙහිදී පැවසූ අමාත්‍යවරයා, ආණ්ඩුක්‍රම ව්‍යවස්ථාවේ උත්තරිතර නීතිය එය බවත් වැඩිදුරටත් සඳහන් කර සිටියේය."
    },
    {
        "content": "මහවැලි ගොවි පවුල්වල දරුවන්ගේ ක්‍රීඩා කුසලතා වර්ධනය කෙරෙන හා ක්‍රිඩක ක්‍රීඩිකාවන් රැසක් රටට දායාද කළ මහවැලි ක්‍රීඩා උලෙළ මෙවර ද අති උත්කර්ෂවත් අන්දමින් දෙදිනක් පුරා මැදිරිගිරිය බිසෝපුර දී පැවැත්වුණු අතර එහි සාමාප්ති උත්සවය ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන් ඊයේ(08) පස්වරුවේ පැවැත්විණි. මහවැලි කලාප 10ක් නියෝජනය කරමින් ක්‍රීඩක ක්‍රීඩිකාවෝ 1500ක් පමණ ඊට සහභාගී වූ අතර ක්‍රීඩා උලෙළේ දක්ෂතා දැක්වූ ක්‍රිඩක ක්‍රීඩිකාවන්ට තිළිණ හා සම්මාන ප්‍රදානය කිරීම ජනාධිපතිතුමා අතින් සිදු විය. මෙවර ක්‍රීඩා උලෙළේ ජනාධිපති ශූරතාව මහවැලි එච්” කලාපය දිනාගත් අතර අනුශූරතාවය මහවැලි සී” කලාපයට හිමි විය. අදාළ ජය සංකේත ප්‍රදානය ජනාධිපතිතුමා අතින් සිදු වූ අතර ක්‍රීඩා උලෙළේ දක්ෂතම ක්‍රීඩකයාට සහ ක්‍රීඩිකාවට ද ජනාධිපතිතුමා අතින් සම්මාන පිරිනැමිණි. උතුරු මැද පළාත් ආණ්ඩුකාර සරත් ඒකනායක, රාජ්‍ය අමාත්‍ය අජිත් මාන්නප්පෙරුම, මහවැලි සංවර්ධන හා පරිසර අමාත්‍යාංශයේ ලේකම් අනුර දිසානායක, මහවැලි සංවර්ධන අධිකාරියේ අධ්‍යක්ෂ ජනරාල් ආචාර්ය ඩී.එම්.එස්. දිසානායක යන මහත්වරුන් සහ සුගත් තිලකරත්න මහතා ඇතුළු හිටපු ප්‍රවිණ ක්‍රීඩක ක්‍රීඩිකාවන් රැසක් ද මෙම අවස්ථාවට එක්ව සිටියහ."
    },
    {
        "content": "''කමරාවෙන් ලියවුණු මානව කතන්දරය '' කෘතිය ජනගත කිරීම සහ වාර්තා වාර්තා චිත්‍රපට දැක්ම ලබන 12 තරංගනී සිනමාශාලවේ දී"
    },
    {
        "content": "අධ්‍යාපනයේ ගුණාත්මක සංවර්ධනය වෙනුවෙන් ගුරු පරපුර නිරන්තරයෙන් දැනුමෙන් යාවත්කාලීන විය යුතු බව ජනාධිපතිතුමා පවසයි. ජනාධිපති ගරු මෛත්‍රීපාල සිරිසේන මැතිතුමා මේ බව ප්‍රකාශ කළේ (09) පෙරවරුවේ කැකිරාව මධ්‍ය විද්‍යාලයීය ශ්‍රවණාගාරයේ පැවති උතුරු මැද පළාත් උපාධිධාරි ගුරු පත්වීම් ප්‍රදානෝත්සවය අමතමිනි. මෙහි දී අදහස් දැක්වූ ජනාධිපතිතුමා වැඩිදුරටත් සඳහන් කළේ දැනුමෙන් සහ වෙනස්වන ලෝකයට ගැළපෙන නිර්මාණාත්මක කුසලතාවලින් පරිපූර්ණ අනාගත පරපුරක් බිහි කිරීම මෙන්ම නවීන තාක්ෂණය සමඟ ඉදිරියට යන, දරුවන්ගේ අධ්‍යාත්මික ගුණවගාවන් ද පෝෂණය කරමින් යහපත් පරපුරක් ගොඩනැඟීමට අද දවසේ ගුරුවරයා වෙත පැවරී ඇති වගකීම අතිමහත් බවයි. උතුරු මැද පළාතේ ගුරු පුරප්පාඩු පියවමින් සිංහල මාධ්‍ය ගුරුවරුන් 428ක්, දෙමළ මාධ්‍ය ගුරුවරුන් 100ක් සහ ඉංග්‍රීසි මාධ්‍ය ගුරුවරුන් 11 දෙනෙකු ඇතුළු උපාධිධාරි ගුරුවරුන් 538 දෙනෙකු වෙනුවෙන් ගුරු පත්වීම් ප්‍රදානය කිරීම මෙහි දී සිදු වූ අතර සංකේතාත්මක ව ජනාධිපතිතුමා අතින් කිහිප දෙනෙකු වෙත පත්වීම් ලිපි පිළිගැන්විණි. උතුරු මැද පළාත් ආණ්ඩුකාර සරත් ඒකනායක මහතා සහ පාර්ලිමේන්තු මන්ත්‍රීවරුන් වන දුමින්ද දිසානායක, වීරකුමාර දිසානායක, චන්දිම ගමගේ යන මහත්වරුන් ඇතුළු ප්‍රදේශයේ මහජන නියෝජිතයන් රැසක් සහ රාජ්‍ය නිලධාරින් මෙම අවස්ථාවට එක් ව සිටියහ."
    },
    {
        "content": "වරාය පිවිසුම් ගුවන් මාර්ග ව්‍යාපෘතියට මුල්ගල තැබීම අගමැති සුරතින්"
    },
    {
        "content": "ශ්‍රී ලංකාවට පැමිණ සිටින සෞදි අරාබි කතානායක ආචාර්ය අබ්දුල්ලා බීන් මොහොමඞ් බීන් ඊබ්‍රහම් අල් ෂෙයික් මහතා (10) පස්වරුවේ ජනාධිපති කාර්යාලයේ දී ජනාධිපති ගරු මෛත්‍රීපාල සිරිසේන මැතිතුමා හමු විය. දෙරට අතර පාර්ලිමේන්තු සබඳතා පුළුල් මට්ටමකට ගෙන ඒමට කටයුතු කරන බව මෙහිදී කථානායකවරයා ප්‍රකාශ කළ අතර ඒ වෙනුවෙන් ඉදිරියේ දී නව ගිවිසුමකට එළැඹීමට අපේක්ෂා කරන බව ද පැවසීය. ශ්‍රී ලංකාව සහ සෞදි අරාබිය අතර සහයෝගිතාව ක්ෂේත්‍ර ගණනාවකින් වර්ධනය කර ගැනීම පිළිබඳව ද මෙහිදී පුළුල් ලෙස සාකච්ඡාවට ලක් වූ අතර සෞදි අරාබිය සෞදි අරමුදල හරහා ශ්‍රී ලංකාවේ විවිධ ක්ෂේත්‍රවල සංවර්ධනයට දීර්ඝ කාලයක සිට ලබාදෙන සහයෝගයට සෞදි රජය වෙත ස්තූතිය පළ කිරීමට ද ජනාධිපතිතුමා මෙය අවස්ථාවක් කර ගත්තේය. එමෙන්ම හජ් වන්දනාකරුවන්ට ලබාදෙන පහසුකම් පිළිබඳව ද ජනාධිපතිතුමා සිය ප්‍රශංසාව පළ කළ අතර ඉදිරියේ දී හජ් වන්දනාවට ශ්‍රී ලාංකික බැතිමතුන් වැඩි පිරිසක් සහභාගී කරවීමට අවස්ථාව සලසාදීමට ඇති හැකියාව සොයා බලන ලෙස ද ජනාධිපතිතුමා කථානායකවරයාගෙන් ඉල්ලා සිටියේය. හජ් වන්දනාකරුවන් සඳහා ලබාදෙන පහසුකම් පුළුල් කිරිමට මේ වනවිට කටයුතු කරමින් සිටින බව ප්‍රකාශ කළ කථානායකවරයා එම කටයුතු නිමවීමෙන් අනතුරුව ජනාධිපතිතුමාගේ ඉල්ලීම ඉටු කිරීමට පියවර ගන්නා බව සඳහන් කළේය. ශ්‍රී ලාංකිකයන් 136,000ක් පමණ පිරිසක් මේ වන විට සෞදි අරාබියේ සේවය කරන අතර ඔවුන් ඉටුකරන කාර්යක්ෂම සේවාව පිළිබඳව ප්‍රශංසාව පළ කළ කතානායකවරයා තවත් ශ්‍රි ලාංකිකයන් වැඩි පිරිසකට නව රැකියා අවස්ථා ලබාදීම පිළිබඳ තම රජය අවධානයෙන් කටයුතු කරන බව ද පැවසීය. ත්‍රස්තවාදයට එරෙහිව කටයුතු කිරීම ශ්‍රී ලංකාවේ මෙන්ම සෞදි අරාබියේ ද අරමුණ බවත්, ත්‍රස්තවාදය යනු ආගමකට හෝ වර්ගයකට සීමාවූවක් නොවන බවත් කතානායකවරයා පෙන්වා දුන්නේය. ජනාධිපති ලේකම් උදය ආර්. සෙනෙවිරත්න, පාර්ලිමේන්තු මහ ලේකම් ධම්මික දසනායක යන මහත්වරුන් සහ ශ්‍රී ලංකාවේ සෞදි තානාපතිවරයා ඇතුළු දූත පිරිස මෙම අවස්ථාවට එක්ව සිටියහ."
    },
    {
        "content": "ආරක්ෂක අමාත්‍යාංශයේ සේවා වනිතා ඒකකයේ විසින් සංවිධානය කරනු ලබන ''උදාරයි ඔබ '' ප්‍රසංගය සැප්තැම්බර් මස 14 වන දින ප.ව 6.30ට නෙලුම් පොකුණ රඟහලේ දි පැවැත්විමට කටයුතු සුදානම් කර ඇති බව ආරක්ෂක අමාත්‍යාංශයේ දි පැවැති මාධ්‍ය හමුවක දි ආරක්ෂක අමාත්‍යාංශයේ සේවා වනිතා ඒකකයේ සභාපතිනි,සෝනියා කොට්ටේගොඩ මහත්මිය පැවසුවාය. මෙම ප්‍රසංගය සඳහා myticket.lk  යන වෙබ් අඩවිය ඔස්සේ ද ප්‍රවේශපත්‍ර ලබාගත හැකි බව ආරක්ෂක අමාත්‍යාංශයේ සේවා වනිතා ඒකකයේ සභාපතිනිය පවසයි. මෙහි දි වැඩිදුරටත් අදහස් දැක් වු සභාපතිනිය කියා සිටියේ,යුධ ජයග්‍රහණය සඳහා සක්‍රිය දායත්වය ලැබු ත්‍රිවිධ හමුදාව,පොලිසිය,සහ සිවිල් ආරක්ෂක දෙපාර්තමේන්තුවල සියලු ම රණවිරුවන්ගේ කුසලතා දැනුම වර්ධනය කර ගැනිම සඳහා වෘත්තිය පුහුණුව ලබා දිමට තීරණය කර ඇති අතර මෙමගින් ත්‍රිවිධ හමුදාවේ සාමාජිකයින්ද,පොලිස් සහ සිවිල් ආරක්ෂක දෙපාර්තමෙන්තු සාමාජිකයින් ද,ආරක්ෂක අමාත්‍යාංශයේ සාමාජිකයින්ද, ආබාධිත රණවිරුවන්ද,විශ්‍රාම යාමට නියමිත වත්මන් නිලධාරින්ද,විශ්‍රාමලත් නිලධාර්නද හෝ ඔවුන්ගේ පවුල්වල අය දිරිගැන්වීම අරමුණ වෙයි. පළමු අදියරේ දි මේ සඳහා ත්‍රිවිධ හමුදාව,පොලිසිය හා සිවිල් ආරක්ෂක බලකාය අයත් සාමාජිකයින්ට පමණක් සිමා වේ.  ඔවුන්ගේ වෘත්තීමය කුසලතා වැඩි දියුණු කිරිම සඳහා මෙය අවස්ථාවක් කර ගන්නා බව සෝනියා කොට්ටේගොඩ මහත්මිය පැවසුවාය."
    },
    {
        "content": "සුමින්ද කිත්සිරි ගුණරත්න මහතා විසින් රචිත කැමරාවෙන් ලියැවෙන මානව කතන්දරය නොහොත් ශ්‍රී ලාංකේය මානව වංශලේඛ චිත්‍රපටය - දෘශ්‍යාත්මක මානව විද්‍යා අධ්‍යයනයක් නම් වන කෘතිය දොරට වැඩුම සැප්තැම්බර් 12 (අද) ප.ව. 02.30 ට ජාතික චිත්‍රපට සංස්ථාවේ තරංගනී ශාලාවේදී පැවැත්වේ. ජාතික චිත්‍රපට සංස්ථාව, රජයේ ප්‍රවෘත්ති දෙපාර්තමේන්තුව, කොළඹ විශ්ව විද්‍යාලයීය පුස්තකාල විද්‍යා හා විඥාපන ආයතනය සහ නෙප්චූන් පබ්ලිකේෂන්ස් (පුද්.) ආයතනය යන ආයතන වල සංවිධාන ශක්තියෙන් හැඩවන උළෙලේ කෘතිය හදුන්වාදීමේ දේශනය ආචාර්ය ප්‍රණීත් අභය සුන්දරයන් විසින් සිදුකරනු ඇත. සජීවී සිනමා සංකථනය ධර්මසිරි බණ්ඩාරනායක, ඈෂ්ලි රත්නවිභූෂණ හා එම්.ඩී. මහින්දපාල යන විද්වතුන් විසින් සිදුකරන අතර මෙම උළෙල තුළ කෙටි සිනමා දැක්මක්ද පැවැත්වීමට නියමිතය."
    },
    {
        "content": "ශ්‍රී ලාංකේය සාහිත්‍ය ක්ෂේත්‍රය පෝෂණය කිරීමට උරදුන් ලේඛක ලේඛිකාවන් රාජ්‍ය සම්මානයෙන් පුදනු ලබන රාජ්‍ය සාහිත්‍ය සම්මාන උලෙළ 2019 ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන්   (12) පස්වරුවේ කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේ දී උත්කර්ෂවත් අන්දමින් පැවැත්විණි. 2018 වසරේ ශ්‍රී ලාංකීය සාහිත්‍ය ක්ෂේත්‍රයට ස්වකීය විශිෂ්ට නිර්මාණ දායකත්වයෙන් කළ සේවාව අගය කරමින් ලේඛක ලේඛිකාවෝ රැසක් මෙහිදී රාජ්‍ය සම්මානයෙන් පිදුම් ලැබූහ. මීට අමතරව ශ්‍රී ලාංකේය සාහිත්‍ය ක්ෂේත්‍රයට අනුපමේය සේවාවක් කළ සිංහල, ඉංග්‍රීසි හා දෙමළ මාධ්‍ය සාහිත්‍ය නිර්මාණකරුවන් තිදෙනෙකුට ජීවිතයේ එක්වරක් පමණක් පිදෙන සාහිත්‍ය රත්න ගෞරව සම්මානය පිළිගැන්වීම ජනාධිපතිතුමා අතින් සිදු වූ අතර සිංහල මාධ්‍ය වෙනුවෙන් මහාචාර්ය වෝල්ටර් මාරසිංහ මහතා ද, දෙමළ මාධ්‍ය වෙනුවෙන් අයියතුරෛ සාන්තන් මහතා ද, ඉංග්‍රීසි මාධ්‍ය වෙනුවෙන් කමලා විජයරත්න මහත්මිය ද සම්මානයෙන් පිදුම් ලැබූහ. හොඳම ස්වතන්ත්‍ර සිංහල නවකතාවට හිමි සම්මානයෙන් ර්‍ණමකරානන්දය” නවකතාව රචනා කළ විරාජිනි තෙන්නකෝන් ලේඛිකාව පිදුම් ලැබුවාය. හොදම ස්වතන්ත්‍ර ඉංග්‍රීසි නවකතාවට හිමි සම්මානය ර්‍ණණ්නසහ්බ” නවකතාව වෙනුවෙන් එල්මෝ ජයවර්ධන මහතාට හිමි විය. හොදම ස්වතන්ත්‍ර දෙමළ නවකතාවට හිමි සම්මානය ර්‍ණඅලුවාකරෛ” නවකතාව වෙනුවෙන් එස්.ඒ උදයන් මහතා ලබා ගන්නා ලදී. මේ අතර වසරේ විශිෂ්ටතම කාව්‍ය නිර්මාණ ග්‍රන්ථය වෙනුවෙන් පිරිනැමුණු රාජ්‍ය සාහිත්‍ය සම්මානය නන්දන වීරසිංහ මහතා රචනා කළ ර්‍ණක්ෂණ නියාම” කාව්‍ය සංග්‍රහයට හිමි විය. රාජ්‍ය සාහිත්‍ය උපදේශක මණ්ඩලය, ශ්‍රී ලංකා කලා මණ්ඩලය, සංස්කෘතික කටයුතු දෙපාර්තමේන්තුව සහ සංස්කෘතික කටයුතු අමාත්‍යාංශය සම්මාන උලෙළ වාර්ෂික ව සංවිධානය කරනු ලබයි. අමාත්‍ය සජිත් ප්‍රේමදාස, සංස්කෘතික කටයුතු අමාත්‍යාංශයේ ලේකම් බර්නාඞ් වසන්ත, සංස්කෘතික කටයුතු දෙපාර්තමේන්තුවේ අධ්‍යක්ෂිකා අනුශා ගෝකුළ ප්‍රනාන්දු, ශ්‍රී ලංකා කලා මණ්ඩලයේ සභාපති මහාචාර්ය ආරියරත්න කලුආරච්චි, රාජ්‍ය සාහිත්‍ය උපදේශක මණ්ඩලයේ සභාපති මහාචාර්ය සමන්ත හේරත් යන මහත්වරුන් සහ විද්වතුන්, කලාකරුවන් ඇතුළු පිරිසක් සම්මාන උලෙළට එක් ව සිටියහ."
    },
    {
        "content": "කොළඹ නගරයේ ඉදි කෙරුණු දැවැන්ත සංවර්ධන ව්‍යාපෘතියක් වූ නෙළුම් කුළුණ අද (16) සවස ජනාධිපති මෛත්‍රිපාල සිරිසේන මහතාගේ ප්‍රධානත්වයෙන් ජනතා අයිතියට පත් කෙරිණි. නෙළුම් පොහොට්ටුවක හැඩයකින් යුතු නෙළුම් කුලුන මීටර් 300ක් නොහොත් අඩි 1167ක් උස දකුණු ආසියාවේ විශාලතම සම්ප්‍රේෂණ කුලුණ ලෙස කොළඹ නෙළුම් කුළුණ හැඩින්විය හැක. කලකට පෙර කොළඹ විශාලතම ගොඩනැගිල්ල ලෙස නම් දැරූ පිට්ටු බම්බුව නමින් හැදින්වූ ලංකා බැංකු ගොඩනැගිල්ලද, පසුව එම ස්ථානය දිනාගත් ලෝක වෙළද මධ්‍යස්ථානයද පරදවමින් කොළඹ අහස සිඹිමින් නැග සිටින්නේ නෙළුම් කුලුණයි. නෙළුම් කුලුනේ ඉදිකිරීම් ඇරඹෙන්නේ 2008 වසරේදීයි. පෑලියගොඩ ඉංජිනේරු සංස්ථා වැඩබිමට අයත් හෙක්ටයාර දහයක භූමියක ශ්‍රී ලංකා විදුලි සංදේශ නියාමන කොමිසමට බහුකාර්ය විදුලි සංදේශ කුලුනක් ඉදිකිරීමට තීන්දු කර තිබූ අතර ඒ සදහා පරීක්ෂණ කටයුතු ආරම්භ විය. එම භූමියේ කුඩා දිය පොකුණක ඉහළට මතුවී තිබූ නෙළුම් මලක් දැකීමෙන් පසු යෝජිත කුලුන නෙළුම් දණ්ඩක් හා නෙළුම් මලක් ලෙස නිර්මාණය කිරීමේ අදහස ඔවුන්ට මතුවිය.එයට සියල්ලන්ගේම අනුමැතිය හිමිවී ඉන්පසු එහි සංකල්පමය සැලසුම් සියල්ල නෙළුම් දණ්ඩක් හා එහි ඉහළ කෙලවරේ වූ නෙළුම් මලක හැඩය ගන්නා ලදී. කෙසේ වෙතත් මුලින් තෝරාගත් පෑලියගොඩ ප්‍රදේශයට නෙළුම් කුලුන හිමිකර ගැනීමේ වරම් නොලැබුණු අතර එය නගරයෙහි සංචාරය කරනා කාගේත් නෙත් සිත් පැහැර ගන්නා මනරම් දසුනක් වශයෙන් කොළඹ නගරයට හිමි වෙයි. නෙළුම් කුළුණ විවෘත කිරීමේ අවස්ථාවට සම්භාවනීය අමුත්තන් රැසක් එක් විය."
    },
    {
        "content": "නෙළුම් පොහොට්ටුවක හැඩයකින් යුතු නෙළුම් කුලුන මීටර් 300ක් නොහොත් අඩි 1167ක් උස දකුණු ආසියාවේ විශාලතම සම්ප්‍රේෂණ කුලුණ ලෙස අද ජනතා අයිතියට පත්වෙයි. කලකට පෙර කොළඹ විශාලතම ගොඩනැගිල්ල ලෙස නම් දැරූ පිට්ටු බම්බුව නමින් හැදින්වූ ලංකා බැංකු ගොඩනැගිල්ලද, පසුව එම ස්ථානය දිනාගත් ලෝක වෙළද මධ්‍යස්ථානයද (WTC) පරදවමින් අද කොළඹ අහස සිඹිමින් නැග සිටින්නේ නෙළුම් කුලුණයි. නෙළුම් කුලුනේ ඉදිකිරීම් ඇරඹෙන්නේ 2008 වසරේදීයි. පෑලියගොඩ ඉංජිනේරු සංස්ථා වැඩබිමට අයත් හෙක්ටයාර දහයක භූමියක ශ්‍රී ලංකා විදුලි සංදේශ නියාමන කොමිසමට බහුකාර්ය විදුලි සංදේශ කුලුනක් ඉදිකිරීමට තීන්දු කර තිබූ අතර ඒ සදහා පරීක්ෂණ කටයුතු ආරම්භ විය. එම භූමියේ කුඩා දිය පොකුණක ඉහළට මතුවී තිබූ නෙළුම් මලක් දැකීමෙන් පසු යෝජිත කුලුන නෙළුම් දණ්ඩක් හා නෙළුම් මලක් ලෙස නිර්මාණය කිරීමේ අදහස ඔවුන්ට මතුවිය.එයට සියල්ලන්ගේම අනුමැතිය හිමිවී ඉන්පසු එහි සංකල්පමය සැලසුම් සියල්ල නෙළුම් දණ්ඩක් හා එහි ඉහළ කෙලවරේ වූ නෙළුම් මලක හැඩය ගන්නා ලදී. කෙසේ වෙතත් මුලින් තෝරාගත් පෑලියගොඩ ප්‍රදේශයට නෙළුම් කුලුන හිමිකර ගැනීමේ වරම් නොලැබුණු අතර එය නගරයෙහි සංචාරය කරනා කාගේත් නෙත් සිත් පැහැර ගන්නා මනරම් දසුනක් වශයෙන් කොළඹ නගරයට හිමිවිය. අද දින ජනතා අයිතියට පත්වූ නෙළුම් කුලුන සම්පූර්ණයෙන්ම රජය සතු ගොඩනැගිල්ලක් වන අතර එය අයත් වන්නේ විදුලි සන්දේශ නියාමන කොමිෂන් සභාවටයි. මෙහි ඉදිකිරීම් පිරිවැය වන ඇමරිකන් ඩොලර් මිලියන 104.3 ක් හෙවත් රුපියල් බිලියන 12ක මුදල කුලුනෙන් ලැබෙන ආදායමෙන් ගෙවාදැමීමට නියමිතයි. නෙළුම් මල මගින් අර්ථ ගැන්වෙන්නේ ශ්‍රී ලංකා සංස්කෘතියෙහි නිර්මලත්වය, සශ්‍රීකත්වය සහ දියුණුවයි. මෙහි කුලුනේ පාදම සදහාද නෙළුම් මලක හැඩය යොදාගෙන තිබේ. නෙළුම් දණ්ඩක පැහැය ගන්නා කොළ පැහැයෙන් කුලුන වර්ණ ගන්වා ඇති අතර නෙළුම් පෙති වල රාමුව වානේ වලින්ද, එහි පෙති වීදුරු වලින්ද නිමවා ඇත. වෙනස් වන වර්ණයන්ගෙන් යුතු එල්.ඊ.ඩී. බල්බ වීදුරු පෙති සදහා සවිකොට ඇති අතර වෙසක්, අවුරුදු හා නත්තල් වැනි උත්සව කාල වලදී ඒ ඒ උත්සවයන්ට ගැලපෙන වර්ණයන්ගෙන් එම පෙති විචිත්‍රවත් කිරීමට නියමිතයි. මෙලෙස අලංකාරවත් ලෙස සකසා තිබීමත් විශේෂිතවූ ආලෝකකරණයත් නිසා රාත්‍රී කාලයේදී සැලකිය යුතු දුරක සිට නෙළුම් පොකුණ දැකගැනීමේ භාග්‍ය ජනතාවට හිමිවෙයි. නෙළුම් කුලුනේ කද නොහොත් නටුවේ සම්පූර්ණ උස අඩි 592කි. ඉන් පසුව පටන්ගන්නා නෙළුම් පොහොට්ටුවක කොටස තට්ටු 7කින් ඉදිකර ඇත. එය සකසා ඇත්තේ පහළ සිට ඉහලට පළමු හා දෙවැනි මහල් දෙක ගුවන්විදුලි හා රූපවාහිනී සම්ප්‍රේෂණ කටයුතු වෙනුවෙන් වෙන්කර ඇත. නෙළුම් කුලුනේ මධ්‍යයේ ගමන්කර ඉහළට ගිය විට හමුවන පොහොට්ටුවේ පළමු මහල් දෙක වෙන් වන්නේ විදුලි සන්දේශ හා සන්නිවේදන අංශ වෙනුවෙනි. එය සාමාන්‍ය ජනතාවට නැරඹිය නොහැකි විශේෂිත ආරක්ෂිත කලාපයකි. අධි තාක්ෂණික ගොඩනැගිල්ලක් ලෙස හැදින්වෙන නෙළුම් කුලුනේ එක් ගොඩනැගිල්ලක සිට එක් එක් මහල වෙත ගමන් කල යුතු වන්නේ ස්වයං අවසර පත්‍ර ක්‍රමවේදයක් ඔස්සේ වීමද ආරක්ෂාව වෙනුවෙන් ගෙන ඇති විශේෂිත පියවරකි. මෙය මුදලක් ගෙවා ප්‍රවේශපත්‍රයක් ලබාගැනීමෙන් ජනතාවට දැකබලාගැනීමේ වරම් හිමිවේ. අද දින ජනපතිතුමාගේ ප්‍රධානත්වයෙන් ජනතා අයිතියට පත්වෙන නෙළුම් කුලුනේ සමාරම්භක උළෙල සදහා විපක්ෂනායක මහින්ද රාජපක්ෂ මහතාද සහභාගී වීමට නියමිතයි.  මෙලෙස අධි තාක්ෂණික ක්‍රමවේද උපයෝගී කරගනිමින් අධි සුඛෝපභෝගී ලෙස නිමවා ඇති අද සුපිපෙන ආසියාවේ උසම නෙළුම, ශ්‍රී ලංකාව සංවර්ධනය කරා යන වේගවත් ගමනට ආශ්ර්වාදයක් වනු නොඅනුමානය."
    },
    {
        "content": "සෑම පුන් පොහෝ දිනකම දිවයිනේ ප‍්‍රසිද්ධ විහාරස්ථානයක් කේන්ද්‍ර කරගනිමින් පැවැත්වෙන සදහම් යාත‍්‍රා ධර්ම දේශනා මාලාවේ 54 වැනි දම් සභාව බිනර පුන් පොහෝ දින යෙදී ඇති   (13) දින ජනාධිපති ගරු මෛත‍්‍රීපාල සිරිසේන මැතිතුමාගේ සහභාගීත්වයෙන් මාතර අකුරැස්ස ගොඩපිටිය ජේතවන රජමහා විහාරස්ථානය කේන්ද්‍ර කරගනිමින් පැවැත්විණි.   විහාරස්ථානය වෙත ගිය ජනාධිපතිතුමා විහාරාධිපති, ගිරුවාපත්තුව ඇතුළු ගාලූ මාතර දෙපළාතේ ප‍්‍රධාන අධිකරණ සංඝනායක ධර්ම කීර්ති ශ‍්‍රී සරණපාල පූජ්‍ය අගලකඩ රතනපාල නාහිමිපාණන්වහන්සේ බැහැ දැක ආශිර්වාද ලබාගත්තේ ය. රුවන්වැල්ල දම්සක් විහාරයේ ප‍්‍රධාන අනුශාසක පූජ්‍ය ගම්පහ මහානාම ස්වාමීන්ද්‍රයන්වහන්සේ මෙවර ධර්ම දේශකයාණන් වහන්සේ වූ අතර, එම ධර්ම දේශනය ශ‍්‍රවණය කිරීමට ජනාධිපතිතුමා සහභාගි විය. දකුණු පළාත් ආණ්ඩුකාර හේමාල් ගුණසේකර, පාර්ලිමේන්තු මන්ත‍්‍රී ආචාර්ය විජේදාස රාජපක්ෂ යන මහත්වරුන් ඇතුළු දේශපාලන නියෝජිතයන් සහ ප‍්‍රදේශවාසී සැදැහැවතුන් විශාල පිරිසක් එක්ව සිටියහ."
    },
    {
        "content": "කොළඹ නගරය අලංකාරවත් කරමින් සහ ශ්‍රී ලංකාව දැවැන්ත සන්නිවේදන ශිෂ්ටාචාරයකට යොමු කරමින් දකුණු ආසියාවේ නවීනතම පහසුකම්වලින් සමන්විත උස ම කුලුන ලෙස ඉදිකෙරුණු කොළඹ නෙළුම් කුලුන ජනාධිපති ගරු මෛත්‍රිපාල සිරිසේන මැතිතුමා අතින් අද (16) පස්වරුවේ විවෘත කෙරිණි. මෙම උත්සව සභාව ඇමතූ ජනාධිපතිතුමා ප්‍රකාශ කළේ මෙම ඉදිකිරීම ශ්‍රී ලාංකීය සංනිවේදනයේ නව පරිවර්තනයක් මෙන් ම ගොඩනැඟිලි තාක්ෂණයේ නව පිම්මක් බවයි. ජාතික සම්පතක්, සංනිවේදනයේ පරිවර්තනයක් ලෙස මෙම එෛතිහාසික කාර්යභාරය පිළිබඳ සතුටු වනවා සේ ම, ඒ පිටුපස කතාව එතරම් සුන්දර නොවන බව ද ජනාධිපතිතුමා මෙහිදී අවධාරණය කළේය. ඇස්තමේන්තුගත වියදම රුපියල් බිලයන 19 ක් වූ නෙලුම් කුලුන ඉදිකිරීම සඳහා චීන EXIM බැංකුව රුපියල් බිලියන 16ක ණය ප්‍රමාණයක් සැපයීමට එකඟ වී තිබුණි. මෙකී ඉදිකිරීම සඳහා 2012-01-03 වන දින චීනයේ CEIEC සහ ALIT යන සමාගම් සහ විදුලි සංදේශ නියාමන කොමිසම අතර ත්‍රෛපාර්ශ්වීය ගිවිසුමක් ඇතිකර ගත් අතර ව්‍යාපෘතිය ආරම්භ කිරීම සඳහා ශ්‍රී ලංකා රජය රුපියල් බිලියන 02ක මුදලක් චීනයේ ALIT සමාගමට ප්‍රථමයෙන් ම අත්තිකාරමක් ලෙස ගෙවා ඇතත් එම රුපියල් බිලියන 02ක මුදලට සිදු වූ දෙයක් පිළිබඳව ද කිසිදු වාර්තාවක සඳහන් නොවන අතර සිදුකළ විමර්ශනවල දී එම සමාගම ව්‍යාජ එකක් බව ද අනාවරණය වී තිබේ. එහි ප්‍රතිඵලයක් ලෙස චීනයේ EXIM බැංකුවෙන් ලබාගැනීමට අපේක්ෂාවෙන් සිටි රුපියල් බිලියන 16ක ණය ප්‍රමාණය රුපියල් බිලියන 12කට සීමා විය. එහෙත් ඒ වන විටත් ලබාගෙන තිබූ එකී ණය මුදල සඳහා සෑම වර්ෂයක ම ණය වාරිකය ලෙස රුපියල් මිලියන 2400ක මුදලක් හෙවත් රුපියල් කෝටි 240ක මුදලක් ශ්‍රී ලංකාව ගෙවමින් සිටී. 2018 වසරට අදාළ ව ද ශ්‍රී ලංකාව එකී ණය වාරිකය වන රුපියල් කෝටි 240ක මුදල ගෙවා අවසන් කර ඇති අතර, එය තවත් වසර 10ක කාලයක් ඒ ආකාරයට ම වාර්ෂික ව ගෙවීමට සිදු ව ඇත. එමෙන් ම 2019 වර්ෂයට අදාළ ණය වාරිකයේ ප්‍රථම අර්ධය වන රුපියල් කෝටි 120ක මුදලක් මේ වන විටත් ගෙවා තිබේ. එමෙන්ම නෙලුම් කුලුනේ ඉදිරි ඉදිකිරීම් සඳහා තවත් රුපියල් කෝටි 300ක් අවශ්‍ය බව ද ජනාධිපතිතුමා පෙන්වා දුන්නේය. මහජන මුදලින් ඉදිකෙරුණු මෙම සම්පත ආරක්ෂා කර ගැනීමේ වගකීම ද මෙහිදී අවධාරණය කළ ජනාධිපතිතුමා කියා සිටියේ නෙලුම් කුලුනේ ඉදිරි ඉදිකිරීම් සහ නඩත්තු කටයුතු වෙනුවෙන් එය රාජ්‍ය සමාගමක් බවට පත්කිරීමට කටයුතු කරන බවයි.ඒ සඳහා අධ්‍යක්ෂ මණ්ඩලයක් පත්කර පෞද්ගලික සමාගමක ස්වරූපයෙන් කටයුතු කරන රාජ්‍ය සමාගමක් ලෙස පවත්වාගෙන යාමට කටයුතු කරන බව ද ජනාධිපතිතුමා සඳහන් කළේය. අද දිනයේ විවෘත කෙරුණු නෙථම් කුලුනෙහි පාදමේ විශ්කම්භය මීටර් 45න් යුතු වන අතර, මීටර් 356 ක උසකින් යුක්තය. කුලුනේ ප්‍රධාන අංගය සන්නිවේදනය වන අතර කුලුනේ ඉහළ ඉදිකර ඇති ඇන්ටනා ආවරණයේ මු`ඵ දිග මීටර් 90ක් පමණ වේ. එම ඩිජිටල් ඇන්ටනාව උතුරට කි.මි. 60ක් හා දකුණට කි.මි. 60 සහ නැගෙනහිරට කි.මි. 50 හා බටහිරට කි.මි. 15ක් ආවරණය කෙරේ. මින් රූපවාහිනී සමාගම් 20 ක් ගුවන් විදුලි එෆ්.එම්. විකාශන සමාගම් 50ක් සහ විදුලි සංදේශ ක්‍රියාකරුවන් සඳහා අවශ්‍ය පහසුකම් සැපයීමට සමත් වේ. මෙම කුලුන ඉදිකිරීමේ මූලික සැලසුම් 2008 වසරේ දී සැකසෙන අතර 2012 දී එහි ඉදිකිරීම් ආරම්භ කළ අතර ව්‍යාපෘතියේ ප්‍රධාන උපදේශකත්වය මොරටුව විශ්ව විද්‍යාලය වෙතින් ලැබිණි.ඉංජිනේරු විද්‍යාව, ව්‍යුහ ඉංජිනේරු විද්‍යාව, කොන්ක්‍රීට් තාක්ෂණය, උස් ගොඩනැගිලි කම්පන අධ්‍යාපන විද්‍යාව, විදුලි ඉංජිනේරු විද්‍යාව වැනි ක්ෂේත්‍රවල නිපුණතා සහිත ශ්‍රී ලාංකීය විද්වතුන්, ඉංජිනේරුවන් 70ක වඩා මේ සඳහා දායක වූ අතර රාජ්‍ය හා පෞද්ගලික විශ්ව විද්‍යාලවල ඉගෙනුම ලබන ඉංජිනේරු, සිසු සිසුවියන් සිය ගණනකට ක්ෂේත්‍ර පුහුණුව ලබාගැනීමට අනගි අවස්ථාවක් ද මේ හරහා උදා කෙරේ. නෙලුම් කුලුන ජාතියට දායාද කිරීම නිමිත්තෙන් සමරු මුද්දරයක් නිකුත් කිරීම ද ජනාධිපතිතුමා අතින් සිදු විය. නෙලුම් කුලුනට අදාළ වෙබ් අඩිවිය විවෘත කෙරුණේ ද ජනාධිපතිතුමා අතිනි. ජනාධිපතිතුමා චීන නියෝජිත පිරිස අතර සමරු තිළිණ හවුමාරුකර ගැනීම ද සිදු විය. කථානායක කරූ ජයසුරිය මහතා ඇතුළු පක්ෂ විපක්ෂ මැතිඇමතිවරු රැසක් ද, ජනාධිපති ලේකම් උදය ආර්.සෙනෙවිරත්න, ශ්‍රී ලංකා විදුලි සංදේශ කොමිෂන් සභාවේ සභාපති, ආරක්ෂක ලේකම් ජෙනරාල් ශාන්ත කෝට්ටේගොඩ යන මහත්වරුන් ඇතුලු රාජ්‍ය නිලධාරීන් ද , චීන තානාපතිවරයා ඇතුළු දෙස් විදෙස් ආරාධිත පිරිසක් මෙම අවස්ථාවට එක්ව සිටියහ."
    },
    {
        "content": "ඓතිහාසික සබරගමුව මහ සමන් දේවාලයේ ඇසළ පෙරහර මංගල්‍යය ජාතික උත්සවයක් බවට ප‍්‍රකාශ කිරීමේ මහෝත්සවය ජනාධිපති ගරු මෛතී‍්‍රපාල සිරිසේන මැතිතුමාගේ ප‍්‍රධානත්වයෙන්  (13) පස්වරුවේ සබරගමුව මහ සමන් දේවාල පරිශ‍්‍රයේ දී පැවැත්විණි. ඓතිහාසික සබරගමුව සමන් දේවාලයේ ඇසළ පෙරහර මංගල්‍යයේ අවසන් රන්දෝලි පෙරහර සබරගමුවේ අනන්‍යතාවය ප‍්‍රදර්ශනය කරමින් අද අභිමානවත් අයුරින් පැවැත්වේ. අද පස්වරුවේ එම පුද බිම වෙත ගිය ජනාධිපතිතුමා පළමුව ආගමික වතාවත්වල නිරත වූ අතර ඉන් අනතුරුව ශ‍්‍රී පාදස්ථානාධිපති පූජ්‍ය බෙන්ගමුවේ ධම්මදින්න නායක ස්වාමින්වහන්සේ බැහැ දැක ආශිර්වාද ලබා ගත්තේය. ඉන් අනතුරුව ඓතිහාසික සබරගමු මහා සමන් දේවාලයේ වාර්ෂික ඇසළ පෙරහර මංගල්‍යය ජාතික උත්සවයක් බවට පත්කරමින් ඊට අදාළ ප‍්‍රකාශය ඉදිරිපත් කරනු ලැබීය. සබරගමු උරුමයන්ට හිමිකම් කියන සමන් දේවාලයේ ඇසළ පෙරහර චිරාගත සම්ප‍්‍රදායානුකූල සිරිත් විරිත් හා දැකුම්කලූ සංස්කෘතික අංගයන්ගෙන් හෙබි උලෙළකි. සමන් දෙවි`දුන් මුල් කරගෙන පවත්වනු ලබන මෙම ඇසළ පෙරහරට කලක් තිස්සේ ගොඩනැඟුණු සම්ප‍්‍රදායන් රැසක් එක්ව තිබෙන අතර එම සංස්කෘතික වටිනාකම් රැකගනිමින් ජාතික උලෙළක් ලෙස මෙම පෙරහර මංගල්‍යය සාර්ථක කර ගැනීම වෙනුවෙන් ජනාධිපතිතුමාගේ මගපෙන්වීමෙන් එය ජාතික උත්සවයක් බවට පත්කිරීමට පියවර ගැනිණි. මෙම අවස්ථාව සනිටුහන් කරමින් සබරගමුව මහ සමන් දේවාලයේ බස්නායක නිලමේ මිගාර ජයසුන්දර මහතා විසින් ජනාධිපතිතුමා වෙත සිහිවටන තිළිණයක් ද පිළිගැන්වීය. ශ‍්‍රී පාදස්ථානාධිපති පැල්මඩුල්ල රජමහ විහාරාධිපති සබරගමුව පළාතේ ප‍්‍රධාන සංඝනායක සහ ඌවවෙල්ලස්ස විශ්වවිද්‍යාලයේ කුලපති පූජ්‍ය බෙන්ගමුවේ ධම්මදින්න නායක ස්වාමින් වහන්සේ ප‍්‍රමුඛ මහා සංඝරත්නය ද. සබරගමුව පළාත් ආණ්ඩුකාර ධම්ම දිසානායක, ශ්‍රී ලංකා නිදහස් පක්ෂ රත්නපුර ආසන සංවිධායක ප්‍රියන්ත කරුණාතිලක, නිවිතිගල ආසන සංවිධායක මියුරු භාෂිත ලියනගේ, කලවාන ආසන සංවිධායක සලිත කරුණාරත්න යන මහත්වරුන් ඇතුළු මහජන නියෝජිතයන් සහ සැදැහැවත් ජනතාව විශාල පිරිසක් මෙම අවස්ථාවට එක්ව සිටියහ."
    },
    {
        "content": "උගතුන් රට හැර යෑම වළක්වා ගැනීමට සහ රටින් බැහැරව සිටින වෘත්තීයවේදින් නැවත රටට ගෙන්වා ගැනීමට සැලසුම්සහගත වැඩපිළිවෙළක් අවශ්‍ය බව ජනාධිපතිතුමා පවසයි. ඒ සඳහා වූ යෝජනා ප්‍රවිණයන්ගෙන් සහ විද්වතුන්ගෙන් අපේක්ෂා කරන බව ජනාධිපතිතුමා ප්‍රකාශ කළේ ඊයේ (17) පස්වරුවේ කොළඹ, වාරිමාර්ග දෙපාර්තමේන්තු ශ්‍රවණාගාරයේ දී පැවැත්වුණු ශ්‍රී ලංකා ඉංජිනේරුවන්ගේ සභාවේ සමාරම්භක උත්සවයට එක් වෙමිනි. ඉංජිනේරුවන්, වෛද්‍යවරුන් සහ වෘත්තීයවේදින් රට හැර යෑම රටේ සංවර්ධනයට ප්‍රබල අභියෝගයක් බව මෙහි දී පෙන්වා දුන් ජනාධිපතිතුමා කියා සිටියේ නිදහස් සහ ප්‍රජාතන්ත්‍රවාදී රටක් ලෙස කිසිවෙකුට සීමා මායිම් පනවා නැතත් තමන්ගෙන් රටට ඉටුවිය යුතු වගකීම් පිළිබඳ සියලුදෙනා අවබෝධයෙන් කටයුතු කළ යුතු බවයි. ප්‍රශ්න ගැටලු ඇතත් ඒවා විසඳා ගනිමින් කෙටි කලක් හෝ තම රට සහ ජනතාව වෙනුවෙන් සේවය කිරීම විද්වතුන්ගේ වගකීමක් බව ද ජනාධිපතිතුමා පැවසීය. ශ්‍රී ලංකා ඉංජිනේරුවන්ගේ සභාව නිල වශයෙන් ස්ථාපිත කිරීම සහ ඉංජිනේරු සභාවේ නිල කාර්යාලය විවෘත කිරිම ද ජනාධිපතිතුමා අතින් සිදු කෙරිණි. ශ්‍රී ලංකාවේ ඉංජිනේරු හා තාක්ෂණික ක්ෂේත්‍රයන්හි නියාමන කටයුතු සඳහා පිළිගත් ආයතනික ව්‍යුහයක අඩුව සපුරාලමින් හා රටේ සංවර්ධනයට හා ඉදිරි ගමනට දැවැන්ත ශක්තියක් සපයමින් වසර 35ක පමණ දීර්ඝකාලීන උත්සාහයක ප්‍රතිඵලයක් ලෙස ශ්‍රී ලංකා ඉංජිනේරු සභාව පිහිටුවිමට පියවර ගැනිණි. ඒ මඟින් තැබු අපේක්ෂා රටේත්, ජනතාවගේත් යහපත වෙනුවෙන් සාර්ථික කර ගැනීමට හැකිවේවායි ද ජනාධිපතිතුමා සිය සුබපැතුම් පිරිනැමීය. එමෙන්ම සෑම වසරකම සැප්තැම්බර් 17 වන දිනය ශ්‍රී ලංකාවේ ඉංජිනේරුවන්ගේ දිනය ලෙස ප්‍රකාශයට පත් කිරීම ද මේ හා සමගාමීව ජනාධිපතිතුමා අතින් සිදු කෙරිණි.අතීතයේ සිටම වර්තමානය දක්වාත්, අනාගතයේදීත් සෞභාග්‍යවත් ශ්‍රී ලංකාවක් නිර්මාණය කිරීමේ මහඟු කර්තව්‍යයේ නියමු මෙහෙවරක නිරත වන සමස්ත ශ්‍රී ලංකා ඉංජිනේරු ප්‍රජාවට උපහාර පිණිස සහ ශ්‍රි ලංකාවේ ඉංජිනේරු සභාවේ ප්‍රථම නිල කාර්යාලය විවෘත කෙරුණු අද දිනය සනිටුහන් කරමින් මෙම දිනය ප්‍රකාශයට පත් කිරීමට කටයුතු කර තිබේ. ශ්‍රී ලංකා ඉංජිනේරුවන්ගේ සභාවේ නිල වෙබ් අඩවිය විවෘත කිරීම ද ජනාධිපතිතුමා අතින් සිදු විය. ශ්‍රී ලංකා ඉංජිනේරු සභාවේ සභාපති මහාචාර්ය එස්.බී.එස්. අභයකෝන්, ශ්‍රී ලංකා ඉංජිනේරු ආයතනයේ සභාපති ඉංජිනේරු මහාචාර්ය ටී.එම්. පල්ලෙවත්ත, ශ්‍රී ලංකා සංස්ථාගත ඉංජිනේරු ආයතනයේ සභාපති ඉංජිනේරු පී.ඒ.ඩී.ආර්. චන්ද්‍රසිරි, තෘතිය හා වෘත්තීය අධ්‍යාපන කොමිසමේ සභාපති මහාචාර්ය දයන්ත එස්.විජේසේකර යන මහත්වරුන් වෙත ශ්‍රී ලංකා ඉංජිනේරු සභාව මඟින් පිරිනමන ලද සහතික පිළිගැන්වීම සිදු වුයේ ද ජනාධිපතිතුමා අතිනි. ජනාධිපතිතුමා වෙනුවෙන් ද විශේෂ සමරු තිළිණයක් පිළිගැන්විණි. පාඨලී චම්පික රණවක, පී.හැරිසන් යන අමාත්‍යවරුන් ද, මහවැලි සංවර්ධන හා පරිසර අමාත්‍යාංශයේ ලේකම් අනුර දිසානායක මහතා ඇතුළු රාජ්‍ය නිලධාරින් සහ ක්ෂේත්‍රයේ ප්‍රවිණයන් රැසක් මෙම අවස්ථාවට එක්ව සිටියහ."
    },
    {
        "content": "මාතලේ මහනගර සභාව, මාතලේ බෞද්ධ මන්ධිරය යන ආයතන වල සහයෝගය ඇතිව දිස්ත්‍රික් සාහිත්‍යකලා සංසදය සහ මහතලා සාහිත්‍ය අනුකමිටුව මගින් සංවිධානය කරන මහතලා සාහිත්‍ය කලා මහෝත්සවය 2019 සැප්තැම්බර් 27,28,29,30 දිනවල පැවැත්වෙන බව දිස්ත්‍රික් සාහිත්‍ය කලා සංසදයේ සභාපති ගාමිණි නිශාන්ත කරුණාරත්න මහතා පැවසීය. මෙවර මහතලා සාහිත්‍ය කලා මහෝත්සවය, නවග්‍රන්ථ එලි දැක්වීම්, පොත් ප්‍රදර්ශන,, පාඨක සමාජ තරඟ ආදි පූර්ව වැඩසටහන් ද සහිතව සිව්වන වරටත් පැවැත්වෙන අතර සැප්තැම්බර් 27 වන දින පෙ.ව 9. 00 මහතලා පොත් වසන්තය පොත් දැක්ම නගරාධිපති දේශමාන්‍ය ඩල්ජිත් අලුවිහාරේ මහතාගේ ප්‍රධානත්වයෙන් විවෘත කෙරේ. එදින ප.ව.2.00 මහජන පුස්තකාල පාඨක සමාජ තරගාවලියේ ජයග්‍රාහිකයින්ට ත්‍යාග සහ සහතික පත් පිරිනැමීම නාගරික පුස්තකාල පරිශ්‍රයේ දී සිදු කෙරේ. සැප්තැම්බර් 28 පෙ. ව 09. 00. සෝමරත්න හරස්ගමගේ සචේතන කතාවක්, සිල්ගත් සිතක්, ගම බැබලවූ වීරයෝ කෘති ඇසුරු කොට ගෙන සිංහල ප්‍රබන්ධ සාහිත්‍යයේ නව ප්‍රවණතා යනුවෙන් පේරාදෙණිය විශ්ව විද්‍යාලයේ ජ්‍යේෂ්ඨ කථිකාචාර්ය මහින්ද රත්නායක මහතා විසින් විශේෂ සාහිත්‍ය දේශනයක් මාතලේ ප්‍රාදේශිය ලේකම් කාර්යාල ශ්‍රවණාගාරයේදී පැවැත්වීමට නියමිතය . සැප්තැම්බර් 29 දින ප. ව.01.00 මාතලේ දිසා ලේකම් කාර්යාලයීය ශ්‍රවණාගාරයේදී ඉන්දු මංචනායකගේ පුංචි ළමයි මල්වගේ (ළමා කෘතිය) එළි දැක්වෙන අතර එහිදි සිංහල ළමා සාහිත්‍ය පිළිබද පේරාදෙණිය විශ්ව විද්‍යාලයේ හිටපු මහාචාර්ය පියසීලී විජේමාන්ත මහත්මිය විසින් සාහිත්‍ය දේශයක් පැවැත්වීමට නියමිතය .මෙම උත්සවයේ සාමාප්ති දින උත්සවය සිංහල සාහිත්‍යයේ බෞද්ධ ලකුණ තේමාව යටතේ සැප්තැම්බර් 30 ප. ව.1. 00 මාතලේ හෝටල් පාසල් ශ්‍රවණාගාරයේ දී පැවැත්වීමට නියමිතය. මෙහිදී සිංහල ගීත සාහිත්‍යයේ බෞද්ධ ලකුණ තේමාව යටතේ රුවන්වැලි මහා විහාරයේ විහාරාධිපති ප්‍රවීණ ගීත රචක පුජ්‍ය පල්ලේගම හේමරතන නායක හිමිපාණන් වහන්සේ විසින් ද සිංහල ගද්‍ය සාහිත්‍යයේ බෞද්ධ ලකුණ තේමාව යටතේ රජරට විශ්ව විද්‍යාලයේ මානව ශාස්ත්‍ර අංශයේ අංශාධිපති ආචාර්ය ඔලගන්වත්තේ චන්දසිරි හිමිපාණන් වහන්සේ විසින් ද දේශන පැවැත්වීමට නියමිතය. මෙම උත්සවයේ සම්භාවනීය ආරධිතයින් ලෙස මධ්‍යම පළාත් ආණ්ඩුකාර  රජිත් කීර්ති තෙන්නකෝන් මහතා සහ උතුරු මැද පළාත් ආණ්ඩුකාර ගරු සරත් ඒකනායක මහතා ද සහභාගී වීමට නියමිතය. සාහිත්‍ය කලාවන්ට ඇලුම් කරන සහෘද ප්‍රජාවට මෙම මහතලා සාහිත්‍යකලා මහෝතසවයට සහභාගී වනලෙස මහතලා සාහිත්‍ය අනු කමිටුව ගෞරවයෙන් ආරාධනා කරයි."
    },
    {
        "content": "පසුගිය 12 වන දින බූස්ස බන්ධනාගාරයේ රඳවා සිටින මොහාමඩ් නජීම් මෙහොමඩ් හෙවත් කංජිපානි ඉම්රාන් පාතාල රැඳවියාට ලබාදීම සඳහා රැගෙන ගිය ජංගම දුරකථන දෙකක් හා චාජර් දෙකක් සොයාගත් බූස්ස බන්ධනාගාරයේ සහකාර බන්ධනාගාර අධිකාරි එල්.පී.එම්.කරුණාරත්න, බන්ධනාගාර නියාමකයින් වන ටී.ඕ.කේ.රත්නායක, ඒ.ඩී.ටී.කේ .ආරියදාස ,ඒ.ඩී.එල්.එන්.මෙන්ඩිස් ,ඒ.ජී.චමින්ද ජයසිරි, වයි.පී.එල්.සම්පත් යන නිලධාරීන් ඊයේ (2019.09.17) දින අධිකරණ හා බන්ධනාගාර ප්‍රතිසංස්කරණ අමාත්‍ය නීතිඥ තලතා අතුකෝරළ මැතිණිය විසින් අමාත්‍යාංශයේ දී විශේෂ ඇගයීමට ලක් කරමින් ඔවුන්ට ඇගයීම් සහතික ලබාදීම සිදු කරන ලදී. මෙහිදි අදහස් පළ කරමින් අධිකරණ අමාත්‍යතුමිය සහන් කළේ බන්ධනාගාර නිලධාරීන් සම්බන්ධව සමාජයේ පවතින වැරදි අවබෝධ නැති කිරීම සදහා මෙවැනි නිර්භීත නිලධාරීන් ඇගයීමට ලක් කිරීම හොද ක්‍රියාවක් බවයි.අමාත්‍යවරිය පැවසුවේ ඉදිරියේදීත් මෙවැනි දේ සිදු කරන නිලධාරීන් සදහා අමාත්‍යාංශය ලෙස අවශ්‍ය ඇගයීම් සිදු කර දිරි ගැන්වීම් ලබාදීමට අකටයුතු කරන බවයි.බන්ධනාගාර දෙපාර්තමේන්තුව විසින්ම බන්ධනාගාරයට එල්ල වී ඇති චෝදනා නිවැරදි කර ගැනීමට මෙවැනි ක්‍රියාවන් තුළින් හැකියාව ලැබෙන බවත්, රාජකාරීය නිවැරදි ලෙස ඉටු කරන අය දෙපාර්තමේන්තුවට වටිනා කමක් එක් කරනු ලබන බවත්, මත් ද්‍රව්‍ය මැඩලීම සදහා රජය ගෙන යන වැඩ සටහනට තවත් ශක්තියක් මේ තුළින් උදා වන බවත් අමාත්‍යවරිය වැඩිදුරටත් පැවසුවාය. මෙහිදී අදහස් දක්වමින් බන්ධනාගාර කොමසාරිස් ජනරාල් ජයසිරි විජයනාත් තෙන්නකෝන් මහතා සදහන් කළේ මෙම නිලධාරීන් ක්‍රියා කළ ආකාරය අනෙකුත් නිලධාරීන්ට ආදර්ශයක් බවයි.   එම ආදර්ශය ලබා ගෙන සෙසු නිලධාරීන්ද දෙපාර්තමේන්තුවේ කීර්තිනාමය ශක්තිමත් කිරීමට කටයුතු කරනු ඇතැයි විශ්වාස කරන බව ද කොමසාරිස් ජනරාල්වරයා සදහන් කළේය. අධිකරණ හා බන්ධනාගාර ප්‍රතිසංස්කරණ අමාත්‍යාංශයේ ලේකම් ජයන්ති විජේතුංග, බන්ධනාගාර කොමසාරිස් ජනරාල් ජයසිරි විජයනාත් තෙන්නකෝන්, බන්ධනාගාර කොමසාරිස් (පාලන) බන්දුල ජයසිංහ යන මහත්ම මහත්මින් ඇතුළු අමාත්‍යාංශයේ හා බන්ධනාගාර දෙපාර්තමේන්තුවේ නිලධාරීන් මෙම අවස්ථාවට සහභාගි විය."
    },
    {
        "content": "සැප්තැම්බර් මස 28 දිනට යෙදෙන තොරතුරු දැනගැනීමේ අයිතිය පිලිබඳ ජාත්‍යන්තර දිනයට සමගාමී ව ජනමාධ්‍ය අමාත්‍යංශය විසින් 2019 සැප්තැම්බර් 15 දින සිට ඔක්තෝම්බර් 15 වැනි දින දක්වා කාලය \"තොරතුරු මාසය\" ලෙස ප්‍රකාශයට පත් කොට ඇත. මෙම මාසය තුළ තොරතුරු දැනගැනීමේ පනත ආශ්‍රිත ක්‍රියාකාරකම් හි යෙදීමට සියලු රාජ්‍ය ආයතන වෙත උපදෙස් ලබා දෙමින් චක්‍ර ලේඛයක් නිකුත් කිරීමටත්, එයට සමගාමී ව දිවයින පුරා සියලුම ප්‍රාදේශීය ලේකම් කොට්ඨාස ආවරණය වන පරිදි සිවිල් පුරවැසියන් දැනුම්වත් කිරීමේ වැඩ සටහන් ක්‍රියාත්මක කිරීමටත් ජනමාධ්‍ය අමාත්‍යංශය පියවර ගෙන තිබේ. මෙයට අමතර ව 'ගමට තොරතුරු අයිතිය' මැයෙන් තොරතුරු දැනගැනීමේ (RTI) ජංගම සේවාවක් තෝරාගත් දිස්ත්‍රික්ක 05 ක ක්‍රියාත්මක කිරීමටත් කැබිනට් නොවන ජනමාධ්‍ය අමාත්‍ය රුවන් විජේවර්ධන මහතාගේ ඉල්ලීම පරිදි ජනාධිපති මෛත්‍රීපාල සිරිසේන මහතා විසින් ඉදිරිපත් කළ යෝජනාව සඳහා අමාත්‍ය මණ්ඩල අනුමැතිය ලැබී ඇත."
    },
    {
        "content": "සබරගමු විශ්වවිද්‍යාලයෙහි  වෛද්‍ය පීඨයක් ස්ථාපනය කිරීම සඳහා සහනදායී කොන්දේසි යටතේ සෞදි රියාල් මිලියන 187.5(ආසන්න වශයෙන් ඇමරිකානු ඩොලර් මිලියන 50) ක් ලබා දීමට   සෞදි අරමුදල සිය එකඟතාවය ලබා දී ඇතැයි මුදල් අමාත්‍යංශය නිෙව්දනයක් නිකුත් කරමින් සඳහන් කරයි.           අදාළ ගිවිසුම අද(18) දින මුදල් අමාත්‍යංශෙය්දී අත්සන් කර අැති අතර  ශ්‍රී  ලංකාව වෙනුවෙන් මුදල් අමාත්‍යාංශයේ ලේකම් ආචාර්ය ආර්.එච්.එස්.සමරතුංග මහතා අත්සන් කළ අතර  සංවර්ධනය සඳහා වන සෞදි අරමුදල (SFD) වෙනුවෙන් එහි නියෝජ්‍ය සභාපති හා කළමණාකාර අධ්‍යක්ෂ  කලීඩ් සුලෙයිමන් අල්කුඩෙයිරි  මහතා අත්සන් කරන ලදි. සබරගමුව විශ්වවිද්‍යාලයේ ‍වෛද්‍ය පීඨයක් ස්ථාපනය කිරීම සඳහා ශ්‍රී ලංකා රජය විසින් දැනටමත් අනුමැතිය ලබා දී ඇති අතර, ඒ සඳහා අවශ්‍ය  ප්‍රතිපාදන 2017 අයවැය මඟින් වෙන් කර ඇත. එසේම, ‍වෛද්‍ය පීඨය සඳහා ඇතුළත් කර ගන්නා පළමු කණ්ඩායම මේ වනවිට ද ලියාපදිංචි කර ඇත.        රජයේ ප්‍රතිපත්ති රාමුව වන “දැක්ම 2025” ට සමගාමීව, අධ්‍යාපන, නිපුණතා සංවර්ධනය හා සෞඛ්‍යය  ආරක්ෂණය වැනි සාමාජීය අවශයතා ලබාදීම හා වැඩිදියුණු කිරීම රජයේ සංවර්ධන වැඩපිළිවෙලහි ප්‍රධාන අංගයන් වේ. සෞඛ්‍ය, පෝෂණ හා දේශිය වෛද්‍ය අමාත්‍යාශයේ ඇති වාර්තාවලට අනුව ශ්‍රී ලංකාවේ ජනගහනය 100,000 ට සිටින වෛද්‍ය නිලධාරීන් සංඛ්‍යාව 77 කි. එසේ වුවද, ලෝක සෞඛ්‍ය සංවිධානයේ  වාර්තාවලට අනුව, ඇමරිකා එක්සත් ජනපදය, එක්සත් රාජධානිය හා කැනඩාව වැනි සංවර්ධිත රටවල ජනගහනය 100,000 ට සිටින වෛද්‍ය නිලධාරීන් සංඛ්‍යාව ශ්‍රී ලංකාවට වඩා ඉහළ අගයක් ගනී. තවද, රාජ්‍යය විශ්ව විද්‍යාල සඳහා බඳවාගැනීම ඉහළ  නැංවීම තුළින් තෘතියික අධ්‍යාපන පහසුකම්  පුළුල් කිරීමට අවශ්‍ය පියවර රජය ගනු ලබනු ඇත. සංවර්ධන ප්‍රතිලාභ  රටේ සෑම ප්‍රදේශයක් සඳහාම ව්‍යාප්ත කිරීමට රජය මගින් පරිශ්‍රමයක් දරන හෙයින්, රට තුළ ඉහළ ප්‍රමිතියෙන් යුතු  සෞඛ්‍ය පහසුකම් ඇතිකිරීම, ගුණාත්මක හා පුහුණුව ලත් සෞඛ්‍ය වෘත්තියක් ඇති කිරීම හා ඒකාබද්ධ විය යුතුය. 1981දී  සෞදි පදනම හරහා දෙවන ජල හා ජලාපවාහන ව්‍යාපෘතියට ඇමරිකානු එක්සත් ජනපද ඩොලර් මිලියන 30 ක ණය මුදලක් ලබාදීම මගින් ශ්‍රී ලංකා රජය හා සෞදි අරාබි රාජාණ්ඩුව අතර ආර්ථික සහයෝගීතාවය ආරම්භ විය. සංවර්ධනය සඳහා වන සෞදි අරමුදල මගින් සහනදායී ණය යටතේ මූල්‍යයනය කරන ලද  සංවර්ධන ව්‍යාපෘතීන් රටවල් දෙක අතර සහයෝගීතාවයේ සංධිස්ථාන වනු ඇත.  2018 වර්ෂය අවසන් වනවිට මාර්ග, සෞඛ්‍යය, වාරිමාර්ග, ප්‍රජා සංවර්ධනය හා උසස් අධ්‍යාපනය යන ක්ෂේස්ත්‍රයන් සඳහා ඇ.ඩො. මිලියන 386ක පමණ ණය ආධාර සෞදි අරමුදල මගින් ශ්‍රී ලංකාව වෙත ලබා දී ඇත."
    },
    {
        "content": "දිවයිනේ බරපතල සමාජ හා ආර්ථික ගැටළුවක් බවට පත් වී ඇති කලි කසළ රටට ඵලදායි සම්පත් ලෙස භාවිත කර ගත හැකි නව තාක්ෂණික ක්‍රමවේදයක් අනුගමනය කරමින් අරුවක්කාලු කසළ පවිත්‍රාගාර අංගනය මඟින් බහුවිධ සංවර්ධන ක්‍රියාවලියක් අරඹා ඇතැයි මහනගර හා බස්නාහිර සංවර්ධන අමාත්‍ය පාඨලී චම්පික රණවක මහතා අද (18) පාර්ලිමේන්තුවේ දී ප්‍රකාශ කළේය. මන්ත්‍රීවරුන්ගේ වාචික ප්‍රශ්න වලට පිළිතුරු දෙන අවස්ථාවේ දී පාර්ලිමේන්තු මන්ත්‍රී චමින්ද විජේසිරි මහතා විසින් අසන ලද ප්‍රශ්නයකට පිළිතුරු දෙමින් කසළ මඟින් ජනනය වන අපජලය විද්‍යාත්මක අන්දමින් බැහැර කළ හැකි ක්‍රමවේදයක් ද එමඟින් ක්‍රියාත්මක වන බව පැහැදිළි කළේය. කොළඹ නගරයේ ගොඩගසන කසළ සියල්ලම මෙම අරුවක්කාලු පවිත්‍රතා අංගනය වෙත දුම්රිය මඟින් ප්‍රවාහනය කිරීමේ කටයුතු මාර්තු මාසය වන විට ආරම්භ කිරීමට අපේක්ෂා කරන බව ද රණවක මහතා කිවේ ය. නාගරික කසළ සමස්තයක් ලෙස ප්‍රතිචක්‍රියකරණය කිරීමේ වැදගත්කම ද පෙන්වා දුන් ඇමතිවරයා මෙබඳු වැඩපිළිවෙලක් මිට පෙර නොපැවතීම නිසා නාගරික සංවර්ධන අධිකාරියට අයත් ව තිබූ මීතොටමුල්ල කසළ අංගනය මඟින් මහත් විනාශයක් සිදු වූ බව ද පෙන්වා දුන්නේය. එම භුමිය නිසි පරිදි නඩත්තු නොකිරීම නිසා ඇති වූ අර්බුදයෙන් ජිවිත 34 ක් විනාශ වූ බව ද පැවසූ රණවක මහතා කෙසේවුව ද, වත්මන් රජය යටතේ පීඩා විඳි මීතොටමුල්ල ප්‍රදේශයේ ජනතාවට සහන සළසමින් ඔවුන්ට උචිත නිවාස පහසුකම් සැලසීමට රජයට හැකි වූ බව ද ප්‍රකාශ කළේය."
    },
    {
        "content": "ෙනළුම් කුළුෙණ් ඉදිකිරීම් සම්බන්ධෙයන් පූර්ණ පරීක්ෂණයක් සිදු කිරීමට අද(18) පාර්ලිෙම්න්තු සංකිර්ණෙය්දී රැස් වූ ෙපාදු ව්‍යාපාර පිළිබඳ කාරක සභාව තීරණය කෙළ්ය. ඒ් අනුව විදුලි සංෙද්ශ නියාමන ෙකාමිෂන් සභාව සහ ෙනළුම් කුළුණට අදාල අෙෙනකුත් අායතන ඉතා ඉක්මනින් ෙකා්ප් කමිටුව ෙවත කැඳවීමට තීරණය විය. විගණකාධිපතිවරයා දැනට කර අැති විගණන වාර්තාව පදනම් කරෙගන ඉක්මන් පරීක්ෂණයක් සිදු කළ යුතු බව අද රැස් වූ ඒහි සභාපති සුනිල් හඳුන්ෙනත්ති මහතා ප්‍රමුඛ ෙකා්ප් කමිටුව තීරණය කළේය"
    },
    {
        "content": "පවතින අයහපත් කාලගුණික තත්වයන් නිසා ඩෙංගු උවදුර ශීඝ්‍රයෙන් වර්ධනය වීම සලකුණු කරමින් ඩෙංගු රෝගීන් හතලිස් හයදහස් අටසිය අනූහය දෙනෙකු මේ වසරේ ජනවාරි 01 වැනිදා සිට ඊයේ (17) දිනය දක්වා වූ කාලය තුළ සොයාගෙන ඇති බව ජාතික ඩෙංගු මර්ධන ඒකකය සදහන් කරයි. පවතින වැසි සහිත කාලගුණික තත්වය හේතුවෙන් කොළඹ,ගම්පහ,කළුතර,ගාල්ල,මාතර,රත්නපුර සහ කෑගල්ල යන දිස්ත්‍රික්ක වල ඩෙංගු රෝගය තවදුරටත් ව්‍යාප්ත වීමේ අවදානමක් තිබේ. ජාතික ඩෙංගු මර්ධන ඒකකය පෙන්වා දෙන පරිදි මේ වර්ෂයේ ගෙවීගිය කාලය ඇතුළත කොළඹ දිස්ත්‍රික්කයෙන් ඩෙංගු රෝගීන් 9,798 ක් ගම්පහ දිස්ත්‍රික්කයෙන් ඩෙංගු රෝගීන් 7,540 ක් කළුතර දිස්ත්‍රික්කයෙන් ඩෙංගු රෝගීන් 4,572 ක් රත්නපුර දිස්ත්‍රික්කයෙන් රෝගීන් 2,221 ක් ගාල්ල දිස්ත්‍රික්කයෙන් ඩෙංගු රෝගීන් 4,740 ක් සහ කෑගල්ල දිස්ත්‍රික්කයෙන් රෝගීන් 1,302 ක් වාර්තා වී ඇත. වැඩිම ඩෙංගු රෝගීන් ප්‍රමාණයක්  වාර්තා වී ඇත්තේ කොළඹ දිස්ත්‍රික්කයෙන් ය."
    },
    {
        "content": "2019 අ ෙප්‍ර්ල් 21 වන දින ශ්‍රි ලංකාෙව් විවිධ ස්ථාන වල සිදු වූ ත්‍රස්තවාදී ප්‍රහාර පිළිබඳ ෙසායා බලා  පාර්ලිෙම්න්තුවට වාර්තා කිරීම  සඳහා වන පාර්ලිෙම්න්තු විෙශ්ෂ කාරක සභාවට සිය අවසන්  වාර්තාව ඉදිරිපත් කිරීම සඳහා ලබා දී අැති කාල සීමාව  2019 ඔක්ෙතාම්බර් 31  දින දක්වා දීර්ඝ කිරීමට අද (18) පාර්ලිෙම්න්තු අවසරය ලැබුණි. ඒ් සඳහා වන ෙයා්ජනාව සභානායක අමාත්‍ය ලක්ෂ්මන් කිරිඅැල්ල මහතා විසින් පාර්ලිෙම්න්තුවට ඉදිරිපත් ක ෙළ්ය."
    },
    {
        "content": "පසුගිය දින කිහිපයක සිට යුද්ධෙය්දී අාබාධිත රණවිරුවන් පිරිසක් විසින් , වයස අවුරුදු 55න් පසු හිමිවන විශ්‍රාම වැටුප ෙවනුවට ඔවුන්ෙග් වැටුප දිවි අැතිෙතක් ලබා ෙදන ෙලස ඉල්ලමින් සත්‍යග්‍රහයක් දියත් කර අැත. ෙම් පිළිබඳ නිෙව්දනයක් නිකුත් කරමින් යුධ හමුදා මාධ්‍ය ප්‍රකාශකවරයා අද(18) සඳහන් කරන්ෙන් සත්‍යග්‍රහය අාරම්භවන අවස්ථාව වන විට ඒම වැටුප් ෙගවීම සඳහා සිදුකල යුතු කාර්යාල පටිපාටින් අවසන් කර , තාක්ෂණික ගැටලු නිරාකරණය කර අමාත්‍ය මණ්ඩල අනුකමිටු වාර්තාවක් සකස් කරමින් සිටි අතර ඒය 16 වනදා සවස් වන විට අාරක්ෂක ෙල්කම්තුමා විසින් ජනාධිපති ෙල්කම් මාර්ගෙයන් අතිගරු ජනාධිපතිතුමා ෙවත ෙයාමු කිරීෙමන් අනතුරුව ඒය ජනාධිපතිතුමාෙග් අත්සනින් යුතුව  කැබිනට් මණ්ඩලය ෙවත ෙයාමු කර අැති බවයි. ඒලෙබන කැබිනට් සැසිවාරෙය්දී ඉහත සඳහන් කරුණ සැලකිල්ලට ගැනීමට නියමිත අතර ෙම් පිළිබඳව අාරක්ෂක ෙල්කම් සහ යුධ හමුදාපති විසින් ෙමම අබාධිත රණවිරුවන් දැනුවත් කර අැති බවත් ඔවුන්ද ෙම් පිළිබඳ ධනාත්මක ප්‍රතිචාර දක්වා අැති බවත් හමුදා මාධ්‍ය ප්‍රකාශකවරයා සඳහන් කරයි. මේ වන විටත් මෙම කටයුතු අවසන් අදියරේ සාර්ථකව සිදුවෙන නිසා ඒ සඳහා සාධාරණ කාලයක් ලබාදෙන ලෙසත් සාමකාමීව මෙම සත්‍යග්‍රහය අත්හරින ලෙසත් ඒ් මහතා වැඩිදුරටත් ඉල්ලා සිටිෙය්ය."
    },
    {
        "content": "2019 ජනාධිපතිවරණය එළැඹෙන නොවැම්බර් මස 16 වැනිදා පැවැත් ෙව්. ඒ් සඳහා නාම ෙයා්ජනා භාර ගැනීම ඔක්තෝබර් මස 7 වැනිදා පෙරවරු නවයේ සිට පෙරවරු 11 දක්වා රාජගිරිය සරණ පාෙර් පිහිටි මැතිවරණ ෙකාමිෂන් සභාෙව්දී සිදුකිරීමට නියමිතයි.මැතිවරණ ෙකාමිෂන් සභාව විසින් නිකුත් කරණ 2019 සැප්තැම්බර් 18 අංක 2141/25 දරණ අතිවිෙශ්ෂ ගැසට් නිෙව්දන ෙයහි ෙම් බව ප්‍රකාශයට පත් කර තිෙබ්"
    },
    {
        "content": "බාහිර උපාධිධාරීන් 4,178 කට අගමැති අතින් පත්වීම් ඊයේ (18) දිනයේදි අරලියගහ මන්දිරයේ දි සිදු කෙරිණි. රාජ්‍ය විශ්වවිද්‍යාලයන්හි බාහිර උපාධිධාරීන් 4,178 කට අභ්‍යාසලාභී පුහුණු නිලධාරීන් ලෙස පත්වීම් ලබා දීමට ජාතික ප්‍රතිපත්ති සහ ආර්ථික සැලසුම් පිළිබඳ අමාත්‍යවරයා වන අග්‍රාමාත්‍ය රනිල් වික්‍රමසිංහ මහතාගේ උපදෙස් පරිදි එම අමාත්‍යංශය විසින් කටයුතු කර ඇති බව අග්‍රාමාත්‍ය කාර්යාලයේ සංවර්ධන සන්නිවේදන ඒකකය ප්‍රකාශ කරයි. උපාධිධාරීන් 20,000 කට රජයේ අභ්‍යාසලාභී පත්වීම් ලබා දීම සඳහා අග්‍රාමාත්‍යවරයා විසින් කළ යෝජනාවකට 2018 වසරේ දී කැබිනට් මණ්ඩලයේ අනුමැතිය ලැබුණු අතර, එහි ප්‍රථම පියවර ලෙස 2018 අගෝස්තු මාසයේදී උපාධිධාරීන් 3,200 කට රජයේ පත්වීම් ලබා දෙන ලද බව නිවේදනය කෙරිණි. එහි දෙවන පියවර වශයෙන් 2019 අගෝස්තු මාසයේදී 12,133 දෙනෙකුට පත්වීම් පිරිනැමිනි. මෙම පත්වීම් අභ්‍යන්තර උපාධිධාරීන් සඳහා මුලිකත්වය දුන් අතර, බාහිර උපාධිධාරීන් 887 කට පමණක් පත්වීම් ලැබිණි. ඊයේ (18) දිනයේ දි පැවැති උත්සවයේදී තවත් බාහිර උපාධිධාරීන් 4,178 කට පත්වීම් ලබා දෙන ලදී. ඒ අනුව මේ වන විට උපාධිධාරීන් 19,511 දෙනෙකුට රජයේ පත්වීම් ප්‍රදානය කොට ඇත. තවත් පත්වීම් 489ක් ලබා දීමට නියමිත අතර, එම සංඛ්‍යාව නොයෙකුත් හේතු මත පත්වීම් නොලැබුණු සහ ඒ පිළිබඳව අභියාචනා ඉදිරිපත් කෙරුණු උපාධිධාරීන් වෙනුවෙන් වෙන් කොට ඇත. ඒ අතර වයස 43 සිට 45 දක්වා වන උපාධිධාරීන් පිළිබඳවද මෙම අභියාචනා ක්‍රියාවලියේදී සලකා බලනු ඇත."
    },
    {
        "content": "ෙවළඳ නැව් (සංෙශා්ධන) පනත් ෙකටුම් පත අද(18) පාර්ලිෙම්න්තුෙව්දී විවාදයට ගැනිණි. විවාදයට ඒක්ෙවමින් අමාත්‍ය සාගල රත්නායක මහතා ෙවෙෙළඳ නැව් කර්මාන්ත ෙය් වැඩිදියුණුව සඳහාත් නැවියන්ෙග් අාරක්ෂාව සහ සුභසාධනය ඉහළ නැංවීම සඳහාත් ෙමම පනත් ෙකටුම්පත ඉදිරිපත් කිරීෙම් අරමුණ බව කීය. බහාලුම් ප්‍රතිනැව්ගත කිරීම කාර්යක්ෂම කල යුතු බවත් ඒ් සඳහා ෙකාළඹ වරාෙය් නැෙගනහිර පර්යන්තය කඩිනමින් සංවර්ධනය කල යුතු බවත් ඒමගින් රජයට විශාල ලාබයක් ලැබිය හැකි බවත් ඒ් මහතා සඳහන් කෙළ්ය.වරාය අධිකාරියට ෙමෙතක් ගැඹුරු පර්යන්තයක් නැති බවත්  ඒ් සඳහා ජපන් රජෙයන් ණය මුදලක් ලබා ගැනීමට කැබිනට් අනුමැතිය අෙප්ක්ෂා කරන බවද ඒ් මහතා පැවසීය. මීට සාෙප්ක්ෂව බටහිර පර්යන්තයද සංවර්ධනය කිරීමට කටයුතු කරන බව කී අමාත්‍යවරයා මීට සාෙප්ක්ෂව වරාය අාශ්‍රිත මාර්ගද සංවර්ධනය කිරීමට පියවර ගන්නා බව සඳහන් කෙළ්ය. විවාදයට ඒක් වූ පාර්ලිෙම්න්තු මන්ත්‍රී උදය ප්‍රභාත් ගම්මන්පිල මහතා ශ්‍රී ලංකාව අාසියාෙව් සැබෑ නැව් ෙක්න්ද්‍රය නිසා ෙවළඳ නැව් ශ්‍රී ලංකාවට ඉතා වැදගත් බවද මුහුෙද් අාරක්ෂාව තහවුරු කිරීම අැතුළු කාර්යයන් රැසක් ෙම් සංෙශා්දනයට අැතුලත් බවද කීය. පාර්ලිෙම්න්තු මන්ත්‍රී ෙෙවද්‍ය නලින්ද ජයතිස්ස මහතා විවාදයට ඒක්ෙවමින් වරායන් නිසි පරිදි කලමනාකරණය  කිරීමට රජය පියවර ගත යුතු බව කි්‍ය.රටට අාදායම් උත්පාදනය කිරීම සඳහා අපෙග් සම්පත් ප්‍රෙයා්ජනයට ගත යුතු බවද කීය. රාජ්‍ය අමාත්‍ය සුෙර්ෂ් වඩිෙවල් මහතා කතා කරමින් කඳුකරෙය් ජනතාවට ෙහාඳ අාර්ථිකයක් ෙහාඳ අධ්‍යපනයක් ලබා දීම අාණ් ඩුෙව් වගකීම බවද පැවසිය. පාර්ලිෙම්න්තු මන්ත්‍රි  මහින්ද අමරවීර මහතා කතා කරමින් හම්බන්ෙතාට වරාය තුලින් ර ෙට් දියුණුවට විශාල අාදායමක් ලබා ගැනීමට අ ෙප්ක්ෂා කල බව පැවසීය."
    },
    {
        "content": "\"නව යොවුන් වියේ දරුවා තාක්ෂණයත් සමඟ වෙනස් වෙනවා\" - එක්සත් ජාතින්ගේ  ජනගහන අරමුදලේ ශ්‍රි ලංකාවේ සහකාර  නියෝජිතවරිය පවසයි. නිරෝගිමත් බව,ආරක්ෂාව හා සතුටින් සිටිම යන දැක්මකින් යුතුව නව යොවුන්  හා යොවුන් දරුවන් සම්බන්ධයෙන් මාධ්‍ය තුලින් ක්‍රියාත්මක වන්නේ කෙසේ ද යන්න මාධ්‍ය වෘත්තිකයින් දැනුම්වත් කිරිමේ පුහුණු වැඩමුළුවක් අද (18) කොළඔ දි පැවැත්විණි.මෙය පවුල්  සෞඛ්‍ය කාර්යංශය හා එක්සත් ජාතින්ගේ ජනගහන අරමුදල (UNFPA) සංවිධානය කෙරිණි. 2030 වන විට දි බිලියනයක්  වන වයස අවුරුදු  65 වැඩි ජනතාව අතර  බිලියන 1.3 තරුණයින් වේ.මේ වන විට වන යොවුන්වියේ සිටින දරුවා  නව තාක්ෂණය ඔස්සේ තම ජිවිත රටා සම්පුර්ණයෙන් වෙනසකට බඳුන් වි ඇති බවත්,කෘත්‍රිම බුද්ධිය මේ වන විට ඉදිරියට පැමිණ ඇති බවත්,මාධ්‍ය තුලින් ලබා ගත් තොරතුරු තරුණ පරපුර   වෙත සම්ප්‍රේෂණය කිරිමේ දි එය නිසියාකාරය ලබා දෙන්නේ කෙසේ දැයි මෙහි දි සාකච්ඡා විණි.මෙහිදි අදහස් දැක් වු එක්සත් ජාතින්ගේ  ජනගහන අරමුදලේ ශ්‍රි ලංකාවේ සහකාර  නියෝජිත මදුෂා  දිසානායක මෙහෙවිය පැවසුවේ,මාධ්‍ය තුලින් ලබාදෙන තොරතුරු සම්බන්ධයෙන් අප හට අවබෝධයක් තිබිය යුතු බවයි. එක්සත් ජාතිනගේ ජනගහන අරමුදලේ අරමුණ වන්නේ,මාතෘ මරණ ශුන්‍ය කිරිම,කාන්තාවන්ට එරෙහිව ප්‍රචණ්ඩත්වය ශුන්‍ය කිරිම,පවුල් සැලසුම් අවශ්‍යතාවය ශුන්‍ය කිරිමයි. එමෙන්ම තරුණ ප්‍රජාව මේ සම්බන්ධයෙන් දැනුම්වත් කිරිමයි.කෙසේ වුවද තොරතුරු ලබා දිම හා එම තොරතුර ලබා  ගැනිමේ ගැටලුවක් තිබෙන හෙයින් එය අවම කර ගනිමින් මාධ්‍ය තුලින් තරුණාගේ ආකල්ප වැඩිදියුණු කිරිම කටයුතු බව වැඩි දුරටත් පැවසුවාය. ලෝක ජනගහනයෙන් 1/6ක් අවුරුදු 15ත් 24 අතරේ තරුණ තරුණියන් වන අතර දියුණු වෙමින් පවතින රටවල ඉන් වැඩි පිරිසක් ජිවත් වේ.නව යොවුන් වියේ පසුවන තරුණ තරුණියන්  මේ වන විට සමාජ ජාලා  භාවිත කරන අතර මෙමගින් දරුවන් හා දෙමාපියන් විශාල අභියෝග රාශියකට මුහුණ දෙමින් සිටියි.මිට දශක කිහිපයකට පෙර තරුණ දරුවන් මුහුණු දුන් ගැටලුවලට  හාත්පසින් ම වෙනස් ගැටලු මේ හරහා නිර්මාණය වි තිබේ.විශේෂයෙන් ආහාර,සෞඛ්‍ය,මත්ද්‍රව්‍ය පිළිබඳ ආකල්ප හා සයිබර් ආරක්ෂණය සම්බන්ධයෙන් දරුවන් දැනුම්වත් කිරිම මෙහි දි වැදගත් වේ. නව යොවුන් වියේදි  දරුවන් සයිබර්  ආරක්ෂාව සම්බන්ධයෙන් වඩා  සැලකිලිමත් විය යුතු බවත්,විශේෂයෙන් මේ වන විට මුහුණු පොත(face book) හරහා සිදු වන ප්‍රචණ්ඩත්වය හා හිංසනයන්ගේ ඉහළ යාමත් සිදු ඇති බවයි.එය 5‍්% කි.මේ වන විට අන්තර්ජාලය නාගරික මට්ටමින් 9%ක් වන අතර ජංගම දුරකතන භාවිතය 87%ක් වේ.එමෙන් ම අන්තර්ජාලය හරහා දරුවන් ලෙසින් පෙනි සිටිමින් දරුවන් සමඟ සම්බන්ධ වෙමින් අපයෝජනයට හා අපහරණයට ලක් විමේ අවස්ථාවන් ඉහල ගොස් තිබේ.මේ සැම ක්‍රියාවක් සම්බන්ධයෙන් මාධ්‍යවල පළවන හා සීමා රහිතව අන්තර් ජාලය හරහා සංසරණය වන තොරතුරු හේතුවෙනි. මින් මිදි ම සඳහා  පවුල තුල මාධ්‍ය සැලසුමක් ඇති කිරිම වැදගත් බව මෙහි දි අදහස් දැක් වු බොරැල්ල රිජ්වේ ආර්යා ළමා රෝහලේ ළමා හා නව යොවුන්  මනෝ වෛද්‍ය විශේෂඥ අපේක්ෂා හේවාගීගන මහත්මිය පැවසුවාය.දරුවන්  වඩ වඩාත් දෙමාපියන් සමඟ වැඩි කාලයක් ගත කිරිමත් ,මාධ්‍ය භාවිතයෙන් තොර රාත්‍රි ආහාර වේලක් පමණක් හෝ ලබා ගැනිමත්,දෙමාපින් තාක්ෂණික අවබෝධයක් ලබා ගැනිමත්,දරුවන්ගේ හැසිරිම් රටා තේරුම් ගැනිම වැදගත් බවද ඇය කිවාය. මෙහි දි මාධ්‍යට ඇති විශාල වගකිම වන්නේ,නිවැරදි තොරතුරු අනවශ්‍ය කුතුහලයකින් තොරව,එහි ආදිනව උලුප්පමින් පළ කිරිම බව ද හේවාගීගන මහත්මිය සඳහන් කලාය. මේ අවස්ථාවට පවුල් සෞඛ්‍ය  කාර්යංශයේ  අධ්‍යක්ෂ ප්‍රජා වෛද්‍ය  විශේෂඥ  චිත්‍රමාලි ද සිල්වා මහත්මිය හා ප්‍රජා වෛද්‍ය  විශේෂඥ පාලිත කරුණාප්‍රේම මහත්මා ඇතුලු නිලධාන් පිරිසක් ද සහභාගි වුහ."
    },
    {
        "content": "“ළඟම පාසල හොඳම පාසල” වැඩසටහන යටතේ සිදු කෙරෙන තවත් එක් වැඩසටහනක් ලෙස  නව ත්‍රෛභාෂා පාසලක් ඉදි කිරීමට මුල්ගල තැබීම හෙට(20) මීරිගම දී සිදු කෙරේ.  කථානායක කරු ජයසූරිය මහතාගේ ඉල්ලීම මත ඉදිකෙරෙන මෙම පාසල සඳහා මුල්ගල තැබීමේ උත්සවය අග්‍රාමාත්‍ය රනිල් වික්‍රමසිංහ මහතාගේ ප්‍රධානත්වයෙන් පැවැත්වේ. නිදහස් ශ්‍රී ලංකාවේ ප්‍රථම අග්‍රාමාත්‍ය මහාමාන්‍ය ඩී.එස්.සේනානායක මැතිතුමාට ගෞරවයක් ලෙස දොන් ස්ටීවන් විද්‍යාලය නමින් මෙම පාසල නම් කෙරෙන අතර මෙය  අයත් වන්නේ මිනුවන්ගොඩ  අධ්‍යාපන කලාපයටය.  “ළඟම පාසල හොඳම පාසල” වැඩසටහන යටතේ ඉදි කරන ශ්‍රී ලංකාවේ දෙවැනි ත්‍රෛභාෂා අධ්‍යාපනය සහිත මිශ්‍ර පාසල වන මේ සඳහා ආයෝජනය කරන මුදල  රුපියල් මිලියන 1,141 කි.  අක්කර 12 ක භූමි භාගයක ඉදිවන මෙම පාසල වර්ෂ 2020 දී සිසු අයිතියට පැවරීමට යෝජිතය.  මෙහි  6 සිට 13 ශ්‍රේණි දක්වා පන්ති පැවැත්වීමට නියමිත අතර සුහුරු පන්ති කාමර ඇතුලු නවීන පහසුකම්වලින් මෙම පාසල සමන්විතවීම විශේෂත්වයකි."
    },
    {
        "content": "පාස්කු ප්‍රහාරය සම්බන්ධව විමර්ශනය කර වාර්තාවක් ඉදිරිපත් කිරීම සඳහා පත් කල පාර්ලිමේන්තු විශේෂ කාරක සභාව හෙට(20) දිනයේදී ජනාධිපති මෛත්‍රීපාල සිරිසේන මහතා හමු වී සාක්ෂි ලබා ගැනීමට නියමිතය. පාර්ලිමනේතු විශේෂ තේරීම් කාරක සභා සාමජිකයේකු සඳහන් කළේ හෙට(20) උදෑසන 10.00ට ජනාධිපති ලේකම් කාර්යාලය වෙත ගොස් ජනාධිපතිවරයාගෙන් සාක්ෂි ලබා ගන්නා බවයි. තේරීම් කාරක සභා අවසන් වාර්තාව ඉදිරිපත් කළ යුතු දිනය එළඹෙන ඔක්තොම්බර් මස 30 වන දින දක්වා කල් දමා ඇත. ඒ ඊයේ(18) දිනයේදී පාර්ලිමේන්තුවේදී යොමු කල යෝජනාවකට අනුවයි."
    },
    {
        "content": "රත්නපුර නව නගරයේ අක්කර 3ක භූමියක උසස් පෙළ දෙමළ මාධ්‍යයෙන් විද්‍යා හා ගණිත විෂය ධාරාවන් හැදෑරිමට හැකි නව විද්‍යාලයක්  ඉදි කිරිමට සියලු කටයුතු සුදානම් කර ඇතැයි  නිපුණතා සංවර්ධන හා වෘත්තීය පුහුණු  නියෝජ්‍ය ඇමති කරුණාරත්න පරණවිතාන මහතා අද(19) රජයේ ප්‍රවෘත්ති දෙපාර්තමේන්තු ශ්‍රවණාගාරයේ දි පැවැති මාධ්‍ය හමුවක දි පැවසිය. මේ සම්බන්ධයෙන් මහනගර හා බස්නාහිර සංවර්ධන ඇමති පාඨලි චම්පික රණවක මහතාගේ අනුමැතියෙන්  නාගරික සංවර්ධන අධිකාරයට අයත් රත්නපුර ප්‍රදේශයේ අක්කර 3ක භුමියක් ලබා ගැනිමට හැකි වු බව ද ඒ මහතා කීය. මෙම භුමියේ පාසල් ගොඩනැගිල්ල ඉදිකිරිම සඳහා විශාල මුදලක් වැය කිරිමට සිදු වේ.මෙයට මධ්‍ය ම රජයේ මුදල් වලට අමතරව  ඊට‍ෙපාඨලි චම්පික රණවක, මනෝ ගනේෂන් සහ පළනිදිගම්බරම් යන අමාත්‍යවරුන්ගේ අමාත්‍යාංශ මඟින් ද ප්‍රතිපාදන ලබා දිමට  එම ඇමතිවරුන්  කැමැත්ත පළකර තිබේ. රත්නපුරය, ගාල්ල,මාතර,මාතලේ,කළුතර,බදුල්ල,මොනරාගල යන දිස්ත්‍රික්කවල ජිවත්වන දෙමළ දරුවන් උසස් පෙළ දෙමළ මාධ්‍යයෙන් විද්‍යා හා ගණිතය හැදෑරිමට නුවරඑළිය,හැටන්,වව්නියා හා කොළඔ හෝ යාපනය යන  ප්‍රදේශවලට යා යුතු  බවත් මේ නිසා අවම වශයෙන් එක් දිස්ත්‍රික්කයකට දෙමළ මාධ්‍ය අංග සම්පුර්ණ එක් පාසලක් හෝ අවශ්‍ය  බව නියෝජ්‍ය ඇමතිවරයා පැවසීය. මෙම විදුහලේ ඉදිකිරිම් කටයුතු සඳහා පෞද්ගලික අංශයේ ව්‍යාපාරික ප්‍රජාවගේ ද සහයෝගය අපේක්ෂා කරන බව ද ඒ මහතා තවදුරටත් කීය. මේ අවස්ථාවට අග්‍රාමාත්‍ය සන්නිවේදන ඒකකයේ අධ්‍යක්ෂ නීතිඥ සුදර්ශන ගුණවර්ධන මහතා ඇතුළු නිලධාරින් හා මහජන නියෝජිතයින් පිරිසක් ද එක් විය."
    },
    {
        "content": "විශ්ව විද්‍යාල අනධ්‍යයන සේවක මණ්ඩලයේ ගැටළු විසඳීමට කඩිනමින් පියවර ගන්නා බව ජල සම්පාදන සහ උසස් අධ්‍යාපන අමාත්‍ය අමාත්‍ය රවුෆ් හකීම් මහතා පවසයි. ඒ මහතා මේ බව පැවසුවේ අද(19) පාර්ලිමේන්තුවේදී මන්ත්‍රීවරුන්ගේ වාචික ප්‍රශ්න වලට පිළිතුරු දෙන අවස්ථාවේ දී පාර්ලිමේන්තු මන්ත්‍රී ඩග්ලස් දේවානන්ද මහතා විසින් අසන ලද ප්‍රශ්නයකට පිළිතුරු දෙමිනි. ජල සම්පාදන හා ජල ප්‍රවාහන මණ්ඩලයේ සේවකයින් බඳවා ගැනීම සඳහා අද දින සිදු කරන සම්මුඛ පරීක්ෂණ නීත්‍යනුකූල බවද අමාත්‍යවරයා වැඩිදුරටත් සඳහන් කරන ලදී. අමාත්‍යවරයා මේ බව පැහැදිලි කර සිටියේ පාර්ලිමේන්ත්‍ර මන්ත්‍රී දිනේෂ් ගුණවර්ධන මහතා අසන ලද වාචික ප්‍රශ්නයකට පිළිතුරු දෙමිනි. තවද පාර්ලිමේන්තු මන්ත්‍රී එස්.සී මුතුකුමාරණ මහතා විසින් මුදල් අමාත්‍යංශයේ එන්ටර්ප්‍රයිස් ශ්‍රී ලංකා ප්‍රදර්ශනය පිළිබඳ කරන ලද වාචික ප්‍රශ්නයකට පිළිතුරු දෙමින් මුදල් අමාත්‍ය මංගල සමරවීර මහතා පැවසුවේ යාපනය දිස්ත්‍රික්කයේදී  පසුගිය දින 4ක් තිස්සේ ඉතා සාර්ථක ලෙස එන්ටර්ප්‍රයිස් ශ්‍රී ලංකා ප්‍රදර්ශනය පැවැත් වූ බවත් ලක්ෂ 2 කට ආසන්න ජනකායක් එය නැරඹීමට පැමිණි බවත් යුද්ධයෙන් පසු යාපනයේ පැවති සාර්ථකම ප්‍රදර්ශනය එම ප්‍රදර්ශනය බවත්ය. උතුරු නැගෙනහිර ආර්ථිකය දියුණු කරමින් මෙරට ආර්ථිකය ශක්තිමත් කර ගැනීමට මේ ප්‍රදර්ශනය ඔස්සේ හැකි වූ බවත්උතුරු පළාතේ  ප්‍රතිලාභීන්  2873කට ඉන් ප්‍රතිලාභ ලබා දී ඇති බවත් මොණරාගල ප්‍රදර්ශනයෙන් 2192කට සහ අනුරාධපුර දිස්ත්‍රික්කයේ 2398කට මින් ප්‍රතිලාභ හිමි වූ බවත් අමාත්‍යවරයා  සඳහන් කර සිටියේය. නව තරුණ ව්‍යවසායකයින්ට රුපියල් ලක්ෂ 15 දක්වා ණය මුදලක් මෙමගින් ලබා දෙන බවත් යාපනයේ තරුණ තරුණියන් රැසක් මෙම ප්‍රදර්ශනය සඳහා සහභාගී වු බවත් මුදල් අමාත්‍යවරයා වැඩිදුරටත් පැවසීය. තවද වාචික පිළිතුරු අපේක්ෂාවෙන් අසන ලද ප්‍රශ්නයකට පිළිතුරු දෙමින් අබාධිත රණවිරුවන්ගේ විශ්‍රාම වැටුප් ගැටළුව පිළිබඳව පූර්ණ අවධානය යොමු කර ඇති බවත්  අර්ධ අබාධිත තත්වයේ පසුවන රණවිරුවන්ටද විශ්‍රාම වැටුපට අමතරව මුදලක් ලබා දීමට ආරක්ෂක අමාත්‍යංශයෙන්ද යෝජනාවක් ඉදිරිපත් වී ඇති අතර ඒ පිළිබඳව ඉදිරියේදී සලකා බලන බවද මුදල් අමාත්‍යවරයා වැඩිදුරටත් සඳහන් කළේය."
    },
    {
        "content": "2015 සිට 2017 නොවැම්බර් මස දක්වා කාලපරිච්ඡේදය තුළ පුද්ගල පරිහරණය සඳහා ආනයනය කර එහෙත්, මෙතෙක් නිශ්කාශනය කරගත නොහැකිව හම්බන්තොට වරායේ රඳවා ඇති වාහන අයිතිකරුවන් හට එම වාහන නිශ්කාශනය කිරීම සඳහා සහන කාලයක් ලබාදීමට රජය තීරණය කර ඇතැයි මුදල් අමාත්‍යංශය නිවේදනයක් නිකුත් කරමින් සඳහන් කරයි. ඒ අනුව, තම පුද්ගලික පරිහරණය සඳහා තනි පුද්ගලයන් විසින් ආනයනය කිරීම සහ අදාළ ණයවර ලිපි ඔවුන්ගේ නමින් විවෘත කර ඇත්නම් සංශෝධිත බදු නොසලකා හරිමින් ණයවර ලිපි විවෘත කරන ලද අවස්ථාවේ පැවැති නිෂ්පාදන බද්ද ගෙවා එම වාහන නිශ්කාශනය කිරීමට අවසරය දෙනු ලැබේ. එමෙන්ම, වාහන ආනයනය කරනු ලබන සමාගමක් හෝ නියෝජිත ආයතනයක් හරහා තමන් වෙනුවෙන් වාහනයක් ආනයනය කරන ලද බවට තහවුරු කළ හැකි පුද්ගලයන් හටද එම සහන හිමිවේ. මේ යටතේ අදාළ වාහනය ආනයනය කිරීම සදහා ණයවර ලිපි විවෘත කළ අවස්ථාවේ පැවැති නිෂ්පාදන බද්ද පමණක් ගෙවා තම වාහන නිශ්කාශනය කර ගැනීම සඳහා වන අයදුම්පත්‍රය   වෙත ඔක්තෝබර් 31 වන දිනට පෙර යොමුකරන ලෙස ඉල්ලා සිටිනු ලැබේ. යෝජිත මෙම බදු සහන යටතේ ශ්‍රී ලංකා රේගුවෙන් නිශ්කාශනය කරනු ලබන සියලුම මෝටර් රථ රේගුවෙන් නිදහස් කළ දින සිට දින 30 ක් තුළ අදාළ වාහනය ආනයනය කරන ලද පුද්ගලයන්ගේ නමට ලියාපදිංචි කිරීම අනිවාර්ය වේ. රජය මගින් ලබාදී ඇති මෙම සහන පිළිබඳ වැඩි විස්තර, 2019 අගෝස්තු 08 වන දින අංක 2135/55 දරණ ගැසට් නිවේදනය මගින් සංශෝධිත පරිදි 2019 අප්‍රේල් 04 දින නිකුත් කරන ලද 2117/48  අතිවිශේෂ ගැසට් පත්‍රයේ සඳහන්ව ඇත."
    },
    {
        "content": "අයහපත් කාලගුණ තත්ත්වය හේතුවෙන් ගාල්ල, මාතර, කොළඹ, ගම්පහ සහ කළුතර යන දිස්ත්‍රික්කයන්වල පවුල් 11387ක පුද්ගලයින් 45,091ක් පීඩාවට පත්ව ඇති බව ආපදා කළමනාකරණ මධ්‍යස්ථානය පවසයි. වැසි සහිත කාලගුණික තත්ත්වයත් සමග දිස්ත්රික්ක පහක් සඳහා නායයෑම් පිළිබද පුර්ව අනතුරු ඇගවීම් නිවේදනයක් නිකුත් කිරීමටද ජාතික ගොඩනැගිලි පාර්යේෂණ සංවිධානය පියවර ගත්තේය. කළුතර, කැගල්ල, ගාල්ල, රත්නපුර සහ මාතර යන දිස්ත්රික්ක සඳහා මෙම අනතුරු ඇගවීමේ නිවේදනය නිකුත් කර ඇති අතර ජාතික ගොඩනැගිලි පර්යේෂන ආයතනය ලබා දුන් එම රතු නිවේදන තවදුරටත් වලංගු බවත් නාය යාම් ලක්ෂණ ඇති ප්‍රදේශ වලින් හැකි ඉක්මනින් ඉවත් වන ලෙසද ආපදා කළමනාකරණ මධ්‍යස්ථානය ජනතාවගෙන් ඉල්ලා සිටියි. දිවයිනේ බස්නාහිර, දකුණ, සබරගමුව සහා මධ්‍යම පළාත්වලට ඉදිරි පැය 24 තුළද මිලිමීටර් 200 ඉක්මවන වර්ෂා පතනයක් බලාපොරොත්තු විය හැකි බවත් එමෙන්ම වයඹ, උතුර , ඌව සහ නැගෙනහිර යන පළාත්වලට මිලිමීටර් 100ට වැඩි වර්ෂාපතනයක් බලාපොරොත්තු විය හැකි බවත් කාලගුණ විද්‍යා දෙපාර්තමේන්තුව සඳහන් කරයි. මේ අතර දිවයිනේ පළාත් රැසකට බලපා ඇති අධික වර්ෂාව තවදුරටත් බලාපොරොත්තු වන බවද කාලගුණ විද්‍යා දෙපාර්තමේන්තුව නිවේදනය කරයි.   එමෙන්ම කළු ගගේ මිල්ලකන්ද ජල මිණුම් ස්ථානයේ ජල මට්ටම සුළු ගංවතුර මට්ටමක් දක්වා පැමිණ ඇති අතර නිල්වලා ගගේ පානදුගම ජල මිණුම් ස්ථානයේ ජල මට්ටම මහ ගංවතුර මට්ටම ඉක්මවා ඇත. බද්දේගම සහ තවලම ජල මිණුම් ස්ථානවල ජල මට්ටම සුළු ගංවතුර මට්ටම ඉක්මවා තිබේ. පානදුගම ජල මාපකයේ ජල මට්ටම ගංවතුර මට්ටම ඉක්මවා ඇති හෙයින් අතුරලිය,අකුරැස්ස,හා මාලිම්බඩ ප්‍රාදේශීය ලේකම් කොට්ඨාසවල නිල්වලා ගග ආසන්න පහත්බිම්වල වෙසෙන ජනතාවට අවධානයෙන් සිටින ලෙස මාතර දිස්ත්‍රික් ආපදා කලමණාකරන මධ්‍යස්ථානය දැනුම් දෙයි. එමෙන්ම අපදා කළමණාකරණ මධ්‍යස්ථානය දිස්ත්‍රික් ලේකම්වරු,ආරක්ෂක අංශ සහ ග්‍රාමනිලධාරීන් හා එක්ව අවශ්‍ය සහන සේවා කටයුතු වල නියැලෙන බවද දන්වයි."
    },
    {
        "content": "පසුගිය සතියේ අමාත්‍ය මණ්ඩලය විසින් සම්මත කරගනු ලැබූ යෝජනාවකට අනුව, ඉරානයෙන් මෙරටට ආනයනය කරන ලද ඛනිජ තෙල් සඳහා ගෙවීමට ඇති මුදල් ශ්‍රී ලංකා තේ ඉරානයට අපනයනය කිරීම මඟින් ගෙවීම් පියවීමේ නව හුවමාරු ගෙවීම් ක්‍රමයක් නුදුරේ දී ම ක්‍රියාත්මක කිරීමට කටයුතු කරන බව වැවිලි කර්මාන්ත අමාත්‍ය නවින් දිසානායක මහතා පැවසිය. ඒ මහතා මේ බව පැවසුයේ ශ්‍රී ලංකා තේ මණ්ඩලයේ ශ්‍රවණාගාර පරිශ්‍රයේ දී අද (19) පැවති මාධ්‍ය හමුවක දී ය.   මෙම නව හුවමාරු ගෙවීම් ක්‍රමය Oil Tea barter system  ලෙසින් ක්‍රියාත්මක වන කෙටි කාලීන විසඳුමක් වන අතර ඒ හරහා ඛනිජ තෙල් ආනයනය කිරීමෙන් ශ්‍රී ලංකාව විසින් ඉරානයට ගෙවිය යුතු ඇමරිකානු ඩොලර් මිලියන 250 ක මුදල ගෙවීම සඳහා ශ්‍රී ලංකා තේ මණ්ඩලය හා ඛනිජ තෙල් සංස්ථාව එකතු වී ඉරානයේ තෙල් සමාගමක් සමඟ එකඟතාවයකට පැමිණ ශ්‍රී ලංකා තේ ඉරාන වෙළඳපලට නිකුත් කිරීම මෙම ගිවිසුම හරහා සිදු වන බව අමාත්‍යවරයා මෙහි දී පැහැදිළි කළේය.    ඒ අනුව මාසිකව ඩොලර් මිලියන පහක වටිනාකමින් යුතු තේ ප්‍රමාණයක් ඉරානයට යැවීම හරහා ගෙවිය යුතු ණය ප්‍රමාණය පියවන තෙක් ලබා දීමේ යාන්ත්‍රණයක් ලෙසින් කටයුතු කිරීමට පියවර ගන්නා බවත්, ඉරානයට ඇමරිකාවෙන් පනවා ඇති සම්බාධක හේතුවෙන් එරට ඇති ආර්ථික තත්ත්වයන් හමුවේ  ශ්‍රී ලංකා තේ වලට ඉරාන වෙළඳ පලේ ඇති ඉල්ලුම අඩුවෙමින් පවතින තත්ත්වයක මෙම Oil Tea barter system හරහා ශ්‍රී ලංකා තේ වෙළඳපල ඉල්ලුම වර්ධනය කරගැනීමට හැකිවනු ඇති බලාපොරොත්තු වන බවත්, මේ සඳහා ජාත්‍යන්තර මූල්‍ය ක්‍රමය මීට සම්බන්ධ නොවන බවත් අමාත්‍ය වරයා පැවසීය. මහාමාර්ග, මාර්ග සංවර්ධන හා ඛනිජ තෙල් සම්පත් සංවර්ධන අමාත්‍ය කබීර් හෂීම මහතා ද මෙම මාධ්‍ය හමුවේ දී අදහස් දැක්වූ අතර ශ්‍රී ලංකා තේ මණ්ඩලයේ සභාපති ලුසිල් විජේවර්ධන මහතා ද මෙම මාධ්‍ය හමුව සඳහා එක්ව සිටියේ ය."
    },
    {
        "content": "මේ දිනවල දිවයිනේ පවතින අයහපත් කාලගුණික තත්ත්වය හේතුවෙන් බස්නාහිර,දකුණ මධ්‍යම හා සබරගමුව යන පළාත්වලට ඇදහැළෙන අධික වර්ෂාව සැළකිල්ලට ගෙන දකුණු අධිවේගී මාර්ගයේ (කොළඹ, මාතර)  රිය ධාවන කටයුතුවලට ද යම් බාධාවන් එල්ලවන බැවින් දකුණු අධිවේගී මාර්ගය භාවිත කරන රියදුරන් වැසි සහිත මෙම කාලගුණික තත්ත්වයෙන් ආරක්ෂාකාරී ලෙස රිය ධාවනය කිරීම සඳහා (පැ.කි.මී.60) වේග සීමාව නොඉක්මවා හා රථයේ ප්‍රධාන විදුලි ලාම්පු ද දල්වා  Head Light) රිය ධාවන කරන ලෙස  ඉල්ලා සිටී. රටේ ඇති වී තිබෙන මෙම අයහපත් කාලගුණික තත්ත්වය නිසා සිදුවිය හැකි මාර්ග අනතුරු හා වෙනත් හදිසි ආපදා අනතුරු වළක්වා ගැනීම සඳහා ජනතාව වැඩි අවධානයකින් කටයුතු කළ යුතු අතර එම හදිසි අනතුරු  තත්ත්වයන් අවම කර ගැනීම සඳහා   හා අදාළ අංශ විසින් ලබා දෙන උපදෙස් පිළිපදින ලෙස ද දකුණු අධිවේගී මාර්ගය භාවිත කරන සමස්ත රියදුරන්ගෙන්   ඉල්ලා සිටී. කාලගුණ විද්‍යා දෙපාර්තමේන්තුව පෙන්වා දෙන ආකාරයට 2019 .09.23 වන දින පෙ.ව.8.30 සිට අද (24) දක්වා ගාල්ල දිස්ත්‍රික්කයේ වඳුරඹ, හියාරෙ සහ හික්කඩුව යන ප්‍රදේශවලට මි.මී.165 කට අධික වර්ෂාපතනයක් වාර්තා වී ඇති අතර එම වැසි සහිත කාලගුණික තත්ත්වය හෙට (25) රාත්‍රී දක්වාම පැවතිය හැකි බැවින් විශේෂයෙන් දකුණු අධිවේගී මාර්ගය භාවිත කරන රියදුරන් එම තත්ත්වයන් සැලකිල්ලට ගෙන පරීක්ෂාකාරී ලෙස රිය ධාවන කර අනතුරු වළක්වා ගන්නා මෙන් මාර්ග සංවර්ධන අධිකාරිය රියදුරන්ගෙන් ඉල්ලා සිටී."
    },
    {
        "content": "අද(24) පවතින කාළගුණ තත්වය පිළිබඳව රජයේ ප්‍රවෘත්ති දෙපාර්තමේන්තුව මගින් නිකුත් කළ නිවේදනය"
    },
    {
        "content": "අයහපත් කාළගුණය හේතුවෙන් ඇති විය හැකි ආපදා තත්වයන්ට මුහුණ දීම සඳහා පොලීසිය වශයෙන් විශේෂ ක්‍රියාමාර්ග රැසක් ගෙන ඇත. මෙහිදී පරිසර, නාවික හා ආපදා කළමණාකරන දිසාව ආපදාවන්ට මුහුණ දීම සඳහා සූදානම් කර ඇත. කළුතර ගාල්ල හා මාතර පොලිස් කොට්ඨාස වෙත මේ වන විටත් විශේෂ පුහුණුව ලැබූ පොලිස් ජීවිතාරක්ෂක හා ආපදා සහන නිලධාරීන් 50 බැඟින් 150 දෙනකු යොමු කර ඇති බව පොලිස් මාධ්‍ය ප්‍රකාශක පොලිස් අධිකාරී රුවන් ගුණසේකර මහතා සඳහන් කරයි. ඒ අනුව, පොලිස් නාවික කොට්ඨාසය සතු යාත්‍රා 50 ක් සහ ඔරු 35 ක් ද අදාළ කොට්ඨාස වෙත් යොමු කර ඇති බවත් සඳහන් කෙරිණි. හදිසි ආපදා තත්ත්වය ක දී 011-2587229 හෝ 011-2454576 දුරකථන අංක ඔස්සේ පරිසර නාවික ආපදා කළමනාකරණ දිසාව අමතන ලෙස පොලිසිය මහජනතාවගෙන් දැනුම් දෙයි."
    },
    {
        "content": "ජාතික ප්‍රතිපත්ති හා ආර්ථික කටයුතු , නැවති පදිංචි කිරීමේ හා පුනරුත්තාපන, උතුරු පළාත් සංවර්ධන හා යෞවන කටයුතු අමාත්‍යංශය , ජාතික තරුණ සේවා සභාව හා ශ්‍රී ලංකා යෞවන සමාජ සම්මේලනය එක්ව සංවිධිනය කරනු ලබන ජාතික යෞවන ක්‍රීඩා උළෙල - 2019 අයහපත් කාලගුණික තත්වය හේතුවෙන් දින නියමයක් නොමැතිව කල් දමා ඇති බව ජාතික තරුණ සේවා සභාවේ සභාපති/අධ්‍යක්ෂ ජනරාල් සුරනිමල රාජපක්ෂ මහතා පවසයි. එම උළෙල පැවැත්වෙන දිනය පසුව දැනුම් දෙන බව සභාපතිවරයා වැඩි දුරටත් පවසයි."
    },
    {
        "content": "යුද තත්ත්වය හේතුවෙන් ආබාධිත වූ රණවිරුවන්ට දිවි ඇති තෙක් වැටුප් ගෙවීමට ආරක්ෂක අමාත්‍යවරයා ලෙස ජනාධිපති මෛත්‍රීපාල සිරිසේන මැතිතුමා ඉදිරිපත් කළ කැබිනට් සංදේශයට කැබිනට් මණ්ඩලයේ අනුමැතිය හිමි ව තිබේ. ඒ අනුව යුද තත්ත්වය හේතුවෙන් ආබාධිත වූ ත්‍රිවිධ හමුදාව් පොලිසියේ සහ විශේෂ කාර්ය බලකායේ සියලු සාමාජිකයන්ට තමන් විශ්‍රාම ගිය පසුව ද ඔවුන්ගේ අවසන් වරට ලැබු වැටුපට සමාන වැටුපක් ඔවුන් ජීවත්ව සිටින තාක් කල් ලබා දීමට කැබිනට් මණ්ඩල අනුමැතිය හිමිව ඇත. ආබාධිත රණවිරුවන්ගේ දීර්ඝකාලීන ඉල්ලීමක් වූ මෙම ගැටලුව විසඳීම පිළිබඳ ජනාධිපති  මෛත්‍රීපාල සිරිසේන මැතිතුමා නිරන්තර අවධානයකින් කටයුතු කළ අතර ඒ අනුව අදාළ කැබිනට් සංදේශය සකස් කර පසුගිය සතියේ කැබිනට් මණ්ඩලය වෙත ඉදිරිපත් කෙරිණි. මුදල් අමාත්‍යාංශය ඉදිරිපත් කරන ලද සංශෝධනවලට යටත්ව අද දින ඊට කැබිනට් මණ්ඩල අනුමැතිය හිමි විය. අදාළ කැබිනට් සංදේශය මඟින් මෙම වැටුපට හිමිකම් කියන ආබාධිත රණවිරුවා මිය යාමෙන් පසු ඔහුගේ බිරිඳට හෝ වයස අවුරුදු 26ට අඩු දරුවන් සිටී නම් එම දරුවන්ට අදාළ වැටුප හිමිකර දීමට ද ජනාධිපතිතුමා විසින් යෝජනා කර තිබූ නමුත් මුදල් අමාත්‍යාංශයේ සංශෝධන අනුව කැබිනට් මණ්ඩල අනුමැතිය හිමිව තිබෙන්නේ අබාධිත රණවිරුවන්ට දිවි ඇති තෙක් වැටුප ලබාදීමට පමණි."
    },
    {
        "content": "දිවයිනේ නිරිත දිග කොටසේ දැනට පවතින තද වැසි තත්ත්වයේ තරමක අඩුවීමක් හෙට(26) දින සිට බලාපොරොත්තු විය හැකි බව කාලගුණ විද්‍යා දෙපාර්තමේන්තුව නිවේදනයක් නිකුත් කරමින් සඳහන් කරයි. කෙසේ වුවද අද(25) දින ද බස්නාහිර, දකුණ, සබරගමුව, මධ්‍යම සහ වයඹ පළාත්වල විටින් විට වැසි හෝ ගිගුරුම් සහිත වැසි ඇති වේ. බස්නාහිර, දකුණ සහ සබරගමුව පළාත්වල ඇතැම් ස්ථාන වලට මි.මී. 100 ට වැඩි තද වර්ෂාපතනයන් ද, මධ්‍යම සහ වයඹ පළාත්වල ඇතැම් ස්ථාන වලට මි.මී. 75ක පමණ තරමක් තද වර්ෂාපතනයන් ද ඇති විය හැක. දිවයිනේ සෙසු පළාත්වල, විශේෂයෙන් සවස් කාලයේ තැනින් තැන වැසි හෝ ගිගුරුම් සහිත වැසි ඇති විය හැක ගිගුරුම් සහිත වැසි සමග ඇතිවිය හැකි තාවකාලික තද සුළං වලින් සහ අකුණු මඟින් සිදුවන අනතුරු අවම කර ගැනීමට අවශ්‍ය පියවර ගන්නා ලෙස ජනතාවගෙන් කාරුණිකව ඉල්ලා සිටිනු ලැබේ."
    },
    {
        "content": "ඡන්ද අවභාවිතය වැලැක්වීමට මැතිවරණ කොමිසම මිය ගිය සහ විදේශගත වූවන්ගේ තොරතුරු ලබා ගනී ලබන ජනාධිපතිවරණ ඡන්ද විමසීමේදී ඡන්ද අවභාවිතය වැලැක්වීම පිණිස මැතිවරණ කොමිෂන් සභාව විසින් මිය ගිය හා විදේශගත ඡන්දදායකයින්ගේ තොරතුරු ලබා ගැනීමට පියවර ගෙන ඇත. ඒ අනුව 2018 වර්ෂ ඡන්ද හිමි නාමලේඛනයේ ඔබ ගෘහයේ නම් ඇතුළත් ඡන්දදායකයන් අතරින් 2019.10.01 දින වන විට මිය ගිය හෝ විදේශගත ඡන්දදායකයන්ගේ තොරතුරු 2019.10.05 දිනට පෙර පදිංචි ප්‍ර දේශයට අදාළ දිස්ත්‍රික් මැතිවරණ කාර්යාලයට හෝ ප්‍ර දේශයේ ග්‍රාම නිලධාරී වෙත දැනුම් දෙන ලෙස මැතිවරණ කොමිෂන් සභාව මහජනතාවගෙන් ඉල්ලා සිටියි."
    },
    {
        "content": "කොළඔ කොටුවේ සිට බෙලි අත්ත දුම්රිය ස්ථානය දක්වා \"දක්ෂිණ නගරාන්තර සිඝ්‍රගාමි \" නමින් නව නගරාන්තර දුම්රියක් ඊයේ (24) පස්වරුවේ ආරම්භ විය. මෙහි ආරම්භක සංඥාව ලබා දුන්නේ, ප්‍රවාහන සහ සිවිල් ගුවන්සේවා අමාත්‍ය අර්ජුන රණතුංග මහතා සහ ශ්‍රී ලංකාවේ ඉන්දීය මහකොමසාරිස් තරංජිත් සිං සන්ධු මහත්වරු විසිනි. මෙම දුම්රිය ඉන්දියාවෙන් ආනයනය කළ එස් 13 වර්ගයේ අති සුඛෝපභෝගි දුම්රියක් වන අතර දුම්රිය මරදානෙන් සවස තුනට පිටත් වන අතර, කොළඹ කොටුවට පස්වරු 03.10ට පැමිණෙන අතර මෙම දුම්රිය දුම්රිය බෙලිඅත්තට සවස 06.05 ළඟා විමට නියමිත වේ.. සෑම දිනකම උදෑසන 02.15ට බෙලිඅත්තෙන් ගමන් ආරම්භ කරන දුම්රිය කොළඹ කොටුවට උදෑසන 05.04ටද මරදානට 05.10ටද ළඟා වේ. මෙම දුම්රිය අලුත්ගම, අම්බලන්ගොඩ, හික්කඩුව, ගාල්ල, වැලිගම, මාතර, කැකණදුර, වැවුරුකන්නල යන දුම්රිය ස්ථානවල නතර කරනු ලැබේ. මෙම දුම්රියේ වායු සමනය කළ පළමු පංතියේ මැදිරියේ කලින් ආසන වෙන් කරවා ගැනිමේ පහසුකම් සලසා ඇති බව එම නිවේදනයේ වැඩිදුරටත් සඳහන් වේ."
    },
    {
        "content": "පවතින වැසි සහිත කාලගුණ තත්ත්වය හේතුවෙන් දිවයිනේ දිස්ත්‍රික්ක 08කට බලපෑම් එල්ල වී තිබේ. පවතින වැසි සහිත කාළගුණ තත්වය හේතුවෙන් පවුල් 20,815කට අයත් පුද්ගලයින් 80,007 දෙනෙකු පීඩාවට පත්ව සිටින බව ආපදා කළමනාකරණ මධ්‍යස්ථානය සදහන් කරයි. කොළඹ, ගම්පහ,ගාල්ල, මාතර, හම්බන්තොට, කළුතර, නුවර සහ කෑගල්ල යන දිස්ත්‍රික්ක වලට වැසි සහිත කාලගුණ තත්ත්වය හේතුවෙන් බලපෑම් එල්ල වී තිබේ. පුද්ගල මරණ 01ක් වර්තා වී ඇති අතර තුවාල ලැබූ පුද්ගලයින් ගණන 06කි. පූර්ණ නිවාස 27 ක් සහ අර්ධ නිවාස 334ක් හානියට පත්ව ඇත. මේ අතර කළු, ගිං සහ නිල්වලා යන ගංගා වල සහ අත්තනගලු ඔයේ ජල මට්ටම ද තවදුරටත් ඉහල යමින් පවතින බව වාරිමාර්ග දෙපාර්තමේන්තුව පවසයි. අද(25) දිනයේත් බස්නාහිර, දකුණ, සබරගමුව, මධ්‍යම සහ වයඹ යන පළාත්වල විටින් විට වැසි හෝ ගිගුරු සහිත වැසි ඇති විය හැකි බවයි කාලගුණ විද්‍යා දෙපාර්තමේන්තුව සඳහන් කරයි. දිවයිනේ නිරතදිග කොටසේ දැනට පවතින තද වැසි තත්ත්වයේ තරමක අඩුවිමක් හෙට දිනයේ සිට බලාපොරොත්තු වන බව කාලගුණ විද්‍යා දෙපාර්තමේන්තුව පවසයි. මේ වන විටත් නාවික හමුදාව විසින් සිවිල් වැසියන් 417 දෙනෙකු ආරක්ෂිත ස්ථානයන් වෙත ප්‍රවාහනය කිරීමට ද සමත්ව ඇති අතර, ගංවතුර හේතුවෙන් අවතැන්ව සිටි පුද්ගලයින් 18 දෙනෙකු බේරාගෙන ආරක්‍ෂිත ස්ථානයක් වෙත රැගෙන යාමට ද කටයුතු කරන ලදී. එමෙන්ම ඕනෑම හදිසි අවස්ථාවකදී යෙදවීම සඳහා සියළුම නාවික විධානයන් ආවරණය වන පරිදි තවත් හදිසි අවස්ථා කණ්ඩායම් රැසක් මේ වන විටත් නාවික විධානයන්හි සූදානමින් තබා ඇත. ඕනෑම ආපදා තත්ත්වයට මුහුණුදිම සදහා සියලු පොලිස් ස්ථාන දැනුවත් කර ඇති බවයි පොලිස් මාධ්‍ය ප්‍රකාශක පොලිස් අධිකාරි රුවන් ගුණසේකර මහතා සඳහන් කරයි. විපතට පත් ජනතාවට කඩිනම් සහන සැලසීමට අවශ්‍ය සියලු පියවර ගන්නා ලෙස අභ්‍යන්තර හා ස්වදේශ කටයුතු සහ පළාත් සභා හා පළාත් පාලන අමාත්‍ය වජිර අබේවර්ධන මහතා ඊයේ(25) ගාල්ල දිස්ත්‍රික් රාජ්‍ය නිලධාරීන්ට උපදෙස් ලබාදී ඇත."
    },
    {
        "content": "24)              ,    ,"
    },
    {
        "content": "බදුල්ල දිස්ත්‍රික්කයේ ක්‍රියාත්මක වන ‘රට වෙනුවෙන් එකට සිටිමු’ ජාතික වැඩ සටහනේ අද (සැප්. 25) තුන්වන දිනයයි. අද දිනය තුළ වැඩ සටහන් 418ක් දිස්ත්‍රික්කයේ ප්‍රාදේශීය ලේකම් කොට්ඨාශ 15 තුළ ක්‍රියාත්මක වීමට සැලසුම් කර ඇත. ජනාධිපති ලේකම් කාර්යාලය යටතේ පමණක් ග්‍රාම ශක්ති, වකුගඩු රෝග නිවාරණ, පෝෂණීය අහාර, මත්ද්‍රව්‍ය නිවාරණ හා දරුවන් සුරකිමු යන ක්ෂේත්‍ර යටතේ වැඩ සටහන් 163ක් ක්‍රියාත්මක වේ. ‘රට වෙනුවෙන් එකට සිටිමු’ ජාතික වැඩ සටහන මඟින් සැප්. 23 – 24 යන දෙදින තුළ ක්‍රියාත්මක කළ වැඩසටහන් තුළින් ප්‍රතිලාභ ලැබූ පුද්ගලයන් සංඛ්‍යාව 55000 ඉක්මවයි.  ඌව පළාත් සභාව, විවිධ රේඛීය අමාත්‍යාංශ, දෙපාර්තමේන්තු හා ව්‍යවස්ථාපිත ආයතන යටතේ සමාජ සංවර්ධන, ප්‍රජා සංවර්ධන, අධ්‍යාපන සංවර්ධන, යටිතල පහසුකම් සංවර්ධන යන ක්ෂේත්‍ර යටතේ අද දිනය තුළ තවත් වැඩ සටහන් 255ක් ක්‍රියාත්මක කරනු ලබයි. රට වෙනුවෙන් එකට සිටිමු ජාතික වැඩ සටහනේ දෙවන වූ ඊයේ (සැප්. 24) දිනය නිමාවන විට සියලුම රාජ්‍ය ආයතන එක්ව විවිධ ක්ෂේත්‍ර යටතේ තවත් වැඩ සටහන් රැසක් දියත් කෙරුණු අතර මෙයින් වැඩ සටහන් 419ක් ඉහළ සාර්ථකත්වයක් පැවතුණි. පසුගිය දෙදින තුළ ක්‍රියාත්මක කල වැඩසටහන්වල ඉහළ ජන සහභාගිත්වයක් පැවතීම විශේෂත්වයක් ලෙස දැකිය හැකියි."
    },
    {
        "content": "දකුණු පළාතේ ගාල්ල,මාතර  මෙන් ම කළුතර දිස්ත්‍රික්කවලට මිලිමිටර් 100කට ආසන්න ප්‍රමාණයේ වර්ෂාවක් අද (25) දින උදෑසන  8.30 වන විට වාර්තා වී ඇති බව කාලගුණ විද්‍යා දෙපාර්තමේන්තුවේ අනාවැකි අංශයේ  අධ්‍යක්ෂ අනුෂා වර්ණකුලසුරිය  මහත්මිය පැවසුවාය.  අද (25) ආපදා කළමණාකරණ අමාත්‍යංශයේදී පැවැති මාධ්‍ය හමුවදී අදහස් දක්වමින් ඇය ප්‍රකාශ කළේ, අද දිනද  මිලිමිටර් 75ක් පමණ වර්ෂාපතනයක් බලාපොරොත්තු විය හැකි බව යි. කෙසේ වුවද හෙට(26)  දිනයේ දී මෙහි අඩුවීමක් දක්නට ලැබෙන බවත්, අන්තර් මෝසම් සක්‍රිය විමෙන් අඩු වු වර්ෂා තත්ත්වය නැවත වර්ධනය විමේ හැකියාව ඇති බවත් ඇය සඳහන් කළාය. අන්තර් මෝසම සක්‍රිය විමෙන් හවස් කාලයෙ දි ගිගුරුම් සහිත වැසි ඇති විය හැකි බව ඇය වැඩිදුරටත් සඳහන් කළාය."
    },
    {
        "content": "යුද්ධය හේතුවෙන් ආබාධිත තත්ත්වයට පත් වූ ත්‍රිවිධ හමුදාවේ, පොලීසියේ සහ විශේෂ කාර්ය බලකායේ සියලු සාමාජිකයන් හට තමන් විශ්‍රාම ගිය පසුව ද ඔවුන්ගේ අවසන් වරට ලැබූ වැටුපට ම සමාන විශ්‍රාම වැටුපක් ඔවුන් ජීවත්ව සිටින තාක් කල් ලබා දීමට රජය තීරණය කර ඇතැයි  මුදල් අමාත්‍ය මංගල සමරවීර මහතා අද(25)  දින මුදල් අමාත්‍යංශයේ පැවති මාධ්‍ය හමුවකට එක්වෙමින් ප්‍රකාශ කළේය. එලෙසම මෙම රජය බලයට පත් වීමෙන් පසුව පොලීසිය හා ආරක්ෂක හමුදාවේ සියලු සාමාජිකයන්හට පසුගිය වසර 20ක් තිස්සේ නොදුන් සහන රැසක් අයවැය හරහා ලබා දීමට හැකි වූ බවද පෙන්වා දුන්නේය. ජනාධිපතිතුමා විසින් පත්කරන ලද එස්.රනුග්ගේ මහතාගේ ප්‍රධානත්වයෙන් යුත් රාජ්‍ය සේවයේ වැටුප් විෂමතා ඉවත් කිරීමේ කමිටු නිර්දේශ අනුව එම සියලු රාජ්‍ය නිලධාරින්ගේ වැටුප, ඊයේ (24) අමාත්‍ය මණ්ඩලය විසින් ගනු ලැබූ තීරණය අනුව 2020 ජනවාරි 01 සිට තව දුරටත් වැඩි කර ඇති බවද ඒ අනුව උදාහරණ ලෙස මෙම නව වැටුප් වැඩි කිරීම අනුව විධායක ශේණියේ නිලධාරියකුගේ ආරම්භක වැටුප රුපියල් 9,587කින් ද, අමාත්‍යාංශ ලේකම්වරයකුගේ වැටුප රුපියල් 23,975කින් ද වැඩි වේ. රාජ්‍ය සේවයේ පහළම සේවකයාගේ වැටුප රුපියල් 3,000කින් වැඩිවන අතර කළමනාකරණ සහකාරවරයකුගේ වැටුප රුපියල් 4,320කින් ද, සංවර්ධන නිලධාරියකුගේ වැටුප 5,040කින් ද, වැඩි වේ. මෙම සියලු වැඩි කිරීම් සිදු කර ඇත්තේ එම නිලධාරීන්ගේ වැටුප 2020 ජනවාරි වන විට 2015 ආරම්භක වැටුපට සාපේක්ෂව 107% ප්‍රතිශතයකින් වැඩ කර තිබීමට අමතරවයි. කෙසේ වෙතත් ඊයේ (24) අමාත්‍ය මණ්ඩලය විසින් තීරණය කරන ලද පඩි වැඩිවීමේ 50% ප්‍රතිශතය 2020 ජනවාරි සිට ගෙවන අතර ඉතිරිය 2021 ජනවාරි සිට ගෙවනු ලැබේ. මීට අමතරව ත්‍රිවිධ හමුදා නිලධාරීන්ට සහ සෙසු නිලයන්ට ගෙවනු ලබන දීමනා ද ඉහළ නැංවීම ක්‍රියාත්මක කළ බව කී අමාත්‍යවරයා එම නිලධාරීන්ගේ සහ සෙසු නිලයන්ගේ මාසික සලාක දීමනාව ඉකුත් ජනවාරියේ සිට ඉහළ නැංවීමට රජය පියවර ගත් බවද පෙන්වා දුන්නේය. ඒ අනුව නිලධාරීන්ගේ සලාක දීමනාව රුපියල් 23,231 දක්වා ද, සෙසු නිලයන්ගේ සලාක දීමනාව රුපියල් 19,350 දක්වා ද මේ වන විටත් ඉහළ නංවා ඇත. එයට අමතරව ත්‍රිවිධ හමුදා සාමාජිකයන් වෙත ගෙවනු ලබන ගෙවල් කුලී දීමනාව ද දෙගුණ කර ඇති අතර තවද යුධ, නාවික හා ගුවන් හමුදා සේවයේ රුපියල් 1000ක කමාන්ඩෝ දීමනාව රුපියල් 5000 දක්වා ඉහළ නංවා ඇත. එසේම අවුරුදු 20ක් තිස්සේ පොලීසියේ නිලධාරීන්ට අහිමිව තිබූ උසස්වීම් ක්‍රමවේදයක් හඳුන්වා දෙන ලද අතර 31,000කට අධික පොලිස් කොස්තාපල් සිට ප්‍රධාන පොලිස් පරීක්ෂක දක්වා නිලධාරීන්හට උසස්වීම් ක්‍රියාත්මක වීම පසුගිය සතියේ දී ඇරඹා ඇති බවද අමාත්‍යවරයා පැහැදිලි කළේය. මෙම මාධ්‍ය හමුවට මුදල් අමාත්‍යංශයේ ලේකම් ආචාර්ය ආර්. එච්. එස්. සමරතුංග මහතා.ඇතුළු නිලධාරින් පිරිසක් එක්ව සිටියහ."
    },
    {
        "content": "විශ්වවිද්‍යාලවලින් පිට වන උපාධිධාරින් රැුකියා ඉල්ලා මහපාරේ උද්ඝෝෂණය කරන ක‍්‍රමයක් රටේ ඇතිවී තිබෙන්නේ විද්‍යාවෙන්, තාක්ෂණයෙන් හා පර්යේෂණවලින් බැහැර වූ අධ්‍යාපන ක‍්‍රමය නිසා බව ජනාධිපතිතුමා පෙන්වා දෙයි. එබැවින් ජාතික අධ්‍යාපන ප‍්‍රතිපත්තිවල අවශ්‍ය මූලික වෙනස්කම් සිදුකරමින් ලෝකයේ දියුණු රටවල නව අධ්‍යාපන ක‍්‍රම රටට හ`දුන්වාදීම සහ කි‍්‍රයාත්මක කිරීම ඉතා අවශ්‍ය බව ජනාධිපතිතුමා පෙන්වා දුන්නේ අද (25* පෙරවරුවේ පොළොන්නරුව ගල්ලෑල්ල ජාතික කී‍්‍රඩාංගණයේ දී ආරම්භ කෙරුණු ර්‍ණශිල්ප සේනා” ප‍්‍රදර්ශනයේ දෙවන අදියරේ සමාරම්භක උත්සවය අමතමිනි. විද්‍යා, තාක්ෂණ හා පර්යේෂණ අමාත්‍යාංශයේ මෙහෙයවීමෙන් පැවැත්වෙන ශිල්ප සේනා ප‍්‍රදර්ශනයේ දෙවන අදියර දැනුම, නව නිපැයුම් සහ විනෝදාත්මක අංග රැුසක් සමගින් අද සිට 29 වනදා දක්වා පොළොන්නරුව ගල්ලෑල්ල ජාතික කි‍්‍රඩාංගණයේ දී පැවැත් වේ. මෙහි සමාරම්භක අවස්ථාව ඇමතූ ජනාධිපතිතුමා වැඩිදුරටත් ස`දහන්් කළේ ලෝකය දියුණු වන්නේ පර්යේෂණ ම`ගින් ඇතිවන විද්‍යාවේ හා තාක්ෂණයේ නව නිපැයුම් සම`ග බවයි. කාලගුණික හා දේශගුණික විපර්යාස හේතුවෙන් අපේ රටේ ජනතාවට මුහුණදීමට සිදුව ඇති අභියෝග ජය ගැනීම ස`දහා විද්‍යා තාක්ෂණ හා පර්යේෂණ ක්ෂේත‍්‍රයේ සහාය වඩා තදින් දැනී ඇති මෙම යුගයේ ඒ පිළිබ`ද ක්ෂේත‍්‍රයේ විද්වතුන්ගේ ප‍්‍රමුඛ අවධානයක් යොමු වීමේ වැදගත්කම ද ජනාධිපතිතුමා පැහැදිලි කළේය. දේශපාලන ක්ෂේත‍්‍රයේ මෙන්ම විද්‍යා තාක්ෂණ හා පර්යේෂණ ක්ෂේත‍්‍රවල ද බොහෝ පිරිසක් රට ගැන නොසිතා තමන් ගැන පමණක් සිතා කටයුතු කිරීම රටක් ලෙස සංවර්ධනය කරා යන ගමනේ දී ප‍්‍රබල අභියෝගයක් වී ඇති බව මෙහි දී පෙන්වා දුන් ජනාධිපතිතුමා කියා සිටියේ නිදහස් අධ්‍යාපනය ලබන විද්වතුන් රට ගැන නොව තමන් ගැන පමණක් සිතා රට හැරයාම හේතුවෙන් ඉංජිනේරු, වෛද්‍ය සහ ගණකාධිකාරි සේවාවල රටට අවශ්‍ය විද්වතුන් ප‍්‍රමාණයවත් රටට අහිමිව තිබීම බලවත් ගැටලූවක්ව පවතින බවයි.  ර්‍ණසවිමත් දෑතින් පොහොසත් රටක්” තේමාව යටතේ පැවැත්වෙන ශිල්ප සේනා ප‍්‍රදර්ශනය මූලික වශයෙන් තාක්ෂණ කලාපය, ව්‍යවසායකත්ව හා රැුකියා වෙළෙ`දපොළ, නවෝත්පාදන කලාපය, නීලහරිත කලාපය සහ විනෝදාත්මක කලාපය ලෙස කලාප පහකට වෙන් කොට තිබේ.  තාක්ෂණ කලාපයේ දී ීඔෑඵ අධ්‍යාපනය, අභ්‍යාවකාශ තාක්ෂණය, ජීව තාක්ෂණය, රොබෝ තාක්ෂණය සහ නැනො තාක්ෂණය, ස්නායු තාක්ෂණය, කෘතිම බුද්ධිය, මෙකාට්‍රොනික්ස්, නව බලශක්ති, නීල හරිත තාක්ෂණය 5ඨ ෂධඔ ප‍්‍රධාන තේමාවන් දොළහක් යටතේ නවීන විද්‍යා, තාක්ෂණ හා පර්යේෂණ විෂය දැනුම සම්පේ‍්‍රෂණය කිරීම සිදු කෙරේ.  ශිල්ප සේනා ප‍්‍රදර්ශනයේ නවෝත්පාදන කලාපයේ මෙරට නිර්මාණ ශිල්පීන් බිහිකළ නව නිපැයුම් 250කට අධික ප‍්‍රමාණයක් ප‍්‍රදර්ශනය කෙරන අතර, එම නිර්මාණ වාණිජකරණය කිරීමට අවශ්‍ය වැඩපිළිවෙළ කි‍්‍රයාත්මක වේ. ප‍්‍රදර්ශනය විවෘත කළ ජනාධිපතිතුමා එය නැරඹීමට එක් වූ අතර කාර්යමණ්ඩල සම`ග සුහද කථා බහක ද නිරත විය. විද්‍යා, තාක්ෂණ හා පර්යේෂණ අමාත්‍යාංශයේ ලේකම් චින්තක එස්. ලොකුහෙට්ටිගේ මහතා ඇතු`ථ නිලධාරිහු මෙම අවස්ථාවට එක්ව සිටියහ"
    },
    {
        "content": "ගතවූ වසර හතරහමාරක කාලය තුළ මේ රටේ අධ්‍යාපනය නගාසිටුවීම වෙනුවෙන් හැකි උපරිම ක්‍රියාමාර්ග ගත් බව අධ්‍යාපන අමාත්‍ය, නීතීඥ අකිල විරාජ් කාරියවසම් මහතා පවසයි. කුලියාපිටිය මධ්‍ය විද්‍යාලයේ අභිනවයෙන් ඉදිකෙරෙන ගෘහස්ත ක්‍රීඩාගාරය, පිහිනුම් තටාක සංකීර්ණය, දන්ත ශල්‍යාගාරය හා ශ්‍රවනාගාරය විවෘත කිරීම සහ තෙමහල් පන්තිකාමර ගොඩනැගිල්ල සඳහා මුල්ගල තැබීම වෙනුවෙන් අද (19) පැවති උත්සවයට එක්වෙමින් අමාත්‍යවරයා මේ අදහස් පළ කළේය. තමා අධ්‍යාපනය ලැබූ පාසල වෙනුවෙන් අධ්‍යාපන අමාත්‍යවරයා වශයෙන් පැමිණ යමක් කරන්නට හැකිවීම පිළිබඳ විද්‍යාලයේ ආදිශිෂ්‍යයකු ලෙසත්, රටේ අධ්‍යාපන ඇමති ලෙසත්, ප්‍රදේශයේ දේශපාලන නායකයෙකු ලෙසත් බොහෝ සතුටට පත්වන බව ද අමාත්‍යවරයා සඳහන් කළේය. මෙහි දී තවදුරටත් අදහස් පළ කළ අමාත්‍යවරයා,“ ජනාධිපතිවරයා වෙන පක්ෂෙක.. පළාත් සභා වෙන පක්ෂෙක. අපි වැඩ කළේ බහුතරයක් සිටි ආණ්ඩුවක නෙමෙයි. ඒත් අපි ඉතා විශාල වැඩ ගොඩක් කළා. ළඟම පාසල - හොඳම පාසල මගේ සංකල්පයක්. අපි ඇවිදගෙන පාසලට ගිය අය. ඒත් අද වගේ වෙහෙසකර විදියට නෙමෙයි අපි අධ්‍යාපනය ලැබුවෙ. නගරයෙ තියෙන පහසුකම් ගමේ පාසල්වලට දෙන්න අපි තීරණය කළේ ඒකයි. එදා මං අමාත්‍යවරයා හැටියට වැඩ පටන්ගන්න කොට මේරටේ පාසල්වලින් විදුලිය තිබුණෙ සියයට 60කට. අද සියයට 98ක් පාසල්වලට විදුලිය තියෙනවා. පහසුකම් අඩු පාසල් 3000කට ජංගම විද්‍යාගාර කට්ටල ලබාදීලා තියෙනවා. අනාගතය දෙස බලමින් දරුවන් වෙනුවෙන් ඩිජිටල් පන්ති කාමර ඇතිකරල තියෙනවා. ඩිජිටල් ගුරුවරුන් ලබාදීලා තියෙනවා. දැනුම වේගයෙන් වෙනස් වෙනවා මේ කාලේ. නව තාක්ෂණයත් එක්ක අපි ඉදිරියට යා යුතුයි. ඔක්කොම බැනුම් අහගෙන මේවා කරන්නෙ ඒකයි“ යනුවෙන් පැවසීය. පාසල් විෂයමාලා යුගයේ අවශ්‍යතාවන්ට ගැළපෙන සේ වෙනස් කිරීමට පියවර ගෙන ඇති බව ද, සියලු විභාග ක්‍රමවත් ව විධිමත් ව පවත්වාගෙන යාහැකි පරිදි විභාග දෙපාර්තමේන්තුව සම්පූර්ණයෙන්ම ප්‍රතිව්‍යූහගත කළ බවද, සුරක්ෂා රක්ෂණය හඳුන්වාදෙමින් රටේ සෑම දරුවෙක් ම රක්ෂණය කළ බවද, වෘත්තීය විෂයයන් 26ක් යටතේ උසස් පෙළ වෘත්තීය විෂය ධාරාව හඳුන්වාදෙමින් නව ලොව රැකියා අවස්ථා සඳහා දරුවන්ට ඉඩ ප්‍රස්ථා සකස් කරදුන් බව ද මෙහි දී වැඩිදුරටත් අමාත්‍යවරයා ප්‍රකාශ කළේය. එමෙන් ම ශ්‍රේණිධාරී විදුහල්පතිවරුන් 6000කට ආසන්න පිරිසක් පද්ධතියට එක්කරගැනීමටත්, විදුහල්පතිවරුන් සහ පරිපාලන සේවයේ නිලධාරීන් 2000කට වැඩි පිරිසක් වෙත විදේශ පුහුණුව අවස්ථා ලබාදුන් බව ද, ඉදිරියේ දී ගුරු අධ්‍යාපනඥ සේවයට අලුතින් නිලධාරීන් 1500ක් බඳවාගැනීමට පියවර ගන්නා බව ද අමාත්‍යවරයා පැවසීය. තවදුරටත් කරුණු දක්වමින් අමාත්‍යවරයා “ මේ රටේ කලාප 98ක් තියෙනවා. එයින් 40ක ගුරු පුහුණු මධ්‍යස්ථාන තිබුණෙ නෑ . අපි අලුතෙන් ම අධ්‍යාපන කලාප 40ක ගුරු පුහුණු මධ්‍යස්ථාන හැදුවා. ඉස්සර විද්‍යාපීඨවලට අවුරුද්දකට ගත්තෙ 3000ක් විතර ගත්තෙ. අපි මේ පාර 8000ක් එකවර බඳවගන්නවා. තව අවුරුදු කිහිපයක් තුළ මේ රටේ ගුරු හිඟයක් ගැන හිතන්න වෙන්නෙ නෑ. මිලියන 3000ක මූල්‍ය ආධාර යටතේ අපි ජාතික තාක්ෂණ අධ්‍යාපන පීඨයක් හැදුවා. අධ්‍යාපනයේ ගුණාත්මකබව වැඩිකරන්න අවශ්‍ය වැඩකටයුතු තමයි අපට ඉස්සරහට කරන්න තියෙන්නෙ”යැයි ද පැවසීය. ජාතික පාසල්වල අතරමැදි ශ්‍රේණිවල පැවති පුරප්පාඩු 45000ක් හඳුනාගනිමින් පුවත්පත් දැන්වීමක් මගින් එම පුරප්පාඩු ප්‍රසිද්ධ කර මේ වනවිට දරුවන් ඇතුළත් කිරීමට පියවර ගෙන ඇති බව ද අමාත්‍යවරයා සඳහන් කළේය. මේ අවස්ථාවට රාජ්‍ය අමාත්‍ය නලින් බණ්ඩාර මැතිතුමා ඇතුළු විශාල පිරිසක් එක්වූහ."
    },
    {
        "content": "ජනාධිපති අපනයන සම්මාන උලෙළ අද (19) පස්වරුවේ කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේ දී ජනාධිපති  මෛත්‍රීපාල සිරිසේන මැතිතුමාගේ ප්‍රධානත්වයෙන් පැවැත්විණි. අපනයන ක්ෂේත්‍රයට දායකවූවන් ඇගයීම වෙනුවෙන් අපනයන සංවර්ධන මණ්ඩලය විසින් වර්ෂිකව සංවිධානය කරනු ලබන ජනාධිපති අපනයන සම්මාන උලෙළ මෙවර පැවැත්වුණේ 23 වන වරටය. 2018/2019 වර්ෂවලට අදාළව විශේෂ සම්මාන 13ක් සහ භාණ්ඩ හා සේවා ඛාණ්ඩ 42ක් සඳහා ආංශික සම්මාන 42ක් වශයෙන් සම්මාන 56 ක් මෙහිදී ප්‍රදානය කෙරිණි. ඊට අමතරව භාණ්ඩ හා සේවා ඛාණ්ඩ 42ට අදාළව කුසලතාපූර්ණ අපනයනකරුවන් සඳහා කුසලතා සම්මාන 33ක් ප්‍රදානය කිරීමට ද මෙවර කටයුතු කර තිබිණි. සම්මානලාභීන් තෝරා ගැනීමේ දී 2018/2019 මුල්‍ය වර්ෂයට අදාළව ඒ ඒ අපනයනකරුවන් විසින් උපයන ලද පිරිවැටුමට අමතරව, වෙළෙඳපොළ විවිධාංගීකරණය, රැකියා උත්පාදනය, නිෂ්පාදන ක්‍රියාවලියේ දී වටිනාකම් එකතු කිරීම හා පසුගිය වසරට සාපේක්ෂව අපනයන වර්ධනය ආදි නිර්නායකයන් ද සැලකිල්ලට ගන්නා ලදී. 1981 වසරේ දී අපනයන සංවර්ධන මණ්ඩලය විසින් ආරම්භ කරන ලද ජනාධිපති අපනයන සම්මාන උලෙළ ශ්‍රී ලංකාවේ අපනයන සඳහා වඩාත්ම කීර්තිමත් සම්මානය වන අතර අපනයන ක්ෂේත්‍රයේ අභිවෘද්ධිය සඳහා වැඩිම දායකත්වයක් ලබාදී ඇති අපනයනකරුවන් වෙනුවෙන් එය ප්‍රදානය කෙරේ. සංවර්ධන උපාය මාර්ග හා ජාත්‍යන්තර වෙළඳ අමාත්‍ය මලික් සමරවික්‍රම, නියෝජ්‍ය අමාත්‍ය නලින් බණ්ඩාර, ශ්‍රී ලංකා අපනයන සංවර්ධන මණ්ඩලයේ සභාපති සහ ප්‍රධාන විධායිකා ඉන්දිරා මල්වත්ත යන මහත්ම මහත්මීන් ඇතුළු ආරාධිත පිරිසක් මීට සහභාගී වූහ."
    },
    {
        "content": "රුපියල් මිලියන 12ක මුදලක් කඩිනම් සහන සඳහා රජයෙන් ලබා දි ඇති බව රාජ්‍ය පරිපාලන හා ආපදා කළමණාකරණ අමාත්‍ය රංජිත් මද්දුමබණ්ඩාර මහතා අද(25) ආපදා කළමණාකරණ අමාත්‍යාංශයේ දි පැවැත් වෙන මාධ්‍ය හමුවක දි පැවසිය.  පවතින අයහපත් කාළගුණ තත්වය නිසා මේ වන විට පවුල් 20,000කට පමණ බලපෑම් ඇති වි තිබේ.කොළඔ හා ගම්පහ දිස්‍රතික්කවල පවුල් 3600 -4000ක් පමණ ආරක්ෂඛ ස්ථාන කරා ගෙන ගොස් ඇති බව පැවසිය. මෙම ආපදා තත්ත්වය හමුවේ සියලු රාජ්‍ය නිලධාරන්,ත්‍රිවිධ හමුදාව, පොලිසිය හා ආපදා කළමණාකරණ මධ්‍යස්ථානය සිරුවෙන් ඇති බවත්,මෙ වන විට එක් අයෙන් මරණයට පත් ඇත. මෙම ආපදා තත්තවය මුහුණ දුන් ජනතාව වෙනුවෙන් පිසු ආහාර ලබා දිමේ කටයුත්ත දැනටමත් ආරම්භ කිරිමට දිස්ත්‍රික් ලේකම්වරුන්ට උපදෙස් ලබා දුන් බව පැවසු ඇමතිවරයා,මෙහි වැඩි බලපැම දකුණ හා බස්නාහිර පළාත් සඳහා මෙහි වැඩිම බලපෑම ඇති වි ඇති බවයි. එමෙන් ම හඳුනා ගනෙ ඇති නායෙ අවදානමක් සහිත ප්‍ර දේශවල පදිංචි ජනතාව සඳහා නිවාස ලබා දිමේ වැඩසටහනක් ද දියත් කිරිමට බලාපොරොත්තු වන බව ඇමතිවරයා සඳහන් කලේය."
    },
    {
        "content": "2019 ජනාධිපතිවරණ ඡන්ද විමසීමට අදාළව මැතිවරණ කොමිෂන් සභාව විසින් නිකුත් කල මාධ්‍ය නිවේදන"
    },
    {
        "content": "ලංකා ධීවර සංස්ථාවේ නව අලෙවි සැලෙන් වාර්තාගත මත්ස්‍ය අලෙවියක්          ජනතාවට සහන සැලසීමේ හා ජනතාවට සහන මිළට නියම බරට අළුත් මාළු ලබා දීමේ ධීවර හා ජලජ සම්පත් සංවර්ධන රාජ්‍ය අමාත්‍ය දිලිප් වෙදආරච්චි මැතිතුමාගේ වැඩපිළිවෙල යටතේ නුවර පාර , තිහාරිය නගරයේදී ඊයේ [ 19 ] වීවෘත කළ මත්ස්‍ය අලෙවි මධ්‍යස්ථානය මුල් පැය කිහිපය තුල මත්ස්‍ය අලෙවියෙන් නව වාර්තාවක් තැබීමට සමත්ව තිබේ .        ඒ අනුව මත්ස්‍ය කිලෝ 700 කට අධික ප්‍රමාණයක් එම කාලය තුල අලෙවි කිරීමට හැකි වූ බව ලංකා ධීවර සංස්ථාව පැවසිය . මේ අනුව මුල් දින අලෙවියෙන් ලද ආදායම රුපියල් ලක්‍ෂ පහමාර ඉක්ම වීමට හැකි වී ඇත .        ප්‍රධාන නගර ආශ්‍රිතව නව මත්ස්‍ය අලෙවි සල් වීවෘත කිරීම මගින් ජනතාවට ගුණාත්මක , අළුත් මාළු පහසු මිලට ලබාදීමේ වැඩ පිළිවෙල යටතේ ආරම්භ කල මෙම අලෙවි සැල වීවෘත කිරීමත් සමග මාළු මිලදී ගැනීම සදහා ජනතාව දිගු පෝලිම් ගැසී සිටි අයුරු දැක ගත හැකි විය .       ලංකා ධීවර සංස්ථාවේ 91 වන අලෙවි සැල නුවර පාර , තිහාරිය නගරයේදී ඊයේ වීවෘත කල මෙම අලෙවි සැලය . සෞඛ්‍ය සම්පන්න ජනතාවක් සදහා ජනතාවගේ ප්‍රෝටීන අවශ්‍යතාව සපුරාලීම සදහා ගුණාත්මක මාළු රට මැද ජනතාව ද ඇතුළු සියළු ජනතාවට ලබාදීමේ රාජ්‍ය අමාත්‍ය දිලිප් වෙදආරච්චි මැතිතුමාගේ වැඩපිළිවෙල යටතේ මෙම ප්‍රාදේශීය අලෙවි සල් ප්‍රධාන නගර ආශ්‍රිතව ආරම්භ කිරීමට ලංකා ධීවර සංස්ථාව කටයුතු කළේය .      ඒ අනුව ලංකා ධීවර සංස්ථාවේ කළමණාකාර අධ්‍යක්‍ෂ එන්.ආර්.සී.ජි.ද සිල්වා මහතා විසින් නුවර පාර , තිහාරිය නගරයේ නව මත්ස්‍ය අලෙවි මධ්‍යස්ථානය වීවෘත කරණු ලැබිය ."
    },
    {
        "content": "රාජ්‍ය ළමා නාට්‍ය උළෙලේ අවසන් නාට්‍ය 28 අද සිට වේදිකා ගත වේ. නිවාස,ඉදිකිරිම් හා සංස්කෘතික කටයුතු අමාත්‍යාංශය,සංස්කෘතික කටයුතු දෙපාර්තමේන්තුව හා ශ්‍රි ලංකා කලා මණ්ඩලය, රාජ්‍ය නාට්‍ය උපදේශක සභාව එක්ව සංවිධානය කරන රාජ්‍ය ළමා නාට්‍ය උළෙල 2019 සැප්තැම්බර් 20 සිට 28 වන දින දක්වා ප.ව 5.00 සිට මරදාන,ටවර්හෝල් රඟහලේදි පැවැත්වේ. දිනකට නාට්‍ය 3 බැගින් වේදිකා වන අතර මෙය සම්පුර්ණයෙන් ම මහජනතාවට නොමිලේ ප්‍රදර්ශනය කෙරේ. රාජ්‍ය ළමා නාට්‍ය උළෙල  සඳහා මෙවර  පිටපත් 253ක් ඉදිරිපත් කර තිබු අතර ඉන් 28ක් පමණක් අවසන් වටයට තෝරා ගැණිනි.සිමිත හා විවෘත යන කාණ්ඩ දෙක ඔස්සේ සිංහල,දෙමළ,ඉංග්‍රිසි යන අංශ ත්‍රිත්වයෙන් ම නාට්‍ය ඉදිරිපත් කිරිමට අවස්ථාව ලබා දි තිබේ.මෙහි සිමිත අංශ පාසල් අංශය වන අතර විවෘත අංශය සඳහා ඕනැම අයෙකුට නාට්‍යය ඉදිරිපත් කිරිමේ අවස්ථාව ලබා දි තිබිණි.  සිංහල මාධ්‍යයේ සිමිත අංශයෙන් නාට්‍ය පිටපත් 182ක් ඉදිරිපත් වි තිබු අතර අවසන් වටය සඳහා නාට්‍ය 12ක් තෝරා ගෙන තිබේ.එමෙන් ම සිංහල මාධ්‍යයේ විවෘත අංශය සඟඳහා නාට්‍ය පිටපත් 40ක් ඉදිරිපත් කර තිබු අතර ඉන් 8ක් අවසන් වටයට සුදුසුකම් ලබා තිබේ. දෙමළ මාධ්‍යයෙන් සිමිත අංශය සඳහා නාට්‍ය පිටපත් 15ක් ඉදිරිපත් වු අතර ඉන් 1ක් පමණක් අවසන් වටය සඳහා තෝරා ගෙන ඇත.විවෘත  අංශයෙන් නාට්‍ය පිටපත් 11ක් ඉදිරිපත් වු අතර ඉන් 3ක් අවසන් වටයට තේරි තිබේ. ඉංශ්‍රිසි මාධ්‍යයේ සීමිත අංශය සඳහා නාට‍්‍ය පිටපත් 3ක් ඉදිරිපත් කර තිබු අතර ඉන් 2ක් පමණක් අවසන් වටයට තෙරිණි.එමෙන් ම  විවෘත අංශයෙන් පිටපත් 2ක් ඉදිරිපත් වු අතර ඉන් එක් පිටපතක් අවසන් වටයට සුදුසුකම් ලැබිණි.මේ අනුව අවසන් වටය සඳහා සිංහල,දෙමළ,ඉංශ්‍රිසි යන භාෂා ත්‍රිත්වයෙන්  මෙවර නාට්‍ය පිටපත් 28ක් අවසන් වටයට සුදුසුකම් ලබා තිබේ. මෙහි ත්‍යාග ප්‍රධානොත්සවය 2019 ඔක්තොබර් මස 18 වන දින නිවාස,ඉදිකිරිම් හා සංස්කෘතික කටයුතු ඇමති සජිත් ප්‍රේමදාස මහතාගේ ප්‍රධානත්වයෙන් නෙළුම්පොකුණ රඟහලේදි සිදු කිරිමට නියමිතය."
    },
    {
        "content": "චන්ද්‍රසිරි ගජදීර මහතා පිළිබඳ ශෝක යෝජනාව අද(20) පාර්ලිමේන්තුවේදී වේත්‍රධාරී විසින් සෙංකෝලය තැන්පත් කළ පසුව කතානායක කරු ජයසූරිය මහතාගේ මුලසුන යටතේ පාර්ලිමේන්තුව අද (20 දා) පෙරවරු 10.30 ට රැස්‌වූහ. නිවේදන, වාර්තා සහ ලිපි ලේඛන ඉදිරිපත් කළ පසුව වාචික පිළිතුරු අපේක්‌ෂාවෙන් මන්ත්‍රීවරුන් අසන්නාවූ ප්‍රශ්නවලට අදාළ ඇමැතිවරුද උත්තර දුන්හ. පාර්ලිමේන්තු මන්ත්‍රීවරයෙකු වශයෙන් මාතර දිස්ත්‍රික්කයෙන්  පාර්ලිමේන්තුවට පැමිණ 1994 වර්ෂයේ සිට 2019 දක්වා අවුරුදු 22කට අධික කාලයක් ආදර්ශමත් දේශපාලනයක් කල චන්ද්‍රසිරි ගජදීර මහතාගේ අභාවය පිළිබඳ ශෝකය පළ කිරීමේ යෝජනාව අද (20) පාර්ලිමේන්තුවට ඉදිරිපත් කෙරිණි. ශෝක යෝජනාව ඉදිරිපත් කරමින් ආණ්ඩු පක්ෂයේ ප්‍රධාන සංවිධායක ගයන්ත කරුණාතිල මහතා පැවසුවේ  පාර්ලිමේන්තු මන්ත්‍රීවරයෙකු ලෙස පත් වූ මුල් අවස්ථාවේදීම ස්වදේශ කටයුතු ,පළාත් සභා හා පළාත් පලන නියෝජ්‍ය ඇමති ධූරය දැරීය.පසුව සමූපකාර පළාත් සභා හා පළාත් පාලන නියෝජ්‍ය ඇමති ධූරය දැරීය.වෘත්තීයපුහුණු හා ග්‍රාමීය කර්මාන්ත නියෝජ්‍ය ඇමති ධූරයද, නිවාස හා ඉදිකිරීම් නියෝජ්‍ය අමාත්‍ය ධූරයද, ධීවර හා ජලජීවී සම්පත් නියෝජ්‍ය අමාත්‍ය ධූරයද, නියෝජ්‍ය මුදල් අමාත්‍ය ධූරයද, පුනරුත්ථාපන හා බන්ධනාගාර ප්‍රතිසංස්කරණ අමාත්‍ය ධූරය වැනි අමාත්‍ය ධූර පිළිවෙලින් දරමින් චන්ද්‍රසිරි ගජදීර මහතා අපේ රටේ අභිවෘද්ධිය සඳහා කැප වූ අමාත්‍යවරයෙකු බවයි. අවුරුදු 20කට අධික කාලයක් ඉතාමත් ප්‍රතිපත්තිගරුක දේශපාලන ජීවිතයක් ගෙන ගිය  චන්ද්‍රසිරි ගජදීර මහතා පිළිබඳ ශෝක යෝජනාව විපක්ෂ නායක මහින්ද රාජපක්ෂ මහතා  විසින් ස්ථිර කරන ලදී. අමාත්‍ය නිමල් සිරිපාලද සිල්වා මහතා පැවසුවේ එතුමාගේ වියෝව මේ රටේ ප්‍රගතශීලී දේශපාලනයට ඉතාමත් පාඩුවක් බවයි. ස්වදේශ කටයුතු,රාජ්‍ය පරිපාලන,සමූපකාර,බන්ධනාගාර ආදී විවිධ අංශයන්හි නියැලෙමින් එතුමා සිදු කල දේශපාලන කාර්යය විශිෂ්ඨ බවද. තවද එල්.ටී.ටී රැඳවියන් පුනරුත්ථාපනය කරමින් ඔවුන් සමාජගත කිරීම සඳහා විශාල සේවයක් සිදුකල ආදර්ශමත් නායකයෙකු බවද අමාත්‍ය දිනේෂ් ගුණවර්ධන මහතා පැවසීය."
    },
    {
        "content": "නොවැම්බර් මාසයේ සිට අතුරුදන්වූවන්ගේ පවුල් වලට රුපියල් 6000/- ක අතුරු දීමනාවක් වර්ෂ 2019 අයවැයට මුදල් අමාත්‍ය මංගල සමරවීර මහතා විසින් යෝජනා කළ පරිදි අතුරුදන්වූවන්ගේ පවුල් වලට මාසික අතුරු දීමනාවක් ලෙස රුපියල් 6000 බැගින් ගෙවීමට අමාත්‍ය මණ්ඩල අනුමැතිය හිමිවී ඇත. ත්‍රිවිධ හමුදාවේ හා පොලීසියේ සේවයේ යෙදී සිටියදී එසේ අතුරුදන් වූවන්ගේ පවුල්වල සාමාජිකයින්ටද මෙම දීමනාව ලබාගැනීමට හිමිකම් කිව හැක. දිවයින පුරා සිටින අතුරුදන්වූවන්ගේ පවුල්වල සාමාජිකයින් විසින් අත්විඳින සිත් කම්පනය හා දුක් වේදනා වලට අමතරව, ඔවුන්ගේ ආදරණීයයන් අතුරුදන් වීම නිසා බැරෑරුම් ආර්ථික පීඩාවන්ටද එකී පවුල් සාමාජිකයන් මුහුණ දෙමින් සිටී. ඊට හේතුව වී ඇත්තේ එකී සමහර පවුල්වල පවුලේ එකම දිවි පෙවෙත  රකින්නා අතුරුදන් වූවෙකු වීමයි. 2018 අගෝස්තු මාසයේදී අතුරුදන්වූවන්ගේ කාර්යාලය විසින් ප්‍රකාශයට පත්කරන ලද අතුරු වාර්තාවේ නිර්දේශ කර ඇත්තේ, එලෙස තම පවුලේ සාමාජිකයෙකු අතුරුදන් වූ බවට ප්‍රවාස සහතිකයක් ඉදිරිපත් කරන පවුල් වලට මෙම අතුරු සහනය ගෙවීම සුදුසු බවයි. 2019 අයවැය වාර්තාවේ මෙකී නිර්දේශය අන්තර්ගත කර ඇත. මුදල් අමාත්‍යවරයා හා ජාතික ඒකාබද්ධතා, රාජ්‍ය භාෂා, සමාජ ප්‍රගති හා හින්දු ආගමික කටයුතු අමාත්‍යාංශය එක්ව ඉදිරිපත් කරන ලද, අයවැය මගින් යෝජනා කරන ලද, එකී අතුරු දීමනාව ගෙවීමට අමාත්‍ය මණ්ඩලය පසුගිය දිනෙක අනුමැතිය ලබාදුනි. මේ අනුව, ප්‍රවාස සහතිකය ලබන්නාගේ නමට ඇති, බැංකු ගිණුමට එකී රුපියල් 6000 ක අතුරු සහන දීමනාව තැන්පත් කරනු ලැබේ. මෑතක පිහිටුවන ලද හානිපූර්ණ කාර්යාලය විසින් වන්දි සහ වෙනත් ආකාරයේ හානිපූරණ ගෙවීම් ලබාදෙන තෙක් මෙම අතුරු දීමනාව ගෙවනු ලැබේ. මෙම අතුරු සහන දීමනාව කිසිසේත්ම අධිකරණ ක්‍රියාවලියක් උදෙසා, සුදුසු ඉක්මන් හා සාධනීය හානිපූරණයන්ට ඇති අයිතියට බාධාවක් නොවේ. මේ වනවිට, උතුරු සහ දකුණු ප්‍රදේශවල අතුරුදන් වූවන්ගේ පවුල් 656 ට ප්‍රවාස සහතික නිකුත් කර ඇත. මින් සමහරක් පවුල් ක්‍රියාන්විතයේදී අතුරුදන්වූ ත්‍රිවිධ හමුදා සාමාජිකයන්ගේ පවුල් වේ. ප්‍රවාස සහතික ඉක්මනින් නිකුත් කිරීමට පහසුකම් සැලසීම වෙනුවෙන් රෙජිස්ට්‍රාර් ජෙනරාල් දෙපාර්තමේන්තුවට කොන්ත්‍රාත් පදනම යටතේ අමතර නිලධාරීන් බඳවා ගැනීම සඳහා අමාත්‍ය මණ්ඩල අනුමැතිය ලබාදී ඇත."
    },
    {
        "content": "සහසක් නිමැවුම් 2019 - ජාත්‍යන්තර නව නිර්මාණ ප්‍රදර්ශනය සහ තරඟාවලිය ඇරඹේ විද්‍යා, තාක්ෂණ හා පර්යේෂණ අමාත්‍යාංශය යටතේ ක්‍රියාත්මක වන ශ්‍රී ලංකා නව නිපැයුම්කරුවන්ගේ කොමිසම විසින් සංවිධානය කරන නවෝත්පාදනයේ ශ්‍රී ලාංකීය ප්‍රවේශය සහසක් නිමැවුම් - 2019, නව නිර්මාණ ප්‍රදර්ශනය සහ තරඟාවලිය විද්‍යා, තාක්ෂණ හා පර්යේෂණ අමාත්‍ය සුජීව සේනසිංහ මහතාගේ ප්‍රධානත්වයෙන් ශ්‍රී ලංකා ප්‍රදර්ශන හා සම්මේලන මධ්‍යස්ථානයේදී ඊයේ දින (20) විවෘත විය. සංවර්ධිත ශ්‍රී ලංකාවක් ගොඩනැගීමට අවශ්‍ය අංකුර නිර්මාණ ශිල්පීන් හදුනාගනිම සහ ඔවුන් දිරිගන්වමින් ඉහළ තලයකට ඔසවා තැබීම, රට තුළ නව නිපැයුම් සංස්කෘතියක් නිර්මාණය කිරීම සහ එම නිර්මාණ වාණිජකරණය සඳහා අවස්ථාව සලසා දීම යන අරමුණු ඇතිව සහසක් නිමැවුම් ප්‍රදර්ශනය වාර්ෂිකව සංවිධානය කරයි. මෙම ප්‍රදර්ශනය හා තරඟාවලිය පාසල්, විශ්වවිද්‍යාල හා තෘතීයික අධ්‍යාපන ආයතන, විවෘත සහ වාණිජකරණ යන අංශ හතර යටතේ පැවැත්වෙන අතර, කාණ්ඩ 14 කින් නිර්මාණ 382 ක් මෙවර ප්‍රදර්ශනය සඳහා ඉදිරිපත් කර තිබේ. එසේම මෙවර ප්‍රදර්ශනය මැලේසියාව, ඉන්දියාව සහ ඉරානය යන රටවල්හි නියෝජනය ද සහිතව ජාත්‍යන්තර තරගයක් වශයෙන් සංවිධානය තිබීම විශේෂත්වයක් වේ. මුළු දිවයිනේම පළාත් 9 ආවරණය වන පරිදි පළාත් මට්ටමෙන් සිදු කරන ලද නව නිපයුම් තරගාවලියේදී ප්‍රශස්ත මට්ටමට ළඟා වූ නිර්මාණ ලෙස ඇගයීමට ලක් වූ නව නිර්මාණ මෙම ජාතික ප්‍රදර්ශනයට ඉදිරිපත් ඉදිරිපත් කරනු ලැබේ. නව නිපැයුම් කරුවන්ගේ කොමිසම විසින් විශිෂ්ඨතම නව නිර්මාණ සඳහා වාර්ෂිකව දසිස් සම්මානය පිරිනමණු ලබයි. ඒ සඳහා අදාළ නිර්ණායකයන් සම්පූර්ණ කරන විශිෂ්ට මට්ටමේ නිර්මාණ හඳුනාගෙන මෙවරද දසිස් සම්මානය පුද කිරීමට නියමිතය. ප්‍රදර්ශනය සැප්තැම්බර් මස 22 දින දක්වා පැවැත්වෙන අතර පෙ.ව.9.00 සිට ප.ව.6.00 එය විවෘතව පවතී. මෙම අවස්ථාවට අමාත්‍යාංශ ලේකම් චින්තක ලොකුහෙට්ටි, ශ්‍රී ලංකා නව නිපැයුම්කරුවන්ගේ කොමිසමේ සභාපති මහාචාර්ය රංගික හල්වතුර, අධ්‍යක්ෂ එන්. ඩබ්. දොලවත්ත යන මහත්වරුන් ඇතුළු පිරිසක් මෙම අවස්ථාවට එක්ව සිටියහ ."
    },
    {
        "content": "සෑම විෂය ක්ෂේත්‍රයකට ම අදාළ ව රාජ්‍ය මෙන්ම පෞද්ගලික විශ්වවිද්‍යාල ද පැවතිය යුතු බව තම ප්‍රතිපත්තිය බව පැවසූ ජනාධිපතිතුමා රාජ්‍ය විශ්වවිද්‍යාලවල පවතින අධ්‍යාපනයේ ප්‍රමිතිය සහ ගුණාත්මකභාවය ඒ අකාරයෙන් ම රාජ්‍ය නොවන විශ්වවිද්‍යාලවල ද පැවතීම අනිවාර්ය බව කියා සිටියේ ය. ජනාධිපති මෛත්‍රීපාල සිරිසේන මැතිතුමා මේ බව ප්‍රකාශ කළේ ජෙනරාල් සර් ජොන් කොතලාවල ආරක්ෂක විශ්වවිද්‍යාලය වෙත අන්තර්ග්‍රහණය කරන ලද වෛද්‍ය සිසුන් සහ දෙමාපියන් සමඟ ඊයේ (20) පස්වරුවේ කොළඹ නෙළුම් පොකුණ රඟහලේ දී පැවති හමුව අමතමිනි. මෙහි දී අදහස් දැක්වූ ජනාධිපතිතුමා වැඩිදුරටත් පෙන්වා දුන්නේ විදෙස් රටවල අධ්‍යාපනය ලබන දරුවන් වෙනුවෙන් විදේශ විනිමය ලෙස වසරකට රුපියල් කෝටි 800ක මුදලක් පිට රටට ගලා යන බවයි. අධ්‍යාපනයේ තරගකාරිත්වයට වැට කඩුලු බැඳිය නොහැකි අතර එම අභියෝගය ජයග්‍රහණය කළ හැකි අන්දමින් අධ්‍යාපන ක්‍රමය සංවර්ධනය විය යුතු බව ද ජනාධිපතිතුමා පෙන්වා දුන්නේ ය. පසුගිය වසර කිහිපය පුරා ඇතමුන් විසින් තම පටු දේශපාලන වුවමනා ඉටු කර ගැනීම සඳහා විශ්වවිද්‍යාල සිසුන් මෙහයවුව ද එම සිසුන් රැක ගනිමින් ඔවුන්ගේ ගැටලු විසඳා දීමට තමන් කැපවූ බව ද ජනාධිපතිතුමා මෙහි දී සඳහන් කළේ ය. රටේ ම දරුවන් තම දරුවන් ලෙස සලකන බව පැවසූ ජනාධිපතිතුමා දෙමාපියන් තම දරුවන්ට ආදරය කරන තරමින් පාලකයන් ද රටේ දරුවන්ට ආදරය කළ යුතු බව ද කියා සිටියේ ය. මෙහි දී ජනාධිපතිතුමා වෛද්‍ය සහ ඉංජිනේරු සිසුන්ගෙන් විශේෂ ඉල්ලීමක් ද සිදුකරමින් කියා සිටියේ පළමු පත්වීම ලබා අවම වශයෙන් වසර 10ක් වත් සිය මාතෘ භූමිය වෙනුවෙන් සේවය ලබා දෙන ලෙස රටේ ප්‍රධාන පුරවැසියා ලෙස තමා එම සියලුදෙනාගෙන් විවෘත ඉල්ලීමක් සිදු කරන බවයි. පළමු පත්වීම් ලැබීමටත් පෙර ඇතැම් වෛද්‍යවරුන් සහ ඉංජිනේරුවන් රට හැර යාම ඛේදවාචකයක් බව පැවසූ ජනාධිපතිතුමා එය රටේ ඉදිරි ගමනට අභියෝගයක් බවත්, රටට ආදරය කිරීමට මෙන්ම තමන්ගෙන් රටට ඉටුවිය යුතුකම් පිළිබඳ උසස් අධ්‍යාපනයෙන් දී එම සිසුන්ට දැනුමක් ලබාදීමේ වැදගත්කම ද පැහැදිළි කළේ ය. ආරක්ෂක ලේකම් ජෙනරල් ශාන්ත කෝට්ටේගොඩ, ජෙනරාල් සර් ජෝන් කොතලාවල ආරක්ෂක විශ්ව විද්‍යාලයේ උපකුලපති එයාර් වයිස් මාර්ෂල් සාගර කොටකදෙණිය යන මහත්වරුන් සහ ආචාර්ය මහාචාර්යවරුන් ඇතුළු පිරිසක් මෙම අවස්ථාවට එක් ව සිටියහ."
    },
    {
        "content": "පුගොඩ නව අධිකරණ සංකීර්ණය සඳහා මුල්ගල තැබීම අධිකරණ හා බන්ධනාගාර ප්‍රතිසංස්කරණ අමාත්‍ය නීතිඥ තලතා අතුකෝරළ මැතිණියගේ ප්‍රධානත්වයෙන් හෙට(22)සිදු වේ. නව අධිකරණ සංකීර්ණය  සදහා රුපියල් මිලියන 328 ක (රු.328,525,500.00) මුදලක් වැය කිරිමට නියමිතයි. මහල් තුනකින් සමන්විතව ඉදි කිරීමට නියමිත නව අධිකරණ සංකීර්ණය දිසා අධිකරණයක් මහෙස්ත්‍රාත් අධිකරණයක් කාර්යාල හා අනෙකුත්  පහසුකම්වලින් සමන්විතව ඉදි කිරීමට නියමිතව තිබේ. මෙහි ඉදි කිරීම් කටයුතු රාජ්‍ය ඉංජිනේරු සංස්ථාව විසින් සිදු කරනු ලබන අතර දින 730 ක් තුළ වැඩ අවසන් කිරීමට නියමිතයි. මේ අතර රුපියල් මිලියන 276 ක් වැය කරමින් ඉදි කළ අනුරාධපුර නව අධිකරණ සංකීර්ණය එළඹෙන 28 වැනිදා විවෘත කිරීමට නියමිතව තිබේ. රුපියල් මිලියන 500 ක වියදමකින් ඉදි කිරීමට නියමිත වැලිමඩ නව අධිකරණ සංකීර්ණයේ ඉදි කිරීම් සඳහා මේ වසරේ මුල්ගල තැබීම සිදු කළ අතර මෙරට මහාධිකරණයක් නොමැති එකම දිස්ත්‍රික්කය වන මාතලේ දිස්ත්‍රික්කයේ නව මහාධිකරණයක් ස්ථාපිත කිරිම ද සිදු කර තිබේ. රුපියල් මිලියන 400 ක මුදලක් වැය කරමින් ඉදි කිරීමට නියමිත තෙල්දෙණිය අධිකරණ සංකීර්ණයට මෙම වසරේ සිදු කිරීමට නියමිතයි. රුපියල් මිලියන 1119 ක මුදලක් වැය කරමින් ඉදි කළ මාතර නව අධිකරණ සංකීර්ණය හා රුපියල් මිලියන 82 ක මුදලක් වැය කරමින් ඉදි කළ කල්මුනේ සිවිල් අභියාචනාධිකරණ ගොඩනැගිල්ල විවෘත කිරීම මෙම වසර තුළ සිදු කිරිමට නියමිතව තිබේ. රුපියල් මිලියන 327 ක මුදලක් වැය කරමින් මහල් තුනකින් යුතුව සියලු පහසුකම්වලින් සමන්විතව ඉදි කළ පොළොන්නරුව නව අධිකරණ සංකීර්ණය විවෘත කිරිම ජනාධිපතිතුමාගේ ප්‍රධානත්වයෙන් පසුගියදා සිදු විය."
    },
    {
        "content": "කොළඔ ජාත්‍යන්තර පොත් ප්‍රදර්ශනය අද(20) සිට ආරම්භ වේ. අද එහි ප්‍රධාන ආරාධිත අමුත්තා ලෙස ඉන්දීය නියෝජ්‍ය මහ කොමසාරිස් විනෝද් ජෙකොබ් මහතා සහභාගි වේ. ප්‍රදර්ශනය අද(20) සිට මේ මස 29 වන දින දක්වා දිනපතා උදෑසන 9.00 සිට රාත්‍රි 9.00  දක්වා පැවැත් වේ. ශ්‍රි ලංකා පොත් ප්‍රකාශකයිනගේ සංගමය 1999 සිට සෑම වසරකම  කොළඔ ජාත්‍යත්තර පොත් ප්‍රදර්ශනය පවත් වන අතර මෙවර 21 වෙනි වතාවට පැවැත්වේ. මෙවර කොළඔ ජාත්‍යන්තර පොත් ප්‍රදර්ශනය වෙළෙඳ කුටි 445කින් සමන්විත වන අතර විදේශ වෙළෙඳ කුටි 60ක් ඊට ඇතුලත් වේ. මිට සමගාමිව  දින පතා සංස්කෘතික සංදර්ශන,ළමා නාට්‍ය හා ළමා ක්‍රියාකාරකම්,පුහුණු වැඩමුළු,විනෝදංනක ක්‍රිඩා  ආදි වැඩසටහන් රැසක් මිට ඇතුලත් වේ. මේ අතර කොළඔ ජාත්‍යන්තර  පොත් ප්‍රදර්ශනය පැවැත්වෙන දිනවල කිරිබත්ගොඩ,බොරැල්ල,බම්බලපිටිය හා අවට නගර කිහිපයක සිට බණ්ඩාරනායක  සම්මන්ත්‍රණශාලාව දක්වා නොමිලේ බස් සේවාවක ද ක්‍රියාත්මක වේ."
    },
    {
        "content": "එන්ටර්ප්‍රයිස් ශ්‍රී ලංකා ණය යෝජනා ක්‍රමය යටතේ ආයෝජකයන්ට අවශ්‍ය ණය මුදල් ලබා ගැනීමේ දී පැන නඟින ගැටලු වලට විසඳුම් ලබාදීමේ ජංගම සේවාව අද සහ හෙට (21,22) කිරිඳිවැල මහා විද්‍යාලයේ දී පැවැත්වේ. ලබන සති අන්තයේ (28, 29) දෙදින පුත්තලම, මන්නාරම, ගාල්ල දිස්ත්‍රික්කවල ද ඔක්තෝම්බර් 5, 6 දිනවල මාතර හම්බන්තොට ත්‍රිකුණාමලය දිස්ත්‍රික්කවල ද මේ ජංගම සේවාව පැවැත්වේ. මුදල් අමාත්‍ය මංගල සමරවීර මහතාගේ උපදෙස් මත මෙම වැඩසටහන් ක්‍රියාත්මක කෙරෙන අතර මෙහි දී ආයෝජකයන්ට ණය අයදුම්පත් නිකුත් කිරීම, බැංකු ණය ලබා ගැනීම සඳහා අවශ්‍ය උපදේශන සේවාවන්, ව්‍යාපාර හා සමාගම් ලියාපදිංචි කිරීමේ පහසුකම්, අපනයනකරුවන් ලියාපදිංචි කිරීම ආදී සේවාවන් රැසක් ලබා ගත හැකිය. අපනයන සංවර්ධන මණ්ඩලය මගින් ක්‍රියාත්මක ඇරැඹුම වැඩසටහන යටතේ උපාධිධාරීන් ලියාපදිංචි කිරීම සංචාරක සංවර්ධන අධිකාරිය මඟින්, සංචාරක හෝටල් හා සුළු නිවාස නිකේතන (Homestays) සඳහා උපදේශන සේවා හා අනුමැතිය ලබාදීම් සඳහා සහාය ලබාදීම සිදු කෙරේ. බැංකු සඳහා අවශ්‍ය ව්‍යාපාර යෝජනා සකස් කර දීම්, ජාතික නිවාස සංවර්ධන අධිකාරියේ සොදුරු පියස ණය යෝජනා ක්‍රමයේ ණය අයදුම්පත් ලබාදීම, ණය අයදුම්කරුවන්ගේ ණය ලබා ගැනීමේ ගැටලු නිරාකරණය කිරීම් මුදල් අමාත්‍යාංශය මගින් විශේෂ ණය සඳහා සපුරාලිය යුතු අවශ්‍යතා පිළිබඳ උපදේශන සේවාවන් යන සේවාවන් ජංගම සේවා පරිශ්‍රයේ දී ලබා ගත හැකිවේ. එන්ටර්ප්‍රයිස් ශ්‍රී ලංකා ණය යෝජනා ක්‍රමය, සංවර්ධනය ඉලක්ක කර ගනිමින් ක්ෂේත්‍ර ගණනාවක් ආවරණය කරමින් ණය යොජනා හඳුන්වා දී ඇති අතර, ඉන් කෘෂිකර්මාන්තය, සුළු හා මධ්‍ය පරිමාණ කර්මාන්ත, නිවාස ඉදිකිරීම් හා රැකවරණ ණය යෝජනා ක්‍රම ප්‍රධාන වේ. එන්ටර්ප්‍රයිස් ශ්‍රී ලංකා වැඩසටහන මඟින් ක්‍රියාත්මක මේ ණය යෝජනා ක්‍රමය මඟින් බිහිවන නව ව්‍යාපාරික ප්‍රජාව හරහා රටෙහි සංවර්ධනය වේගවත් කිරීම බලාපොරොත්තු වන අතර, ඉන් ව්‍යවසායකයන් ලක්ෂයක් බිහි කිරීමට මුදල් අමාත්‍යාංශය සැලසුම් කර තිබේ."
    },
    {
        "content": "පාස්කු ඉරිදා ප‍්‍රහාරය පිළිබඳ කරුණු සෙවීමේ පාර්ලිමේන්තු තේරීම් කාරක සභා නියෝජිතයෝ ඊයේ (20) පෙරවරුවේ ජනාධිපති කාර්යාලයේ දී ජනාධිපති මෛත්‍රීපාල සිරිසේන මැතිතුමා හමු වූහ. පාස්කු ඉරිදා ප‍්‍රහාරය පිළිබඳ කරුණු සෙවීමේ පාර්ලිමේන්තු තේරීම් කාරක සභාව විසින් සිය අදහස් සහ යෝජනා ලබා ගැනීමට කර තිබූ ඉල්ලීම සලකා බැලූ ජනාධිපතිතුමා ප‍්‍රජාතන්ත‍්‍රවාදයට ගරු කරන නායකයෙකු ලෙස පාර්ලිමේන්තු තේරිම් කාරක සභාව සමග මෙම සාකඡාවට එක් විය."
    },
    {
        "content": "පාස්කු ඉරු දින ප්‍රහාරය ගැන සෙවීමට පංච පුද්ගල කොමිසමක් පාස්කු ඉරුදින ප්‍රහාරය සම්බන්ධයෙන් විමර්ශනයට ජනාධිපති මෛත්‍රීපාල සිරිසේන මහතා විසින් පංච පුද්ගල කොමිසමක් පත්කර ඇති අතර ඊට අදාළ අති විශේෂ ගැසට් පත්‍රය නිකුත් කර ඇති අතර  අභියාචනාධිකරණ විනිසුරු ජනක් ද සිල්වා මහතාගේ සභාපතීත්වයෙන් එම කොමිසම පත්කර ඇත. එහි සෙසු සාමාජිකයින් අතරට අභියාචනාධිකරණ විනිසුරු නිශ්ශංක බන්දුල කරුණාරත්න, විශ්‍රාමික අභියාචනාධිකරණ විනිසුරු නිහාල් සුනිල් රාජපක්ෂ, විශ්‍රාමික මහාධිකරණ විනිසුරු අතපත්තු ලියනගේ බන්දුල කුමාර අතපත්තු සහ විශ්‍රාමික අමාත්‍යාංශ ලේකම් ඩබ්ලිව්.එම්.එම්. අධිකාරී යන මහත්ම මහත්මීන් අයත්. පාස්කු ඉරුදින ත්‍රස්ත ප්‍රහාරයට අදාළ සිද්ධීන්, පුද්ගලයන් සහ සංවිධාන හඳුනාගැනීම මෙන්ම ඊට අදාළව රාජ්‍ය නිලධාරීන් වැරදි ආකාරයෙන් බලය යොදාගැනීම, අතපසුවීම් සහ වගකීම් පැහැර හැරීම ආදිය පිළිබඳවද විමර්ශනය කිරීම මෙම කොමිසමට පැවරෙයි. එමෙන්ම කොමිසම මගින් පළමු අතුරු වාර්තාව මාස 3ක් ඇතුළත ඉදිරිපත් කළ යුතු අතර මාස 6ක් තුළ අවසන් වාර්තාව ලබාදිය යුතු බවයි ඊට අදාලව නිකුත් කර ඇති ගැසට් නිවේදනයේ දැක්වෙන්නේ. මේ අතර ඉකුත් 20 වනදා ජනාධිපතිවරයාගෙන් කරුණු විමසීමෙන් අනතුරුව පාස්කු ඉරුදින ප්‍රහාරය සම්බන්ධයෙන් විමර්ශනය කරන පාර්ලිමේන්තු තේරිම් කාරක සභාවේ කටයුතු අවසන් වුණි. ඒ අනූව එහි අවසන් වාර්තාව ඔක්තෝබර් 31වනදාට පෙර පාර්මේන්තුවට ඉදිරිපත් කිරීමට නියමිතයි."
    },
    {
        "content": "දිවයිනේ නිරිත දිග කොටසේ දැනට පවතින වැසි තත්ත්වයේ තරමක වැඩිවීමක් ඉදිරි දින කිහිපයේදී බලාපොරොත්තුවන බව කාලගුණවිද්‍යා දෙපාර්තමේන්තුව පවසයි. බස්නාහිර, සබරගමුව, මධ්‍යම, දකුණු සහ වයඹ පළාත්වල විටින් විට වැසි හෝ ගිගුරුම් සහිත වැසි ඇති වේ.  සබරගමුව සහ දකුණු පළාත්වලත් කළුතර දිස්ත්‍රික්කයෙත් ඇතැම් ස්ථාන වලට මි.මී. 100 ට වැඩි තද වර්ෂාපතනයන් ඇති විය හැක.   උතුරු පළාතේ වැසි වාර කිහිපයක් ඇති වේ. දිවයිනේ සෙසු ප්‍රදේශවල සවස 2.00 න් පමණ පසුව තැනින් තැන වැසි හෝ ගිගුරුම් සහිත වැසි ඇති වේ.  ඌව සහ නැගෙනහිර පළාත්වල ඇතැම් ස්ථාන වලට මි.මී. 50 ට වැඩි තරමක් තද වර්ෂාපතනයන්ද ඇති විය හැක. ගිගුරුම් සහිත වැසි සමග ඇතිවිය හැකි තාවකාලික තද සුළං වලින් සහ අකුණු මඟින් සිදුවන අනතුරු අවම කර ගැනීමට අවශ්‍ය පියවර ගන්නා ලෙස ජනතාව දැනුම් දී ඇත."
    },
    {
        "content": "පවුල් එක් ලක්‍ෂ දාහත්දහසකට සෙත සැලසෙන පාතදුම්බර ජල ව්‍යාපෘතිය අගමැති ප්‍රධානත්වයෙන් ඇරඹේ පවුල් එක්ලක්‍ෂ දාහත්දහස් පන්සියයකට සෙත සැලසෙන පාතදුම්බර ජල ව්‍යාපෘතිය අග්‍රාමාත්‍ය රනිල් වික්‍රමසිංහ මහතාගේ ප්‍රධානත්වයෙන් ඊයේ (21) ආරම්භ විය. ජාතික ජල සම්පාදන හා ජලාපවහන මණ්ඩලය සහ නගර සැලසුම්, ජල සම්පාදන හා උසස් අධ්‍යාපන අමාත්‍යාංශය එක්ව සිදු කරන මෙම ව්‍යාපෘතිය මගින් මහනුවර නාගරික කලාපයට ඔබ්බෙන් ඇති ප්‍රදේශවලට නළ මගින් පානීය ජලය ලබා දීම සිදු වේ. පාතදුම්බර, අකුරණ, පූජාපිටිය, හාරිස්පත්තුව, මහනුවර, කඩවත්සතර හා ගඟවටකෝරළේ, තුම්පනේ මෙන්ම මාවතගම යන ප්‍රදේශවලට ව්‍යාපෘතිය හරහා ජලය සැපයීමට නියමිතයි. ව්‍යාපෘතිය සඳහා රුපියල් බිලියන 50 ක් වැය කෙරෙනවා. නව සේවා ජලාශ 27 ක් මෙන්ම නව පොම්පාගාර 16 ක් ඉදිකිරීමට නියමිතයි. 2022 වසරේ ව්‍යාපෘතිය අවසන් කිරීම සැලසුමයි."
    },
    {
        "content": "දැනට නොකඩවා පවතින අයහපත් කාලගුණය සහ අධික වර්ෂාව හේතුවෙන් තවදුරටත් දකුණු පළාතේ ගාල්ල, මාතර දිස්ත්‍රික්ක 2 හි සියළුම පාසල් හෙට (26) සහ අනිද්දා (27)  දිනයන්හිදී ද වසා දමන ලෙස දකුණු පළාත් ආණ්ඩුකාර හේමාල් ගුණසේකර මහතා  දකුණු පළාත් අධ්‍යාපන අමාත්‍යාංශයේ ලේකම්වරයාට නියෝග කරයි.    ඒ අනුව  ගාල්ල, මාතර දිස්ත්‍රික්කයන්හි සියළුම පාසල්වල අධ්‍යයන කටයුතු නැවත ආරම්භ කරනුයේ සැප්තැම්බර් 30  සඳුදා ය."
    },
    {
        "content": ",  ,  ,  ,"
    },
    {
        "content": "අධ්‍යාපන අමාත්‍යාංශය වෙත ලැබුණු නවතම ලේඛන අනුව සිසු සුරක්ෂා රක්ෂණාවරණයෙන් රුපියල් මිලියන 1,340 කට අධික මුදලක් රක්ෂණ ප්‍රතිලාභ ලෙස මේ වන විට සිසුන් වෙත ලබාදී ඇති බව වාර්තා වේ. මේ වන විට රක්ෂණ හිමිකම් වෙනුවෙන් ලැබී ඇති ඉල්ලීම් සංඛ්‍යාව 29,000 ක් බව අධ්‍යාපන අමාත්‍යාංශය නිවේදනය කළේය. දිවයිනේ සියලුම ජාතික පාසල්,පෞද්ගලික පාසල් සහ පිරිවෙන්වල අධ්‍යාපනය ලබන සියලුම සිසු දරු දැරියන් හට අධ්‍යාපන අමාත්‍යාංශය හදුන්වා දුන් සුරක්ෂා සිසු රක්ෂණාවරණයේ ප්‍රතිලාභ ගෙවීම මේ වන විට වේගවත්ව ක්‍රියාවට නැංවෙන බවද එම නිවේදනයේ සදහන් ය."
    },
    {
        "content": "අනවශ්‍ය ලෙස ගංවතුරට නිරාවරණය වීම මත විවිධ චර්ම රෝග ශ්වසන රෝග ඇතිවීමේ වැළඳීමේ වැඩි ඉඩකඩක් පවතින බව   මහතා පවසයි. ඒ මහතා මේ බව ප්‍රකශ කළේ ජාතික ආපදා කළමනාකරණ අමාත්‍යංශ ශ්‍රවණාගාරයේ ඊයේ (25) පැවති පවතින අයහපත් කාලගුණික තත්ත්වය පිලිබඳ ජනතාව දැනුවත් කිරීමේ මාධ්‍ය හමුවට එක්වෙමිනි.  කුඩා ළමුන්, රෝගී පුද්ගලයින්, සහ වයස්ගත වූ පුද්ගලයින් හැකිතාක් ගංවතුර තත්ත්වයට නිරාවරණය වීමෙන් රෝග වලට ගොදුරු වීමේ වැඩි ඉඩකඩක් පවතින බැවින් ආරක්ෂාකාරී පියවරවල් අනුගමනය කරන ලෙස හේමන්ත මහතා වැඩිදුරටත් පැවසීය. එමෙන්ම ජල මුලාශ්‍රයන් ගංවතුරට යටවීමෙන් ජලය අපිරිසිදු විය හැකි බැවින් එකී ජල මුලාශ්‍ර පිරිසිදු කරගැනීමට ප්‍රදේශයේ සෞඛ්‍ය වෛද්‍ය නිළධාරී සමඟ එක්ව කටයුතු කර තමන්ගේ සෞඛ්‍ය ගැටළු විසඳා ගැනීමට කටයුතු කරන ලෙසත් මෙහි දී ප්‍රකාශ කළේය."
    },
    {
        "content": "ශ්‍රී ලාංකික විචිත්‍රත්වය ලොවට කියාපාන හා දේශීය අනන්‍යතාව ප්‍රදර්ශනය කෙරෙන The Beauty Of Sri  Lanka -2019 ඡායාරූප ප්‍රදර්ශනය සහ ප්‍රවර්ධන වැඩසටහන ඇමෙරිකාවේ ලොස්ඇන්ජලීස් නුවර කැලිෆෝනියා  විශ්වවිද්‍යාලයේ දී පසුගිය 21 වන දා ආරම්භ විය. එම අවස්ථාවේදී රජයේ ප්‍රවෘත්ති දෙපාර්තමේන්තුවේ, රජයේ නිලපුවත් වෙබ් අඩවියේ අංශ ප්‍රධාන මාධ්‍යවේදී ප්‍රභාත් රත්නායක සහ ඡායාරූප මාධ්‍යවේදිනි යමුනී රශ්මිකා පෙරේරා ලොස් ඇන්ජලීස් නුවර දී ඇගයීමේ සම්මානයට පාත්‍ර විය. ඡායාරූප කලාව සම්බන්ධයෙන් දැක්වූ සුවිශේෂී දායකත්වයත් The Beauty Of Sri Lanka -2019 ප්‍රදර්ශනය වෙනුවෙන් කළ මෙහෙවරත් අගයමින් යමුනී රශ්මිකා පෙරේරා මහත්මිය වෙත සම්මානය පිරිනැමුණු අතර ශ්‍රි ලංකාවේ කීර්තිය නැංවීම උදෙසා The Beauty Of Sri Lanka -2019 ප්‍රදර්ශනයේ මාධ්‍ය සම්බන්ධීකරණය හා මාධ්‍ය ප්‍රචාරක මෙහෙවර අගයමින්  ප්‍රභාත් රත්නායක මහතා වෙත ඇගයීම් සම්මානය පිරිනැමීය  ඇමෙරිකා ශ්‍රී ලංකා ඡායාරූප සංගමයේ  සංවිධානයෙන් The Beauty Of Sri Lanka -2019 ඡයාරූප ප්‍රදර්ශනය පැවැත්වීණි."
    },
    {
        "content": "කෘෂි රක්ෂණ මණ්ඩලයෙ හි ලියාපදිංචි රක්ෂණ වාරික මුදල් ගෙවූ සියලු ගොවීන්ගේ වන්දි මුදල් සති දෙකක් තුළ ගෙවා දමන ලෙස කෘෂි රක්ෂණ මණ්ඩලයේ නිලධාරීන්ට කෘෂිකර්ම, වාරිමාර්ග, ග්‍රාමීය ආර්ථික කටයුතු සහ ධිවර හා ජලජ සම්පත් සංවර්ධන අමාත්‍ය පි. හැරිසන් මහතා උපදෙස් ලබා දී ඇත. අමාත්‍යවරයා මේ බව පවසා ඇත්තේ ග්‍රාමීය ආර්ථිකය පිලිබඳ අමාත්‍යංශ ශ්‍රවණාගාර යේ දී ඊයේ (25)පැවති සමස්ත ලංකා ගොවිජන සම්මේලනයෙහි ජාතික සංවිධායක නාමල් කරුණාරත්න මහතා හා ගොවි නියෝජිතයින් අතර පැවති සාකච්ඡාවේ දී ය. ඒ අනුව අම්පාර, මොණරාගල හා ඇතිමලේ රක්ෂණ වාරික ගෙවූ ගොවින් 3,000 කට මෙම වග හානි මුදල් ගෙවීමට නියමිත බවත්, ඒ වෙනුවෙන් රුපියල් මිලියන 200 ක පමණ මුදලක් වැය වනු ඇතැයි ද, එම මුදල් ගොවීන්ට ගෙවීම ප්‍රමාද නොකර සිදු කිරීමට අවශ්‍ය කඩිනම් ක්‍රියාමාර්ග ගන්නා ලෙසත් මෙහි දී අමාත්‍යවරයා අදාළ නිලධාරීන් වෙත දැනුම් දී ඇත. මේ අතර සේනා දළඹු වගා හානි වන්දි මුදල් පළමු අදියර ගෙවා අවසන් බවත්, දෙවන අදියර යටතේ ගෙවීමට ඇති අම්පාර දිස්ත්‍රික්කයේ ගොවීන් 12,995 ක් වෙනුවෙන් රු. මිලියන 211 ක මුදලක් ද, මොණරාගල දිස්ත්‍රික්කයේ ගොවීන් 12,254 ක් වෙනුවෙන් රු. මිලියන 208 ක මුදලක් ද ගෙවීමට අවශ්‍ය යෝජනාවට කැබිනට් අනුමැතිය ලබා දී ඇති බවත් මෙහි දී වැඩි දුරටත් සඳහන් කර ඇත. එමෙන්ම, මෙම සතිය තුළ බීජ කමිටුව කැඳවා රටට අවශ්‍ය බීජ නිෂ්පාදනය හඳුනාගෙන අවශ්‍යතාවය අනුව බීජ නිෂ්පාදනය කිරීමටත්, ගොවියාට සාධාරණ මිලක් ලබා දීමට ක්‍රමවේදයක් සැකසීමට පියවර ගන්නා ලෙසත් මෙහි දී අදාළ නිළධාරීන්ට උපදෙස් ලබා දී ඇත. මෙම අවස්ථාව සඳහා කෘෂි රක්ෂණ මණ්ඩලයේ සභාපති සුමිත් වර්ණකුලසුරිය මහතා, එහි අධ්‍යක්ෂ ජනරාල් පණ්ඩුක විරසිංහ මහතා සහ කෘෂිකර්ම අමාත්‍යංශයේ රාජ්‍ය ලේකම් ශාන්තා විජයරත්න මහත්මිය, කෘෂිකර්ම දදෙපාර්තමේන්තුවේ අධ්‍යක්ෂ ජනරාල් ඇතුළු ගොවි නියෝජිතයින් කිහිපදෙනකු සහභාගී වී තිබේ."
    },
    {
        "content": "මහජනතාව පත්වන පීඩා වලක්වා ගැනීම සඳහා ශ්‍රී ලංකා ගමනාගමන මණ්ඩලයේ සියලුම සේවකයින්ගේ නිවාඩු අවලංගු කර ඇති අතර, දුම්රිය වර්ජනයට මුහුණ දීමේ පියවරක් ලෙසින් දිවයින පුරා විශේෂ ධාවන සැලැස්මක් ක්‍රියාත්මක කරන බව උපාලි මාරසිංහ මහතා ප්‍රකාශ කළේය. ඒ අනුව, බස් නැවතුම් පොළ ආසන්නව පිහිටි දුම්රිය ස්ථාන හරහා බස් රථ ධාවන කිරීමටත්, මඟීන්ට අපහසුවක් නොවන ආකාරයට බස් රථ සියල්ලම උපරිම ධාවන වාර සංඛ්‍යාවක් යෙදවීමටත්, මහජනතාවගේ පැමිණීම අඩු වැඩි වන අවස්ථා සැලකිල්ලට ගෙන උචිත පරිදි කටයුතු කිරීමටත් ඩිපෝ අධිකාරීවරුන්ට අවශ්‍ය උපදෙස් ලබා දී ඇති බවත් ඒ මහතා පවසන ලදී. මේ වන විට දුම්රිය රියදුරු/පාලක/නියමක සහ ස්ථානාධිපතිවරුන්ගේ වෘත්තීය සමිති ඇතුළු දුම්රිය වෘත්තීය සමිති කිහිපයක් ඒකාබද්ධව අඛණ්ඩ වැඩ වර්ජනයක නිරත වී සිටී.මෙම වර්ජනය හේතුවෙන් ඊයේ රාත්‍රියේ ධාවනය වීමට නියමිත වූ තැපැල් දුම්රිය කිහිපයක් ද අවලංගු කරන ලදී. කෙසේ නමුත් අද (26) උදෑසන වන විට කාර්යාල දුම්රිය 06 ක් ධාවනයේ යෙද වී ඇත."
    },
    {
        "content": "ශ‍්‍රී ලංකා නිදහස් පක්ෂයේ නිර්මාතෘ, දිවංගත අග‍්‍රාමාත්‍ය එස්.ඩබ්ලිව්.ආර්.ඞී බණ්ඩාරනායක ශ‍්‍රීමතාණන්ගේ 60 වන ගුණ සමරු උත්සවය ශ‍්‍රී ලංකා නිදහස් පක්ෂ සභාපති, ජනාධිපති ගරු මෛතී‍්‍රපාල සිරිසේන මැතිතුමාගේ ප‍්‍රධානත්වයෙන් අද (26* පෙරවරුවේ හොරගොල්ල බණ්ඩාරනායක සමාධිය අබියස දී පැවැත්විණි.  ස`ග, වෙද, ගුරු ගොවි කම්කරු යන පංච මහා බලවේගය එක්කර ගනිමින් මෙරට දේශපාලන ගමන්මග තීරණාත්මක වෙනසකට ලක් කළ දිවංගත අග‍්‍රාමාත්‍ය එස්.ඩබ්ලිව්.ආර්.ඞී බණ්ඩාරනායක ශ‍්‍රීමතාණන්ගේ 60වන ගුණ සමරුව අදට යෙදී තිබේ. ඒ හා සමගාමීව ලෝකයේ ප‍්‍රථම අග‍්‍රාමාත්‍යවරිය වූ දිවංගත සිරිමාවෝ බණ්ඩාරනායක මැතිණියගේ සහ දිවංගත අනුර බණ්ඩාරනායක මහතාගේ ද ගුණ සිහි කෙරිණි.  හිටපු ජනාධිපතිනි චන්ද්‍රිකා බණ්ඩාරනායක සහ සුනේත‍්‍රා බණ්ඩාරනායක මහත්මීන් විසින් ප‍්‍රථමයෙන් සමාධියට පුෂ්පෝපහාර දැක් වූ අතර අනතුරු ව ජනාධිපතිතුමා සමාධිය අභියස මල් කලඹක් තැන්පත් කර ඊට පුෂ්පෝපහාර දැක්වී ය. කථානායක කරූ ජයසූරිය සහ අමාත්‍ය මංගල සමරවීර යන මහත්වරුන් ද ශී‍්‍ර ලංකා නිදහස් පක්ෂයේ ජ්‍යෙෂ්ඨ උප සභාපති නිමල් සිරිපාල ද සිල්වා, මහලේකම් දයාසිරි ජයසේකර, එක්සත් ජනතා නිදහස් සන්ධානයේ මහලේකම් මහින්ද අමරවීර, දුමින්ද දිසානායක, ඒ.එච්.එම්. ෆවුසි, ලසන්ත අලගියවන්න, සරත් ඒකනායක යන මහත්වරුන් ඇතු`ථ ශ‍්‍රී ලංකා නිදහස් පක්ෂයේ ජ්‍යෙෂ්ඨ සාමාජිකයෝ රැුසක් මෙම අවස්ථාවට එක් වූහ.  සර්ව ආගමික ආශිර්වාද මධ්‍යයේ අද පෙරවරුවේ උත්සවයේ කටයුතු ආරම්භ කෙරුණු අතර අත්තනගල්ල රජමහා විහාරාධිපති පූජ්‍ය පන්නිල ශී‍්‍ර ආනන්ද ස්වාමින් වහන්සේ ප‍්‍රධාන අනුශාසනාව සිදු කළහ."
    },
    {
        "content": "ජනාධිපතිතුමා විසින් පත්කරන ලද විශේෂ වැටුප් කොමිෂන් සභා වාර්තාවේ නිර්දේශ පරිදි සියලු  රාජ්‍ය සේවකයන්ගේ මාසික වැටුප 2020 ජනවාරියේ  සිට ක්‍රියාත්මක වන පරිදි අවමය රු. 3,000 කින්ද උපරිමය රු. 24,000 කින්ද වැඩිවනු ඇත. මෙම වැඩිවීම සිදුකරනුයේ සියලු නිලධාරීන්ගේ වැටුප් 2020 ජනවාරි වනවිට, 2015 වසරේ පැවැති ආරම්භක වැටුපට සාපේක්ෂව උපරිම වශයෙන් 107% ක් දක්වා වූ ප්‍රතිශතයකින් වැඩිකිරීමට අමතරවයි. මෙයට අමතරව මෙම නව වැටුප් වැඩිවීම හේතුවෙන් රාජ්‍ය අංශයේ විවිධ ක්ෂේත්‍රයන්හි තිබූ වැටුප් විෂමතාද ඉවත් වනු ඇත. වැටුප් විෂමතා ඉවත් කිරීම සඳහා අවශ්‍ය නිර්දේශ ඉදිරිපත් කිරීමට එස්. රනුග්ගේ මහතාගේ ප්‍රධානත්වයෙන් යුත් පහළොස් දෙනෙකුගෙන් සමන්විත වැටුප් සමාලෝචන කොමිසමක් ජනාධිපතිතුමා විසින් පත්කර තිබුණි. මෙහි ප්‍රතිඵලයක් ලෙස රාජ්‍ය අංශයේ සියලු සේවකයන්ගේ වැටුප් 2020 ජනවාරි මස සිට තවදුරටත් වැඩිවන අතර, විශේෂයෙන් දුම්රිය හා තැපැල් සේවාවන්ද ඇතුළුව වැටුප් විෂමතාවක් රාජ්‍ය අංශයේ පවතින්නේනම් එය මුළුමනින්ම ඉවත්වනු ඇත. දුම්රිය සේවයේ වැටුප් විෂමතා ඉවත් කරනු වස් දුම්රිය තාක්ෂණික  සේවයට අයත් දුම්රිය මෙහෙයුම්/ අධීක්ෂණ කළමනාකරණ සේවයට අයත් නිලධාරීන් (Supervisory Management Service) සඳහා TL  යනුවෙන් අලුත් වැටුප් කේතයක් හඳුන්වා දී එහි ආරම්භක වැටුප රු. 36,095 වශයෙන් පිහිටුවා ඇත. එයට අමතරව, දුම්රිය එන්ජින් රියදුරු සහායකගේ  (Railway Engine Driver Aide) වැටුප MT 1 වැටුප් කේතය යටතේ ආරම්භක වැටුප රු. 34,415 ලෙස පිහිටුවා ඇත. මේ අනුව, දුම්රිය සේවකයන් තම වැටුප් විෂමතා ඉවත් කරන ලෙස ඉල්ලා ගනු ලැබූ වෘත්තීය ක්‍රියාමාර්ගය තවදුරටත් පවත්වාගෙන යාමේ අවශ්‍යතාවයක් පැන නොනඟී. ඒ අනුව, මෙම වැඩිවීම යටතේ 2015 වසරේදී රු. 11,730 ක්ව පැවැති රාජ්‍ය සේවයේ ප්‍රාථමික මට්ටමේ සේවකයකුගේ අවම මූලික වැටුප 2020 වනවිට රු. 24,250 දක්වා වැඩිවීම දැනටමත් අනුමත වී ඇත. මෙය, නව වැටුප් විෂමතා පිළිබඳ කොමිසමේ නිර්දේශ  අනුව  එකී වැටුප රු. 27,250 දක්වා රු. 3,000 කින් තවදුරටත් වැඩිවනු ඇත. මෙම වැටුප් වැඩිවීමට සාපේක්ෂව ලක්ෂ 11 කට ආසන්න සමස්ත රාජ්‍ය සේවකයන්ගේ  අතිකාල දීමනාද වැඩිවේ. තවද, මෙම නව වැඩිවීම් සියල්ල මූලික වැටුපට එකතු කරන බැවින් , වැටුපට සමාන මුදලේ එකතුවක් ලෙස ආපදා ණය හා දේපල ණය ලබාගැනීමේදී ද දැනට ලබාගන්නා ප්‍රමාණයට වඩා වැඩිප්‍රමාණයක් ණය වශයෙන් ලබා ගැනීමට රාජ්‍ය සේවකයන්ට වරප්‍රසාද හිමිවේ. එබැවින්, මූලික වැටුප මත පදනම් වන අතිකාල දීමනා ඇතුළු අනෙකුත් දීමනාද වැඩිවනු ඇත. 2015 වසරේදී රු. බිලියන 562 ක්ව පැවැති රාජ්‍ය සේවයේ වැටුප් ගෙවීම් මේ වනවිට රු. බිලියන 750  දක්වා වැඩිවී ඇත. විශ්‍රාම වැටුප් වියදම 2015 වසරේදී රු. බිලියන 157 ක්ව පැවැති අතර, මේ වනවිට එය  රු. බිලියන 225 ක් දක්වා වැඩිවී ඇත. වැඩිකල මෙම නව වැටුප 2020 ජනවාරි සහ 2021 ජනවාරි සිට සමාන ප්‍රමාණයකින් ලබාදීමට රජය තීරණය කර ඇති අතර, ඒ සඳහා 2020 දී රු. බිලියන 120 ක් හා 2021 දී තවත්    රු. බිලියන 120 ක් වැය වනු ඇත. පසුගිය වසර 4 කට වැඩිකාලයක් තුළ රාජ්‍ය සේවයට නව බඳවා ගැනීම් 75000 ක් පමණ සිදුකර තිබේ. රාජ්‍ය සේවයේ තෝරාගත් කාර්ය මණ්ඩලය හා නිලධාරීන්ගේ පඩි වැඩිකරනු ලබන ආකාරය පහත  පරිදි වේ. එයට අමතරව, දුම්රිය එන්ජින් රියදුරු සහායකගේ (Railway Engine Driver Aide) වැටුප MT 1 වැටුප් කේතය යටතේ ආරම්භක වැටුප රු. 34,415 ලෙස පිහිටුවා ඇත.  මේ අනුව, දුම්රිය සේවකයන් තම වැටුප් විෂමතා ඉවත් කරන ලෙස ඉල්ලා ගනු ලැබූ වෘත්තීය ක්‍රියාමාර්ගය තවදුරටත් පවත්වාගෙන යාමේ අවශ්‍යතාවයක් පැන නොනඟී. ඒ අනුව, මෙම වැඩිවීම යටතේ 2015 වසරේදී රු. 11,730 ක්ව පැවැති රාජ්‍ය සේවයේ ප්‍රාථමික මට්ටමේ සේවකයකුගේ අවම මූලික වැටුප 2020 වනවිට රු. 24,250 දක්වා වැඩිවීම දැනටමත් අනුමත වී ඇත.  මෙය, නව වැටුප් විෂමතා පිළිබඳ කොමිසමේ නිර්දේශ අනුව එකී වැටුප රු. 27,250 දක්වා රු. 3,000 කින් තවදුරටත් වැඩිවනු ඇති බවද අමාත්‍යාංශය නිවේදනය කරයි. මෙම වැටුප් වැඩිවීමට සාපේක්ෂව ලක්ෂ 11 කට ආසන්න සමස්ත රාජ්‍ය සේවකයන්ගේ අතිකාල දීමනාද වැඩි වෙන බව අමාත්‍යාංශය පවසයි. තවද, මෙම නව වැඩිවීම් සියල්ල මූලික වැටුපට එකතු කරන බැවින් , වැටුපට සමාන මුදලේ එකතුවක් ලෙස ආපදා ණය හා දේපල ණය ලබා ගැනීමේ දී ද දැනට ලබාගන්නා ප්‍රමාණයට වඩා වැඩි ප්‍රමාණයක් ණය වශයෙන් ලබා ගැනීමට රාජ්‍ය සේවකයන්ට වරප්‍රසාද හිමි වෙන බවද නිවේදනයේ දැක්වෙයි. එබැවින්, මූලික වැටුප මත පදනම් වන අතිකාල දීමනා ඇතුළු අනෙකුත් දීමනාද වැඩිවනු ඇති බවත්, 2015 වසරේදී රු. බිලියන 562 ක්ව පැවැති රාජ්‍ය සේවයේ වැටුප් ගෙවීම් මේ වනවිට රු. බිලියන 750 දක්වා වැඩිවී ඇති බවත් අමාත්‍යාංශය වැඩිදුරටත් දක්වා තිබේ. විශ්‍රාම වැටුප් වියදම 2015 වසරේදී රු. බිලියන 157 ක්ව පැවැති අතර, මේ වනවිට එය  රු. බිලියන 225 ක් දක්වා වැඩිවී ඇති අතර‍ වැඩිකල මෙම නව වැටුප 2020 ජනවාරි සහ 2021 ජනවාරි සිට සමාන ප්‍රමාණයකින් ලබාදීමට රජය තීරණය කර ඇති අතර, ඒ සඳහා 2020 දී රු. බිලියන 120 ක් හා 2021 දී තවත් රු. බිලියන 120 ක් වැය වනු ඇති බවත් මුදල් අමාත්‍යාංශය පෙන්වා දෙයි. පසුගිය වසර 4 කට වැඩිකාලයක් තුළ රාජ්‍ය සේවයට නව බඳවා ගැනීම් 75000 ක් පමණ සිදුකර ඇති අතර, රාජ්‍ය සේවයේ තෝරාගත් කාර්ය මණ්ඩලය හා නිලධාරීන්ගේ පඩි වැඩිකරනු ලබන ආකාරය පහත  පරිදි දක්වා තිබේ."
    },
    {
        "content": "ඕස්ට්‍රේලියාවේ නව ශ්‍රී ලංකා මහ කොමසාරිස්වරයා වශයෙන් වැඩ බාරගත් ජනාධිපති නීතිඥ ජේ.සී. වැලිඅමුණ මහතා පසුගිය දා ඕස්ට්‍රේලියාවේ ආණ්ඩුකාර ඩේවිඩ් හර්ලි මහතා වෙත සිය අක්ත පත්‍රය ඇතුළත් නිල ලේඛන පිළිගැන්වීය. කැන්බරා හි ආණ්ඩුකාර මන්දිරයේ මේ නිමිත්තෙන් පැවතී උත්සවයට ඕස්ට්‍රේලියාවේ විදේශ හා කාන්තා කටයුතු ඇමතිවරයා වෙනුවෙන් විදේශ කටයුතු හා වාණිජ දෙපාර්තමේන්තුවේ නියෝජ්‍ය ලේකම් පෙනී විලියම්ස් මහත්මිය හා මහා කොමසාරිස් කාර්යාලයේ නිළධාරීහු ද සහභාගී වී සිටියහ. මෙහි දී ශ්‍රී ලංකා මහා කොමසාරිස් වැලිඅමුණ මහතා වෙනුවෙන් ආචාර පෙළපාලියක් හා දිවා භෝජන සංග්‍රහයක් ද පවත්වනු ලැබිය. අනතුරුව ආණ්ඩුකාර ඩේවිඩ් හර්ලි මහතා සහ වැලිඅමුණ මහතා අතර සාකච්ඡාවක් ද පැවති අතර එහි දී ඒ මහතා ශ්‍රී ලංකා ජනාධිපති මෛත්‍රීපාල සිරිසේන හා අග්‍රාමාත්‍ය රනිල් වික්‍රමසිංහ මහත්වරුන්ගේ සුභ පැතුම් ආණ්ඩුකාරවරයා වෙත පිරිනැමීය. ඔස්ට්‍රේලියාව හා ශ්‍රී ලංකාව අතර පවතින් දීර්ඝ කාලින මිත්‍ර සබඳතා තවත් ශක්තිමත් අයුරින් පවත්වාගෙන යාමේ වැදගත්කම ආණ්ඩුකාරවරයා මෙහි දී පෙන්වා දුන්නේය."
    },
    {
        "content": "අසාධාරණ ලෙස දුම්රිය වැඩවර්ජනයේ නිරත පුද්ගලයින්ට මහජනතාව සාප කරනු ඇතැයි ප්‍රවාහන සහ සිවිල් ගුවන්සේවා රාජ්‍ය අමාත්‍ය ‍අශෝක් ‍අබේසිංහ මහතා පවසයි. අද (26) ප්‍රවාහන අමාත්‍යාංශයේ පැවැති මාධ්‍ය සාකච්ඡාවේදී ඔහු වැඩිදුරටත් අවධාරණය කළේ ලබන සඳුදා වන විට වැඩවර්ජනය නතර නොකළහොත් දැඩි ක්‍රියාමාර්ගවලට යොමු වීමට සිදු වන බවයි. දුම්රිය වැඩවර්ජනය හේතුවෙන් මහජනතාවට ඇති විය හැකි පීඩාව වැළැක්වීමට උපරිම ක්‍රියාමාර්ගද ගන්නා බව අවධාරණය කළ රාජ්‍ය අමාත්‍යතුමා වැඩිපුර ලංගම සහ පෞද්ගලික බස්රථ දුම්රිය ස්ථාන ආශ්‍රිතව යොදන බවද කියා සිටියේය. “දුම්රිය වෘත්තීය සමිති සිය වැටුප RM 01, RM 02  වැටුප් පරිමාණයට කරන්න කියලා මුලින් ඉල්ලීමක් කළා. නමුත් එම ඉල්ලීම ඒ අවස්ථාවේදී ඉටු කළා නම් සමස්ත රාජ්‍ය සේවයේම වැටුප්වල විෂමතාවක් ඇති වී එයින් පන්ලක්ෂ දහනම දහසකට අහිතකර බලපෑමක් එල්ල වනවා. මේ නිසා එම ඉල්ලීම සමාලෝචනය කිරීමට ජනාපතිතුමා විසින් රනුක්ගේ කමිටුව පත් කළා. ඒ කමිටුවේ නිර්දේශවලට හැමෝම එකඟ වුණා. ඒ අනුව එම වැටුප් වැඩි වීම ජනවාරි පළමුවැනිදා සිට ක්‍රියාත්මක කිරීමට මුදල් අමාත්‍යාංශයේ කටයුතු යොදා තිබෙනවා. එසේ තිබියදීත් දැන් මේ වෘත්තීය සමිති එම වැටුප් වැඩි කිරීම වහාම ක්‍රියාත්මක කරන්නැයි බල කරනවා. එය අසාධාරණ ඉල්ලීමක්. අද මේ දුම්රිය වැඩ වර්ජනය සම්බන්ධයෙන් කිසිම අවස්ථාවක දුම්රිය සාමාන්‍යාධිකාරිවරයා‍ හෝ අමාත්‍යාංශ ලේකම් හෝ අමාත්‍යවරුන් ලෙස අපට හෝ ලිඛිතව දැනුම් දී නැහැ. ඇයි මේ වර්ජනය කරන්නේ කියලා වත් දැනුම් දීලා නැහැ. ඔවුන් වර්ජනය ගැන දැනුම් දීලා තියෙන්නේ මාධ්‍යයට. අපිට දැනුම් දීලා නැහැ. එහෙම කරන්න පුළුවන්ද වෘත්තීය සමිතියකට. සදාචාරයක් නැතිද මේ වෘත්තීය සමිතිවලට. මේක සම්පූර්ණයෙන්ම අසාධාරණ වැඩවර්ජනයක්. අපි හැමෝම දන්නවා මේ රජය රාජ්‍ය සේවකයින්ගේ වැටුප දහදාකින් වැඩි කළා. එය මූලිකව වැටුපට එක් කළා. තවත් 2500ක් වැඩි කළා. 2020 වන විට රාජ්‍ය සේවකයින්ගේ වැටුප සියයට 107කින් වැඩි වෙනවා. එහෙම තිබියදීත් මෙවැනි වැඩවර්ජනයකට යාම සාධාරණද ? අද කවුද මේ වැඩවර්ජනය කරන්නේ ? ඔවුන්ගේ වැටුප කීයද ? මම වගකීමෙන් කියන්නේ මේ වැඩි වැටුප් ඉල්ලලා වර්ජනය කරන දුම්රිය රියදුරෙක් අතිකාල සමඟ ලක්ෂ තුනකට වඩා වැටුපක් ගන්නවා. දුම්රිය නියාමකයෙක් අතිකාල සමඟ ලක්ෂ දෙකහමාරකට වඩා වැඩි වැටුපක් ගන්නවා.  දුම්රිය ස්ථානාධිපතිවරයෙක් අතිකාල සමඟ ලක්ෂ 02ක් හෝ ඊට වඩා වැඩි ප්‍රමාණයක වැටුපක් ගන්නවා. එහෙම වැඩි වැටුපක් ගන්න අය තමයි අද අසාධාරණ විදියට වැඩවර්ජනය කරලා මහජනතාව අපහසුතාවට පත් කරන්නේ. අද දුම්රිය වැඩවර්ජනය තනිකරම අසාධාරන ක්‍රියාවක්. එය මෙහෙයවන්නේ, මේක පිටිපස්සේ කවුද ඉන්නේ කියලා අපි දන්නවා. බලය ගිලිහුණු දේශපාලනඥයෝ නැවත බලය ලබා ගන්න මේ වර්ජනය මෙහෙයවනවා. නැවත මේ රට රාජ යුගයකට ගෙනියන්න, සහෝදරයින්ට මේ රට පාලනය කරන්න, මල්ලි ජනාධිපති අයියා අගමැති වෙලා පවුලේ අයට මේ රට පාලනය කරන්න බලය ලබා ගැනීමේ අරමුණින් මේ වර්ජන මෙහෙයවනවා. වත්මන් රජය දුම්රිය සංවර්ධනයට විශාල අයෝජනයක් කර තිබෙනවා. ඉන්දි‍යාවෙන් ද්විත්ව බලවේග කට්ටල 6ක් ගේනවා. උඩරට ධාවනයට චීනයෙන් බලවේග දුම්රිය නවයක් ගේනවා. දේශීය වශයෙන් දුම්රිය මැදිරි 200ක් පුනරුත්ථාපනය කරනවා. කැළණිවැලි දුම්රිය මාර්ගය ඇතුළුව සියලුම දුම්රිය මාර්ග නවීකරණය කරනවා. එසේ තිබියදී මේ විදියට දුම්රිය සේවාව අඩපණ කිරීමට වැඩවර්ජන මෙහෙයවන දේශපාලනඥයින්ට ජනතාව සාප කරන්න ඕන. මේ‍ මොහොතේ දුම්රිය වර්ජනය මෙහෙයවන්නේ සුළු පිරිසක්. ඔවුන් බලහත්කාරයෙන් සෙසු අය වර්ජනයට එක් කර ගන්නවා. ඔවුන් ඊයේ වර්ජනය කළේ නැහැ. මාසේ පඩිය අරගෙන දැන් වර්ජනය කරනවා. මහජනතාව මේ අමන ක්‍රියාවට ඉදිරියේදී හොදින් සලකාවි. ඒ වගේම රජයක් විදියටත් මේ අසාධාරණ වැඩ වර්ජනය එරෙහිව තදින් ඉන්නවා. වැඩවර්ජන කරන අතරතුරු කිසිම සාකච්ඡාවක් අපි දෙන්නේ නැහැ. සාකච්ඡාවක් ඕන නම් වැඩවර්ජනය නතර කරලා එන්න. ඒ වගේම ලබන සඳුදා වෙනකම් අපි බලනවා. සදුදා වන විට මේ වැඩවර්ජනය නතර නොකළොත් ගත හැකි හැම දැඩි ක්‍රියාමාර්ගයක්ම අපි ගන්නවා....”යිද ප්‍රවාහන සහ සිවිල් ගුවන්සේවා රාජ්‍ය අමාත්‍ය අශෝක් අබේසිංහ මහතා පැවසීය."
    },
    {
        "content": "කොළඹ අළුත්කඩේ අධිකරණ සංකීරණය වෙනුවට නව අධිකරණ සංකීර්ණයක් ඉදිකෙරන බව අමාත්‍ය තලතා අතුකෝරළ මහත්මිය ප‍්‍රකාශ කළාය. ඊට අධිකරණ 40ක් ඇතුළත්. දැනට කොළඹ අධිකරණය පිහිටා ඇත්තේ වසර 300ක් පමණ පැරණි ලන්දේසි යුගයේ ගොඩනැගිලි කේන්ද්‍ර කරගනිමින්. එහෙත් එම ගොඩනැගිලි අබලන් තත්ත්වයේ පවතින බැවින් ඊට විසදුමක් ලෙස නව අධිකරණ සංකිර්ණය ඉදිකිරිමටයි නියමිතයි. දැනට පවතින අධිකරණ ගොඩනැගිලි කෞතුකාගාරයක් බවට පත්කිරිමට ද සැළැස්මක් ඇති බව තලතා අතුකෝරළ මහත්මිය පෙන්වා දුන්නාය. අමාත්‍යවරිය මේ බව පැවසුවේ පූගොඩ නව අධිකරණ සංකීර්ණය සඳහා මුල් ගල තැබීමේ අවස්ථාවට පසුගියදා(22) එක්වෙමිනි. මෙම අධිකරණ සංකිර්ණයට වැයකෙරෙන මුදල රුපියල් ලක්ෂ පන් දහසක්."
    },
    {
        "content": "දිවයිනේ දැනට පවතින වැසි තත්ත්වයේ තරමක වැඩිවීමක් ඉදිරි දින කිහිපයේදීත් බලාපොරොත්තුවිය හැකි බව දන්වමින් කාලගුණ විද්‍යා දෙපාර්තමේන්තුවේ, ස්වභාවික විපත් පිලිබඳ පූර්ව අනතුරු ඇඟවීමේ මධ්‍යස්ථානය විසින් නිවේදනයක් නිකුත් කර ඇත. 2019 සැප්තැම්බර් මස 23 දින පෙරවරුවේ සිට වලංගු වන පරිදි 2019 සැප්තැම්බර් 24 පෙරවරුව දක්වා මෙම නිවේදනය නිකුත් කර ඇත. ඒ අනුව දිවයිනේ බොහෝ පළාත් වල වැසි හෝ ගිගුරුම් සහිත වැසි ඇති වන අතර දකුණු, සබරගමු, මධ්‍යම සහ බස්නාහිර පළාත්වල ඇතැම් ස්ථාන වලට මි.මී 150 ට වැඩි ඉතා තද වර්ෂාපතනයක් ඇති විය හැකි බව අවධාරණය කරන අතර, ඊට අමතර ව වයඹ, උතුර, ඌව සහ නැගෙනහිර පළාත්වල ඇතැම් ස්ථාන වලට මි.මී 75 ට වඩා වැඩි තරමක තද වර්ෂාපතනයන් ද ඇති විය හැකි බැවින් ගිගුරුම් සහිත වැසි ඇති වන විට එම ප්‍රදේශ වල තාවකාලික ව තද සුළං ඇති විය හැකි බවත්, අකුණු මඟින් සිදුවන අනතුරු අවම කරගැනීමට අවශ්‍ය ආරක්ෂාකාරී පියවර වල් ගන්නා ලෙසත් කාලගුණවිද්‍යා දෙපාර්තමේන්තුව ජනතාවට පවසා සිටී."
    },
    {
        "content": "කඩින් කඩ පවතින වැසි තත්ත්වය  හේතුවෙන් මදුරු කීට වර්ධනය මේ වන විට ඉහළ ගොස් ඇති බව ජාතික ඩෙංගු මර්දන ඒකකයේ අධ්‍යක්ෂ විශේෂඥ වෛද්‍ය  අරුණ ජයසේකර මහතා රජයේ නිල වෙඩ් අඩවියට අදහස් දක්වමින් පැවසිය. මේ වනවිට කොළඔ,කළුතර,ගම්පහ යන දිස්ත්‍රික්කවල මෙය වර්ධනයක් දක්වන අතර එය ගම්පහ දිස්ත්‍රික්කයේ  ඉහළ මට්ටමක් දක්වයි.ඊට අමතරව ගාල්ල,රත්නපුර කෑගල්ල හා මහනුවර ප්‍රදේශවල ද රෝගීන්  වැඩි සංඛ්‍යාවක් වාර්තා වේ.එබැවින් සියලු ඉදිකිරිම්,ආයතන ,පාසල්  හා රාජ්‍ය ආයතන  හා නිවාස අවට ඩෙංගු රෝගය පැතිර යාම වැළැක්විමේ ක්‍රියාමාර්ග  ගන්නා ලෙස ඒ මහතා ජනතාවගෙන් ඉල්ලා සිටියි. එමෙන් ම ඔක්තෝබර් නැවතත් විශේෂ මදුරු මර්දන වැඩසටහනක් 03,04,05 දන දිනයන් හි ක්‍රියාත්මක  කිරිමට බලාපොරොත්තු වන බව වැඩිදුරටත් පැවසිය."
    },
    {
        "content": "රාජ්‍ය ළමා නාට්‍ය උළෙලේ  හතර වන දිනය අදයි.(23) නාට්‍ය  තුනක් මරදාන ටවර්  රඟහලේ  දි වේදික ගත කෙරේ. සි.එල් කේ.හේරත් අධ්‍යක්ෂණය කල \"පුංචි අපට ඉඩක් දෙන්න\" සීමිත නාට්‍ය  පස්වරු 5.00 ට ද, සමන් චන්දන  සහ ආෂා  පෙරේරා  අධ්‍යක්ෂණය කල  \"වනක්කම් රාජා\" දෙමළ නාට්‍ය  පස්වරු 5.45 ට ද, උපාලි ටෙනිසන් අධ්‍යක්ෂණය කල \"පළවෙනි වේදිකාව \" විවාත නාට්‍ය  පස්වරු 6.30 ට ද වේදිකා ගත  වේ.  නිවාස ඉදිකිරිම්  හා සංස්කෘතික  කටයුතු අමාත්‍යාංශය,සංස්කෘතික  කටයුතු දෙපාර්තමේන්තුව හා රාජ්‍ය නාට්‍ය  උපදේශක සභාව  එක්ව සංවිධානය කරනු ලබන රාජ්‍ය  ළමා නාට්‍ය උළෙල  මෙවර  පවත්වනු  ලබන්නේ 23 වැනි වරටය."
    },
    {
        "content": "ICCSL සහ CIMA ආයතනයන් මගින් වඩා ඇගයීමට ලක්කළ ශ්‍රී ලංකාවේ ආයතන 10 ක් සදහා තිළිණ ප්‍රදානය කිරීම අග්‍රාමාත්‍ය රනිල් වික්‍රමසිංහ මහතාගේ ප්‍රධානත්වයෙන් පසුගියදා (25)  කොළඹ, බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී සිදු කෙරිණි. මෙහිදී රාජ්‍ය තාන්ත්‍රිකභාවය, නවෝත්පාදන හා ව්‍යවසායකත්වය යන ක්ෂේත්‍ර තුන ඔස්සේ ශ්‍රී ලංකාවේ විශිෂ්ඨ නායකයන් අගයමින් සම්මාන ත්‍රිත්වයක් ද අග්‍රාමාත්‍යතුමන් අතින් පිරිනැමීම සිදු විය."
    },
    {
        "content": "දරුවන්ගේ අධ්‍යාපනය වෙනුවෙන් කිසිදු රජයක් වැය නොකළ මුදලක් තමා ජනාධිපති ධූරයට පත්වීමෙන් පසුව වැය කළ බව ජනාධිපතිතුමා පවසයි. ජනාධිපති  මෛත්‍රීපාල සිරිසේන මැතිතුමා මේ බව සඳහන් කළේ පොළොන්නරුව, කෝට්ටපිටිය සෑගල මහා විද්‍යාලයේ නව බහුකාර්ය ගොඩනැගිල්ල සිසු අයිතියට පවරාදීමේ අවස්ථාවට අද (23) පෙරවරුවේ එක්වෙමිනි. මෙහි දී අදහස් දැක්වූ ජනාධිපතිතුමා කියා සිටියේ විශ්වවිද්‍යාල දරුවන්ගේ අධ්‍යාපනය වෙනුවෙන් වාර්ෂික ව වෙන්කළ මුදල තමන් ජනාධිපති ධුරයට පත්වීමෙන් පසුව ඉහළ නැංවූ බවයි. එමෙන් ම සියලු විශ්වවිද්‍යාලවල පහසුකම් සංවර්ධනය වෙනුවෙන් ද විශාල මුදලක් වැය කළ බව පෙන්වා දුන් ජනාධිපතිතුමා කියා සිටියේ රටේ සමාජ, ආර්ථික ගැටලු රැසකට විසඳුම් තිබෙන්නේ දරුවන්ට හොඳ අධ්‍යාපනයක් ලබාදී උගතුන් වැඩි වැඩියෙන් රට තුළ බිහි කිරීම මඟින් බවයි. “පිබිදෙමු පොළොන්නරුව” වැඩසටහන යටතේ පාසල් දරුවන්ට ගුණාත්මක අධ්‍යාපනයක් ලබාදීමේ අරමුණ පෙරදැරිව රුපියල් ලක්ෂ 73ක මුදලක් වැය කරමින් විද්‍යාගාරය, ගෘහ විද්‍යාගාරය සහිත පන්තිකාමර 4කින් යුත් මෙම බහුකාර්ය ගොඩනැඟිල්ල ඉදිකර තිබේ. අද පෙරවරුවේ විද්‍යාලය වෙත ගිය ජනාධිපතිතුමා සිසු දරුවන් විසින් මහත් හරසරින් පිළිගනු ලැබීය. සමරු ඵලකය නිරාවරණය කර නව ගොඩනැගිල්ල සිසු අයිතියට පවරාදුන් ජනාධිපතිතුමා සිසු ක්‍රියාකාරකම් නිරික්ෂණය කිරීමට ද එක්විය. උතුරු මැද පළාත් ආණ්ඩුකාර සරත් ඒකනායක මහතා ඇතුළු ප්‍රදේශයේ දේශපාලන නියෝජිතයන් සහ විදුහල්පති බී.පී.කේ ඇතිපොල මහතා සහ ආචාර්ය මණ්ඩලය, දෙමාපියන්, ආදි සිසුන් ඇතුළු පිරිසක් මෙම අවස්ථාවට එක් ව සිටියහ."
    },
    {
        "content": "පවතින අධික වර්ෂාවත් සමඟ නිල්වලා ගඟ, ගිං ගඟ, හා කැළණි ගඟ පිටාර මට්ටමට පැමිණ ඇති බව ආපදා කළමණාකරන මධ්‍යස්ථානය නිවේදනයක් නිකුත් කරමින් සඳහන් කරයි. මේ හේතුවෙන් ඒ අවට සිටින ජනතාවට අවධානයෙන් සිටින ලෙස දැනුම් දී තිබේ. එසේම ඟං වතුර අවදානම සහිත ස්ථානවල සිටින ජනතාවට අවශ්‍යනම් ප්‍රදේශයෙන් ඉවත් වන ලෙසත් ආපදා කළමණාකරන මධ්‍යස්ථානය දැනුම් දෙනු ලබයි."
    },
    {
        "content": "\"පිබිදෙමු පොළොන්නරුව” ජනපති වැඩසටහන යටතේ පාසල් දරුවන්ට ගුණාත්මක අධ්‍යාපනයක් ලබාදීමේ අරමුණ පෙරදැරිව රුපියල් මිලියන 4.20ක වියදමින් නවීකරණය කෙරුණු ඇලහැර රදවිගෙඔය කණිෂ්ඨ විද්‍යාලයේ පන්තිකාමර ගොඩනැගිලි ජනාධිපති ගරු මෛත්‍රීපාල සිරිසේන මැතිතුමා අතින් අද (23) පෙරවරුවේ සිසු අයිතියට පැවරිණි. පන්තිකාමර ගොඩනැඟිල්ල සිසු අයිතියට පවරාදුන් ජනාධිපතිතුමා සිසු ක්‍රියාකාරකම් නිරික්ෂණය කිරීමට ද එක්විය. ප්‍රදේශයේ දේශපාලන අධිකාරිය සහ විදුහල්පති, ආචාර්ය මණ්ඩලය, දෙමාපියන්, ආදි සිසුන් ඇතුළු පිරිසක් මෙම අවස්ථාවට එක්ව සිටියහ. මේ අතර ‘පිබිදෙමු පොළොන්නරුව’ වැඩසටහන යටතේ පාසල් දරුවන්ට ගුණාත්මක අධ්‍යාපනයක් ලබාදීමේ අරමුණ පෙරදැරි ව රුපියල් ලක්ෂ 29ක වියදමින් නවීකරණය කෙරුණු ඇලහැර, කහටගහපිටිය කනිෂ්ඨ විද්‍යාලයේ ප්‍රධාන ශාලාව ඇතුළු බහුකාර්ය ගොඩනැඟිල්ල අද සිසු අයිතියට පැවරුණේ ද ජනාධිපතිතුමා අතිනි. කලාපයේ පාසල් දරුවන්ට පාසල් උපකරණ ප්‍රදානය, පුස්තකාල සඳහා පොත් ප්‍රදානය සහ අඩුආදායම්ලාභී ජනතාව වෙනුවෙන් නිවාස හිමිකම් ප්‍රදානය සංකේතවත් කිරීම ද මෙහි දී ජනාධිපතිතුමා අතින් සිදු විය."
    },
    {
        "content": "2019 අධ්‍යයන පොදු සහතික පත්‍ර උසස් පෙළ විභාගයේ ප්‍රායෝගික පරීක්ෂණ හෙට(24) සිට ආරම්භ වේ.  ගෘහ විද්‍යාව, නර්තනය, සහ සංගීතය යන විෂයන්ට අදාළව මෙම ප්‍රායෝගික පරීක්ෂණ පැවැත්වෙන බව විභාග දෙපාර්තමේන්තුව සඳහන් කරයි. ඒ පිළිබඳ යම් විමසීමක් වෙතොත් 0113 188 350 හෝ ක්ෂණික ඇමතුම් අංකය 1911 ඇමතීමෙන් ලබාගත හැකි ය.ප්‍රා යෝගික පරීක්ෂණ සඳහා විභාග පැවැත්වෙන දින වකවානු සහ පරීක්ෂණ මණ්ඩල රැස්වීම් පැවැත්වෙන දින පහත පරිදි වේ."
    },
    {
        "content": "ගිංගගේ ජල මට්ටම අද (23) උදෑසන වන විට යළි ඉහළ නගිමින් පැවැති අතර පසුගිය පැය 48 තුළ දිවයිනේ දිස්ත්‍රික්ක රැසකට බලපෑ වර්ෂාපතනය හේතුවෙන් මේ වනවිට ගාල්ල දිස්ත්‍රික්කයේ ස්ථාන රැසක් ද ජලයෙන් යටවී තිබේ. ඒ අනුව අද දින(23) ප:ව 01වන විට දිස්ත්‍රික්කයේ හික්කඩුව,වඳුරඹ,යක්කරමුල්ල යන ප්‍රදේශයන්වලට මිලිමීටර් 104කට වඩා වර්ෂාපතනයක් ලැබී ඇත. අද ප:ව 3.30 වනවිට ප්‍රාදේශීය ලේකම් කොට්ඨාශ 09ක ග්‍රාම නිලධාරි වසම් 78ක පවුල් 850ක සාමාජිකයින් 3189 දෙනෙකු පීඩාවට පත්ව ඇත. එමෙන්ම බද්දේගම කිබියකන්ද ප්‍රදේශයේ පස්කන්දක් නායයාමෙන් එක් කාන්තාවක් ජිවිතක්ෂයට පත්ව ඇති අතර පූර්ණ හානි නිවාස 09ක් වාර්තා වෙයි. අර්ධහානි නිවාස 63 කි. මේ වනවිට ගාල්ල දිස්ත්‍රික්කයේ පහත්බිම් රැසක් ද මාර්ග රැසක් ද ජලයෙන් යටවී ඇති බවත් ගාල්ල දිස්ත්‍රික් ආපදා කලමණාකරණ ඒකකය පෙන්වා දෙයි. අපදා සහන සේවා කටයුතු කඩිනමින් ක්‍රියාත්මක අතර, දිස්ත්‍රික් ලේකම් සෝමරත්න විදානපතිරණ මහතාගේ මෙහෙයවිම යටතේ කඩිනමින් එම කටයුතු ක්‍රියාත්මක කරලිම සඳහා සියළු ප්‍රාදේශිය ලේකම්වරුන්වෙත උපදෙස් ලැබි තිබේ. ගිං ගඟ ආශ්‍රිත පහත් බිම්වල ජීවත්වන ජනතාවට දැඩි අවදානයෙන් පසුවන ලෙසත්, තවදුරටත් ජල මට්ටම වැඩිවන්නේ නම් වහාම ආරක්ෂිත ස්ථාන වෙත ගමන්කරන ලෙසත් ගාල්ල දිස්ත්‍රික් ලේකම්, දිසාපති සෝමරත්න විදාපතිරණ මහතා දන්වා සිටි."
    },
    {
        "content": "ජාතික පාසල්වල අතරමැදි ශ්‍රේණිවලට සිසුන් ඇතුළත් කිරීම විනිවිදභාවයෙන් හා විධිමත් ව සිදුකිරීමට පියවර ගැනීම සඳහා ඉතිහාසයේ ප්‍රථමවරට පවත්නා පුරප්පාඩු සංඛ්‍යාව ප්‍රසිද්ධියට පත්කිරීමට අධ්‍යාපන අමාත්‍යාංශය ගත් පියවර හේතුවෙන්, සිසුන් 44,568කට ජාතික පාසල්වලට ඇතුළත් වීමට අවස්ථාව සැලසී ඇත.   මෙහි පළමු අදියර යටතේ සම්මුඛ පරීක්ෂණ මගින් තෝරාගත් සිසුන් 4,000 දෙනෙකු අතරමැදි ශ්‍රේණි වෙත ඇතුළත් කිරීමට අදාළව එක් එක් පාසල් විසින් අධ්‍යාපන අමාත්‍යාංශය වෙත එවන ලද නිර්දේශිත නාම ලේඛන අනුමත කර මේ වනවිට විදුහල්පතිවරුන් වෙත යොමුකිරීමට පියවර ගෙන තිබේ. ඒ අනුව විදුහල්පතිවරුන් විසින් අදාළ සිසුන් පාසල් වෙත ඇතුළත්කිරීමට දෙමව්පියන් වෙත දැනුම්දීම සිදුකරනු ලබයි.   මෙහි විශේෂත්වය වූයේ, 1,5,6 සහ 11 ශ්‍රේණි හැර අනෙකුත් අතරමැදි ශ්‍රේණි සඳහා සිසුන් බඳවාගැනීමේ ක්‍රමවේදයට අදාළ නිර්ණායක අනුව සම්මුඛ පරීක්ෂණයට පෙනී සිටීමට පෙර, අයදුම්කරුවන්ටම තමාට හිමිවන ලකුණු සංඛ්‍යාව දැනගැනීමට අවස්ථාව සලසා තිබීමයි. මෙම අවස්ථාව නිසා සිසුන් ඇතුළත් කිරීමේ දී සිදුවිය හැකි අක්‍රමිකතා වැළකෙන අතර, නියමිත සුදුසුකම් සපුරන අයදුම්කරුවන්ට පමණක් අදාළ පාසල් වෙත ඇතුළත් වීමට ඉඩප්‍රස්ථාව සැලසී තිබේ."
    },
    {
        "content": "ජනාධිපති ලේකම් කාර්යාලයේ මූලිකත්වයෙන් ක්‍රියාත්මක කෙරෙන රට වෙනුවෙන් එකට සිටිමු ජාතික වැඩසටහනේ 8 වැනි වැඩසටහන අද(23) බදුල්ල දිස්ත්‍රික්කයෙන් ආරම්භ විය. බදුල්ල දිස්ත්‍රික්කයේ ප්‍රාදේශීය ලේකම් කොඨාස 15ක් ආවරණය කරමින් ඇරඹෙන මෙම වැඩසටහන ලබන 28 වැනිදා දක්වා බදුල්ලේ දී පැවැත්වෙයි.මෙම වැඩසටහන යටතේ වකුගඩු රෝග නිවාරණය පිළිබඳ පාසැල් සිසුන් හා මහජනතාව දැනුම්වත් කිරීම, මත්ද්‍රව්‍ය නිවාරණ වැඩසටහන් පිළිබඳ පාසැල් සිසුන් හා මහජනතාව දැනුම්වත් කරීම ,වෛද්‍ය සායන,ළමා වැඩසටහන් , පරිසර හිතකාමී වැඩසටහන් ආදී විවිධ වැඩසටහන් 447ක් පමණ ක්‍රියාත්මක කෙරේ."
    },
    {
        "content": "ගාල්ල සහ මාතර දිස්ත්‍රික්ක වල පාසල් හෙට(24) සහ අනිද්දා(25) වසා තැබේ. දකුණු පළාතේ ගාල්ල සහ මාතර දිස්ත්‍රික්කවල පවතින අයහපත් කාළගුණික තත්ත්වය හේතුවෙන් එම දිස්ත්‍රික්ක දෙකෙහි සියලුම පාසල්   දෙදින   (2019-09-24 සහ 25) වසා තැබීමට අධ්‍යාපන අමාත්‍යාංශය විසින් තීරණය කර ඇත."
    },
    {
        "content": "පවතින අයහපත් කාලගුණ තත්ත්වය හේතුවෙන් දකුණු පළාතේ ගාල්ල සහ මාතර දිස්ත්‍රික්කවල සියලු පාසල් අද(24) සහ හෙට(25) යන දෙදින වසා තැබිමට තීරණය කර ඇතැයි අධ්‍යාපන අමාත්‍යංශය නිවේදනයක් නිකුත් කරමින් සඳහන් කරයි"
    },
    {
        "content": "උපාය මාර්ගික වශෙයන් එක් එක් රටවල ක්‍රියාත්මක ත්‍රස්තවාදය තුරන් කරමින් ජාතික ආරක්ෂාව ශක්තිමත් කර ගැනීම සඳහා \"දියකාවා යුද අභ්‍යාසය\" සුවිසේශී කාර්යභාරයක් ඉටුකරන බව යුද හමුදාපති ලුතිනන් ජනරාල් ශවේන්ද්‍ර සිල්වා මහතා ප්‍රකාශ කරයි. ශ්‍රී ලංකාවට මෙන්ම විදෙස් රටවල ආරක්ෂක කටයුතු සාර්ථක කර ගනිමින් ජාතික ආරක්ෂාව ශක්තිමක් කර ගැනීම සඳහා මේ යුද අභ්‍යාසය\" හොඳ අත්දැකීමක් බව පවසන ඒ මහතා මෙය රටේ ආරක්ෂාවට වගේම අනාගතයේ ආරක්ෂක අංශවලට එක්වන නවකයන්ට හොඳ අත්දැකීමක් වන බවද පවසයි. ඒ මහතා මේ බව සදහන් කළේ ත්‍රිකුණාමලය, කුච්චවේලි ප්‍රදේශයේ දී අද (23) පස්වරුවේ පැවැති ‘දියකාවා යුද අභ්‍යාසය අදියර X – 2019’ (ඒකාබද්ධ ක්ෂේත්‍ර යුද අභ්‍යාසය) අවසන් ප්‍රහාරක පුහුණු අභ්‍යාසය සඳහා එක් වෙමිනි. ශ්‍රී ලංකා යුද හමුදාව විසින් දසවැනි වරට සංවිධානය කරන “දියකාවා යුද අභ්‍යාසය’ශ්‍රී ලංකා නාවික හමුදාවේ සහ ගුවන් හමුදාවේ ද සහාය හිමිව තිබෙන අතර මේ යුද අභ්‍යාසය වෙනුවෙන් විදේශීය හමුදා සාමාජිකයින් සහ නිරීක්‍ෂකයින් 100 දෙනෙකුද සහභාගි වූහ. ශ්‍රී ලංකා යුද්ධ හමුදා සෙබළුන් 2,400 ක්, නාවික හමුදා සෙබළුන් 400 ක් සහ ගුවන් හමුදා සෙබළුන් 200 දෙනෙකුගේ සහභාගීත්වයෙන් පැවැති මෙම ඒකාබද්ධ ක්ෂේත්‍ර යුද අභ්‍යාසය පසුගිය 3 දා ආරම්භ කරන ලද අතර අනාගත පරපුර වෙනුවෙන් මෙන්ම විදේශීය හමුදා සාමාජිකයින් හා සහභාගී වූ ත්‍රිවිධ හමුදා සාමාජිකයින්ගේ දැනුම සම්ප්‍රේරණය කිරීමට සහ යුදමය අත්දැකීම් හුවමාරු කරගැනීමට අතිශය පුළුල් සහ වඩාත් පරිපුර්ණ පුහුණු අභ්‍යාසයක් ලෙස වසර කිහිපයක් පුරා මෙම ක්ෂේත්‍ර පුහුණු යුද අභ්‍යාසය පවත්වනු ලබයි."
    },
    {
        "content": "අධික වර්ෂාව හේතුවෙන් කොළඹ ප්‍රදේශයේ පාරවල් කිහිපයක් ජලයෙන් යට වෙයි මේ වන විට හැද හැලෙන අධික වැසි හේතුවෙන් කොළඹ මාර්ග කිහිපයක් ජලයෙන් යට වී ඇතැයි පොලිස් මූලස්ථානය නිවේදනයක් නිකුත් කරමින් සඳහන් කරයි. කොළඹ ආමර් වීදියේ බාබර් හංදිය, බ්ලුමැන්ඩල් ජෝර්ජ් ආර් සිල්වා හංදිය, ජේතවනය පාර සහ බේස්ලයින් මාර්ගයේ ඇතැම් ස්ථාන ජලයෙන් යට වී ඇති බව වාර්තා වේ"
    },
    {
        "content": "අධික වර්ෂාව හේතුවෙන් කොළඹ ප්‍රදේශයේ පාරවල් කිහිපයක් ජලයෙන් යට වෙයි මේ වන විට හැද හැලෙන අධික වැසි හේතුවෙන් කොළඹ මාර්ග කිහිපයක් ජලයෙන් යට වී ඇතැයි පොලිස් මූලස්ථානය නිවේදනයක් නිකුත් කරමින් සඳහන් කරයි. කොළඹ ආමර් වීදියේ බාබර් හංදිය, බ්ලුමැන්ඩල් ජෝර්ජ් ආර් සිල්වා හංදිය, ජේතවනය පාර සහ බේස්ලයින් මාර්ගයේ ඇතැම් ස්ථාන ජලයෙන් යට වී ඇති බව වාර්තා වේ"
    },
    {
        "content": "අද(24) දිනයේත් දිවයිනේ බොහෝ පළාත්වලට වැසි හෝ ගිඟුරුම් සහිත වැසි ඇති විය හැකි බව කාලගුණ විද්‍යා දෙපාර්තමේන්තුව නිවේදනයක් නිකුත් කරමින් සඳහන් කරයි. බස්නාහිර, දකුණ, සබරගමුව සහ මධ්‍යම පළාත්වල ඇතැම් ස්ථානවලට මිලිමීටර් 200ට වැඩි තද වර්ෂාපතනයක් අපේක්ෂා කරන බව එම දෙපාර්තමේන්තුව පෙන්වා දෙයි. වයඹ, උතුර, ඌව සහ නැගෙනහිර පළාත්වල ඇතැම් ස්ථානවලට ද මිලිමීටර් 100ට වැඩි වර්ෂාපතනයක් බලපාපොරොත්තු විය හැකි බව කාලගුණවිද්‍යා දෙපාර්තමේන්තුව පවසයි. මේ අතර ඊයේ(23) දින පෙරවරු 8.30 යේ සිට අද අලුයම 3.30 දක්වා කාලය තුළ දිවයිනේ වැඩිම වර්ෂාපතනය ගම්පහ දිස්ත්‍රික්කයේ කටුනායක ප්‍රදේශයෙන් වාර්තා වී තිබේ. මිලිමීටර් 219ක වර්ෂාපතනයක් කටුනායකට ලැබී ඇති අතර ගාල්ල දිස්ත්‍රික්කයේ වදුරඹ ප්‍රදේශයට මිලිමීටර් 175ක වර්ෂාපතනයක් සහ හියාරේ ප්‍රදේශයට මිලිමීටර් 172ක වර්ෂාපතනයක් පතිත වී ඇති බව වාර්තා වෙයි. දිවයිනේ දැනට පවතින වැසි තත්ත්වය හෙට(25) රාත්‍රිය කාලය දක්වා තවදුරටත් පවතිනු ඇති බව කාලගුණ විද්‍යා දෙපාර්තමේන්තුව පවසයි."
    },
    {
        "content": "නායයැම් පුර්ව අනතුරු ලක්ෂණ පිළිබඳව සැළකිලිමත් වන්න  -ජාතික ගොඩනැඟිලි පර්යේෂණ ආයතනය ජනතාවට දැනුම් දෙයි පවතින වැසි සහිත කාලගුණ තත්තවය හේතුවෙන් කාලගුණ විද්‍යා දෙපාර්තමේන්තුවේ දත්ත සහ ජාතික ගොඩනැගිලි පර්යේෂන ආයතනයේ ස්වයංක්‍රීය වර්ෂාමාන දත්ත පදනම් කර කළුතර,කෑගල්ල සහ ගාල්ල යන දිස්ත්‍රික්ක සදහා නායයෑම් අනතුරු ඇගවීම් නිකුත් කරන ලද අතර දැනට වර්ෂාවේ ඇති වැඩිවීම හේතුවෙන් කළුතර දිස්ත්‍රික්කයේ මතුගම,කෑගල්ල දිස්ත්‍රික්කයේ යටියන්තොට සහ ගාල්ල දිස්ත්‍රික්කයේ ඇල්පිටිය,නියාගම යන ප්‍රාදේශිය ලේකම් කොට්ඨාශ සඳහා නායයාම් අවධානම් නිවේදන නිකුත් කර ඇත. එසේම කණ්ඩි කඩා වැටීම් ගැන සැලකිලිමත් වන ලෙස පැවති මාධ්‍ය හමුවේ දන්වා සිටින ලදී. දිය උල්පත් මතුවීම, පවතින දියපාරවල් ක්ෂණිකව සිදී යාම, ගස් විදුලි කණු වැනි සිරස් ව විහිදී ඇති දෑ ඇලවී ඇතිනම්, නිවාස සිරස් ආකාරයට පුපුරා ඇතිනම් එවැනි නායයාම් පුර්ව අනතරු ලක්ෂණ පිළිබදව සැළකිලි මත් වන ලෙසත් එවැනි ලක්ෂණ හදුනාගත හැකි නම් සුරක්ෂිත ස්ථාන කරා යෑමට කටයුතු කරන ලෙසත් ජාතික ගොඩනැගිලි පර්යේෂණ සංවිධානයේ ජ්‍යෙෂ්ඨ භූ විද්‍යාඥ ආචාර්ය පද්මකුමාර ජයසිංහ මහතා පවසයි."
    },
    {
        "content": "බදුල්ල දිස්ත්‍රික්කය කේන්ද්‍ර කර ගනිමින් ඊයේ (23) දින ආරම්භ වූ රට වෙනුවෙන් එකට සිටිමු ජාතික සංවර්ධන වැඩසටහනේ පළමු දිනය අවසන් වන විට ක්‍රියාත්මක කළ වැඩසටහන් මඟින් පුද්ගලයන් දස දහසකට ප්‍රතිලාභ හිමිව තිබේ. අද දින ක්‍රියාත්මක කරන ලද ව්‍යාපෘති අතරින් ජනාධිපති ලේකම් කාර්යාලය ක්‍රියාත්මක කළ ග්‍රාමශක්ති, වකුගඩු නිවාරණ, දරුවන් සුරකිමු, ආහාර සුරක්ෂිතතා, කෘෂිකර්ම, සහ ස්මාර්ට් ශ්‍රී ලංකා යන වැඩසටහන්, සියලුම ග්‍රාමසේවා වසම් ආවරණය වන පරිදි ප්‍රාදේශීය ලේකම් කොට්ඨාශ 15 තුළම ක්‍රියාත්මක විය. ඌව පළාත් සභාව යටතේ පවතින අමාත්‍යාංශ මඟින් ක්‍රියාත්මක කළ සමාජ සංවර්ධනය , ප්‍රජා සංවර්ධනය, අධ්‍යාපන සහ ග්‍රාම සංවර්ධනය, යටිතල පහසුකම් සංවර්ධනය සංවර්ධනය යන වැඩසටහන්වලට මෙන්ම රේඛීය අමාත්‍යාංශ හරහා ක්‍රියාත්මක කළ වැඩසටහන්වලට ද ඉහළ ජනතා සහභාගිත්වයක් පැවතුණි. ඉඩම් පිළිබඳ ජංගම සේවා හා බැංකු හරහා ණය ලබාදීම ද අද දිනය තුළ ක්‍රියාත්මක කළ වැඩ සටහන් අතර විශේෂත්වයක් ගනී. බදුල්ල දිස්ත්‍රික්කයේ භූමි ප්‍රමාණයෙන් සියයට 60ක් පමණ ආපදා සහ නායයාම්වලට ලක්විය හැකි බවට අනාවරණය වී ඇති හෙයින් එවැනි තත්ත්වයන් පිළිබඳව ජනතාව දැනුවත් කිරීම ද සිදුවන අතර ඉදිරියටත් එම දැනුවත් කිරීම් සිදුකිරීමට කටයුතු යොදා ඇත. සමස්තයක් වශයෙන් ගත්කල අද දිනය තුල ක්‍රියාත්මක කළ වැඩසටහන්වල ඉහළ සාර්ථකත්වයක් ඇති බව බදුල්ල දිස්ත්‍රික් ලේකම් දමයන්ති පරණගම මහත්මිය පැවසුවාය. ඉදිරි දින 4 තුල සැලසුම්සහගතව ප්‍රාදේශීය ලේකම් කොට්ඨාශ සියල්ලේම පිහිටි ග්‍රාමසේවා වසම් සියල්ලම ආවරණය කරමින් වැඩසටහන් ක්‍රියාත්මක කරන අතර මේ වනවිටත් මහජනයා හොඳින් දැනුවත්කර ඇති නිසා ඉහළ ජනතා සහභාගිත්වයක් ඉදිරි දිනවලදී ද ඉතා හොඳින් ලැබෙන බව දිස්ත්‍රික් ලේකම්තුමිය වැඩිදුරටත් පැවසුවාය."
    },
    {
        "content": "පැය 03කට පෙර ඒමේ පිළිවෙත දැඩිව පිළිපඳින ලෙස ගුවන්  අධිකාරිය මඟින්ගෙන් ඉල්ලයි. පවතින වැසි සහිත කාලගුණ තත්ත්වය හේතුවෙන් කටුනායක ගුවන් තොටුපලින් රටින් බැහැරව යන ගුවන් මඟින් සඳහා පැය 03 කට ප්‍රථම ගුවන්තොටුපල වෙතට පැමිණිමේ නීතිය දැඩි ලෙස ක්‍රියාත්මක කරන බව  ගුවන්තොටුපල පාලක මැදිරිය රජයේ නිල වෙබ් අඩවියට ප්‍රකාශ කලේය. මේ හේතුවෙන් රටින් බැහැර යන ගුවන් මඟින් සඳහා පැය 03 ප්‍රථම පැමිණෙන ලෙස පවතින රීතිය ,පවතින අයහාපත් කාලගුණය නිසා දැඩි ලෙස පිළිපදින ලෙස ගුවන්තොටුපල පාලක මැදිරිය ගුවන් මඟින් ගෙන් ඉල්ලා සිටියි."
    },
    {
        "content": "කෙසේ වුවද මේ වන තෙක් කිසිදු ජිවිතහානියක් සිදු වි නොමැති බව සදහන් කල ඒ මහතා ප්‍රකාශ කලේ මේවන විට කණංකේ,වැලිපිටි, වැලිගම යන ප්‍රදේශවලට  බෝට්ටු සේවාවක් ආරම්භ කර ඇති බවයි. ඊට අමතරව,අකුරැස්ස හා අතුරුලිය යන ප්‍රදේශ වල ද මෙම බෝට්ටු සේවාව ක්‍රියාත්මක වේ. එමෙන්න සහන කඳවුරක් ද මේ වනවිට පස්ගොඩ ප්‍ර ‍දේශයේ පිහිටුවා තිබෙන බව පැවසු දිස්ත්‍රික් ලේකම්වරයා,එහි පුද්ගලයින් 15 දෙකේ තාවකාලිකව සිටින බව පැවසිය."
    },
    {
        "content": "දිවයිනට බස්නාහිර, දකුණු සහ ගිනිකොණ දෙසින් වන මුහුදු ප්‍රදේශ වල පවතින ක්‍රියාකාරී වලාකුළු පද්ධතිය හේතුවෙන් එම මුහුදු ප්‍රදේශවල තද වැසි ඇතිවිය හැකි අතර සුළං වේගය ක්ෂණික ව (පැ.කි.මී. 70-80 ත් පමණ) ඉහළ අගයක් ගනු ඇතැයි  කාලගුණ විද්‍යා දෙපාර්තමේන්තුව දන්වා සිටී. ධිවර හා නාවුක ප්‍රජාවට මේ පිළිබඳව ඉතා අවධානයෙන් කටයුතු කරන ලෙස ඉල්ලා සිටී."
    },
    {
        "content": "එම සහන කටයුතු ස`දහා ති‍්‍රවිධ හමුදාවේ සහාය ලබා ගන්නා ලෙසත්, නාය යෑමේ අවදානම පවතින ප‍්‍රදේශවල ජනතාව ඉවත් කිරීමේ කටයුතු ති‍්‍රවිධ හමුදාවේ සහාය ඇතිව කඩිනම් කරන ලෙසත් ජනාධිපතිතුමා උපදෙස් දුන්නේ ය. එමෙන් ම පීඩාවට පත් ජනතාවට අවශ්‍ය සහන වැඩපිළිවෙළේ දී ප‍්‍රතිපාදන ගැටලූවක් කර නොගන්නා ලෙස  උපදෙස් දුන් ජනාධිපතිතුමා ඒ ස`දහා මුදල් අමාත්‍යාංශයෙන් ඉල්ලීම් සිදු කරන ලෙසත්, තමා මැදිහත් වී එම මුදල් ලබාදීමට කටයුතු කරන බවත් ප‍්‍රකාශ කළේ ය. දිවයිනට බලපා ඇති අයහපත් කාලගුණික තත්ත්වය සහ එම`ගින් පීඩාවට පත් ජනතාවට සහන සැලසීමේ වැඩපිිළිවෙළ පිළිබ`ද අද (24* පෙරවරුවේ ජනාධිපති කාර්යාලයේ දී පැවති සාකච්ඡුාවක දී ජනාධිපතිතුමා මෙම උපදෙස් ලබා දුන්නේ ය. ඉදිරි මාස 02ක කාලය තුළ අධික වැසි තත්ත්වය දිගින් දිගටම ඇතිවිය හැකි බව මෙහිදී ස`දහන් කෙරුණු අතර, පූර්ව සූදානමක් ඇතිව එම තත්ත්වයන්ට මුහුණදීම ස`දහා අදාළ අමාත්‍යාංශවල සහ සියලූ අංශවල සම්බන්ධීකරණයෙන් සැලසුම් සහගතව කටයුතු කිරීමේ වැදගත්කම ද ජනාධිපතිතුමා පැහැදිලි කළේය. එමෙන්ම එළැඹෙන ජනාධිපතිවරණයේ දී බාධාවකින් තොරව එම හදිසි ආපදා තත්ත්වයන් කළමනාකරණය කර ගැනීමේ සහ ජනතාවගේ සහන වැඩපිළිවෙළ විධිමත් කර ගැනීමේ අවශ්‍යතාවය ද ජනාධිපතිතුමා පෙන්වා දුන්නේ.ය පසුගිය දින කිහිපය පුරා ඇද හැ`ථණු අධික වර්ෂාව හේතුවෙන් ගාල්ල, මාතර සහ කොළඹ දිස්ති‍්‍රක්කවල පුද්ගලයන් 6,000කට වැඩි පිරිසක් ආපදාවට ලක්ව ඇති අතර ඔවුන් වෙනුවෙන් ගෙන යන සහන වැඩපිළිවෙළ ද සමාලෝචනය කෙරිණි. ආපදා කළමනාකරණ අමාත්‍යාංශය මෙහි දී පෙන්වා දුන්නේ පැවති නියං තත්ත්වය හේතුවෙන් දිස්ති‍්‍රක්ක 15 ක පමණ ජනතාවට පානීය ජලය බෙදාදීමේ කටයුතු අමාත්‍යාංශය විසින් කි‍්‍රයාවට නංවා තිබූ බවත් එම කටයුතු අඛණ්ඩව කි‍්‍රයාත්මක කෙරෙන බවත් ය. ආපදා කළමනාකරණ අමාත්‍ය රංජිත් මද්දුමබණ්ඩාර, ජනාධිපති ලේකම් උදය ආර්. සෙනෙවිරත්න, ආරක්ෂ ලේකම් ජෙනරාල් ශාන්ත කෝට්ටේගොඩ යන මහත්වරුන් සහ ආපදා කළමනාකරණ අමාත්‍යාංශයේ ලේකම්වරයා ඇතු`ථ රාජ්‍ය නිලධාරන් ද, ආරක්ෂක මාණ්ඩලික ප‍්‍රධානී, ති‍්‍රවිධ හමුදාපතිවරු, වැඩබලන පොලිස්පති ඇතු`ථ ආරක්ෂක අංශ ප‍්‍රධානිහු මෙම සාකච්ඡුාවට එක්ව සිටියහ."
    },
    {
        "content": "ආපදාවන් හා ජලගැලීම් වාර්තා වූ ප්‍රදේශවලට ත්‍රිවිධ හමුදාව,පොලීසිය ඇතුළු සහන කණ්ඩායම් සහ බේරාගැනීමේ කණ්ඩායම් ආපදා කළමණාකරණ මධ්‍යස්ථානය හරහා දිස්ත්‍රික් ආපදා කළමණාකරණ ඒකකයන්ට යොමු‍කොට  තිබෙන බව ආපදා කළමණාකරණ මධ්‍යස්ථානයේ නියෝජ්‍ය අධ්‍යක්ෂ ප්‍රදීප් කොඩිප්පිලි මහතා අද(24) ප්‍රකාශ කලේය. ජාතික ආපදා සහන සේවා මධ්‍යස්ථානය හරහා දිස්ත්‍රික් ලේකම්වරුන් හට සියලුම මුල්‍ය ප්‍රතිපාදන ලබාදී ඇති බව ද ඒ මහතා සදහන් කර සිටියි. නිල්වලා ගඟ පිටාර ගැලීම නිසා පානදුර ප්‍රදේශය තවමත් ජලයෙන් යටවී තිබෙන බවත් ගිං ගගේ ජල මට්ටම වැඩිවීම නිසා ගාල්ල දිස්ත්‍රික්කයේ බද්දේගම,තවලම යන ප්‍රදේශවලට තවදුරටත් ගංවතුර තත්වයන් පවතියි. එසේ ම දකුණ, බස්නාහිර සහ සබරගමුව යන පළාත්වලට තව දුරටත් තද වර්ෂාපතනයක් අපේක්ෂා කළ හැකි බවත් කලුතර,ගාල්ල,මාතර සහ රත්නපුර යන දිස්ත්‍රික්ක වලට පැන වූ නායයාම් අවදානම තවදුරටත් පවතින බව කොඩිප්පිලි මහතා ප්‍රකාශ කලේය. පවතින අයහපත් කාලගුණික තත්වය හේතුවෙන් සිදුවන ආපදා දැනුම් දීම සදහා 117 ලෙස දුරකථන අංකයක් හදුන්වා දී තිබේ."
    },
    {
        "content": "මේ වන විට කළු, ගිං සහ නිල්වලා ගංගාවල ජල මට්ටම ඉහළගොස් තිබේ. ඒ අනුව, ප‍්‍රදේශ රැසක පහත් බිම් ජලයෙන් යට වී ඇති  අතර කොළඹ ඇතුළු ප‍්‍රදේශ රැසක ද මාර්ග කිහිපයක් ජලයෙන් යට වී තබේ. ඒ අනුව, දක්ෂිණ අධිවේගි මාර්ගයේ වැලිපැන්න සහ කොක්මාදුව පිටවීමේ මාර්ග ද ජලයෙන් යට වීමෙන් ධාවන කටයුතුවලට බලපෑම් එල්ල වී ඇත. කෙසේ වුවත් පවතින අයහපත් කාලගුණ තත්ත්වය හේතුවෙන් ජනතවට ආරක්ෂාකාරී ක්‍රියාමාර්ග අනුගමනය කරන ලෙසත්, ජලගැලීම් නැරඹීමට යාමෙන් වළකින ලෙසත් ආපදා කළමනාකරණ මධ්‍යස්ථානය ජනතාවගෙන් ඉල්ලා සිටී."
    },
    {
        "content": "අයහපත් කාලගුණය හේතුවෙන් උසස් පෙළ විභාගයේ සෞන්දර්ය ප‍්‍රායෝගික පරික්ෂණයට පෙනී සිටීමට නොහැකි වන සිසුන් සදහා වෙනත් දිනයක් ලබා ගත හැකි බව විභාග දෙපාර්තමේන්තුව සදහන් කරයි. වර්ෂාව පවතින ප‍්‍රදේශවල සිසුන්ට ගංවතුර හා ප‍්‍රවාහන අපහසුතා හේතුවෙන් විභාගයට පෙනී සිටිමට නොහැකිවුයේනම් 1911 දුරකථන අංකයට දැනුම් දෙන ලෙස විභාග කොමසාරිස් ජනරාල් සනත් පුජිත මහතා දැනුම් දෙයි."
    },
    {
        "content": "දිවයිනේ දැනට පවතින අයහපත් කාලගුණික තත්ත්වයෙන් විපතටපත් ගාල්ල, කළුතර, මාතර ඇතුළු සෙසු දිස්ත්‍රික්කවල ආපදා සහන කටයුතු කඩිනම් කරමින් විපතටපත් ජනතාවට සහන සැලසීමට රජය පියවර ගනී. දිවයිනේ දැනට පවතින අයහපත් කාලගුණික තත්ත්වය හේතුවෙන් ජල ගැලීමෙන් හා වෙනත් ආපදාවන්ගෙන් හානියට පත් ගාල්ල, මාතර සහ කළුතර ඇතුළු දිවයිනේ සෙසු දිස්ත්‍රික්කවල පීඩාවටපත් ජනතාවට කඩිනමින් සහන සැලසීමට දිස්ත්‍රික් ලේකම්වරුන්ගේ ප්‍රධානත්වයෙන් ත්‍රිවිධ හමුදාව, පොලීසිය, දිස්ත්‍රික් ආපදා ඒකක හා  ප්‍රාදේශීය ලේකම්වරුන් මගින් කඩිනම් ආපදා සහන සේවා කටයුතු ක්‍රියාත්මක වන බව රජය අවධාරණය කරයි. පසුගිය දිනවල දිවයිනේ දකුණ,මධ්‍යම, බස්නාහිර හා සබරගමුව පළාත්වලට ඇද හැළුණු  ගිගිරුම් සහිත වැසි තත්ත්වයන් යටතේ මි.මි. 200 කට වැඩි වර්ෂාපතනයන් ඇද හැලුණු අතර එම වැසි සහිත කාලගුණික තත්ත්වයන් යටතේ ගාල්ල, මාතර, කළුතර දිස්ත්‍රික්ක ඇතුළු දිවයිනේ සෙසු දිස්ත්‍රික්කවල ආපදාවන්ට ලක් වූ ජනතාවට කඩිනමින් ආපදා සහන කටයුතු ලබා දීමට රජය මේ වන විට පියවර ගෙන තිබේ.  දැනට පවතින අයහපත් කාලගුණික තත්ත්වයන් යටතේ ගාල්ල දිස්ත්‍රික්කයේ ප්‍රාදේශිය ලේකම් කොට්ඨාස 11 ක ග්‍රාම නිලධාරී කාර්යාල 115  ක් ආවරණය වන පරිදි පවුල් 2443 ක් පීඩාවට ලක් වී ඇති අතර එයින් පුද්ගලයන් 9592 කට මේ වන විට ආපදා සහන ලබා දී ඇතැයි ගාල්ල  දිස්ත්‍රික් ලේකම් සෝමරත්න විද්‍යාපතිරණ මහතා අවධාරණය කරයි. මේ පිළිබඳව වැඩිදුරටත් අදහස් දක්වන ගාල්ල දිස්ත්‍රික් ලේකම්වරයා පවතින අයහපත් කාලගුණික තත්ත්වයන් හේතුවෙන් ගාල්ල දිස්ත්‍රික්කයේ පවුල් 06 ක් පූර්ණ වශයෙන් හානියට ලක් වී ඇති අතර අර්ධ හානි පත් වූපවුල් 12 ක්ද හඳුනාගෙන තිබේ. එමෙන්ම මෙම දිස්ත්‍රික්කයේ අර්ධ නිවාස හානි ලැබූ පවුල් 71 ක් හා කුඩා හා මධ්‍ය පරිමාණ ව්‍යපාරික ස්ථාන 22 කට හානි සිදු වී ඇති බවත් මෙම පිරිස සදහා මේ වනවිටත් ආපදා සහන ලබා දී ඇති බව ද හෙතෙම පවසයි. මාතර දිස්ත්‍රික්කයේ පවතින අයහපත් කාලගුණික තත්ත්වයන් හේතුවෙන් පවුල් 996 කට හානි සිදු වී ඇති අතර එයින් පුද්ගලයන් 2416 ක් හඳුනා ගෙන තිබේ. මෙම දිස්ත්‍රික්කයේ ආපදා හානිවලින් පූර්ණ වශයෙන් නිවාස තුනකට හානි සිදු වී ඇති අතර අර්ධ නිවාස හානි 130 ක් වාර්තා වී තිබේ. මෙම දිස්ත්‍රික්කයේ ආපදා හානිවලින් විපතට පත් ජනතාවට කඩිනම් සහන ලබා දීමට රජය පියවර ගෙන ඇති අතර මේ සඳහා දිස්ත්‍රික්කයේ ආපදා කළමනාකරණ ඒකක, ප්‍රාදේශීය ලේකම් කාර්යාල, ග්‍රාම නිලධාරීන්, ත්‍රිවධ හමුදා හා පොලීසිය  ඇතුළු සහනසේවා නිලධාරීන් මෙම කටයුතුවලට යොදවා ඇතැයි මාතර දිස්ත්‍රික් ලේකම් ප්‍රදීප් රත්නායක මහතා පවසයි."
    },
    {
        "content": "අධිවේගී මාර්ග භාවිතා කරමින් අධික වර්ෂාව තුළ ගමන් කරන විට හෙඩ් ලයිට් ක්‍රියාත්මක කරන ලෙස මාර්ග සංවර්ධන අධිකාරිය අද(24) උපදෙස් දී තිබේ. හදිසි අනතුරු වළක්වා ගැනීම සඳහා පාලක වේගයෙන් (කි.මී. 60) ගමන් කරන ලෙසත්, අධිවේගී මාර්ග මෙහෙයුම් නඩත්තු හා කළමනාකරණ නියෝජ්‍ය අධ්‍යක්ෂ ආර්. කහටපිටිය මහතා පවසා සිටි. පවතින අධික වර්ෂාව නිසා මීටර 30 කට වඩා ඉදිරියෙන් නොපෙනේ. එසේ හෙයින් මෙම කාලගුණය තුළ රිය පැදවීමේ දී මෝටර් රථ හිමියන් ඉතා ප්‍රවේශම් විය යුතු බවත් අනතුරු සිදු වීමේ ඉඩකඩ වැඩි නිසා අවම කරගැනීමට කටයුතු කරන ලෙසත් රියදුරන්ට අවධාරණය කර සිටී."
    },
    {
        "content": "2019 ජනාධිපතිවරණයේ තැපැල් ඡන්දය ප්‍රකාශ කිරීමේ දිනයන් මැතිවරණ කොමිෂන් සභාව විසින් ප්‍රකාශයට පත් කර ඇත. ඒ අනුව තැපැල් ඡන්ද විමසීම ඔක්තෝබර් 30 සහ 31 යන දින වල පැවැත්වේ. පොලිස් හා මැතිවරණ දෙපාර්තමේන්තු සේවකයින්ගේ තැපැල් ඡන්දය නොවැම්බර් මස පළමුවැනි දා පැවැත්වෙන බව කොමිසම වැඩිදුරටත් සඳහන් කළේය. තැපැල් ඡන්ද අයදුම්පත් භාර ගැනීමට මැතිවරණ කොමිෂන් සභාව මේ වන විට කටයුතු කරමින් සිටින අතර එය සැප්තැම්බර් 30 වන දිනෙන් අවසන් වීමට නියමිතය. එබැවින් සුදුසුකම් ලත් තැපැල් ඡන්ද දායකයින්ගෙන් අයැදුම්පත් නියමිත දිනට පෙර හෝ අදාළ දිස්ත්‍රික්කවල තේරීම් භාර නිලධාරියා වෙත ඉදිරිපත් කරන ලෙස ඉල්ලා සිටියි."
    },
    {
        "content": "විපතට පත් වූවන් මුදා ගැනීමට කඩිනම් පියවර දිවයිනේ දැනට පවතින අයහපත් කාලගුණික තත්ත්වය හේතුවෙන් ජල ගැලීමෙන් හා වෙනත් ආපදාවන්ගෙන් හානියට පත් ගාල්ල, මාතර සහ කළුතර ඇතුළු දිවයිනේ සෙසු දිස්ත්‍රික්කවල පීඩාවටපත් ජනතාවට කඩිනමින් සහන සැලසීමට දිස්ත්‍රික් ලේකම්වරුන්ගේ ප්‍රධානත්වයෙන් ත්‍රිවිධ හමුදාව, පොලීසිය, දිස්ත්‍රික් ආපදා ඒකක හා  ප්‍රාදේශීය ලේකම්වරුන් මගින් කඩිනම් ආපදා සහන සේවා කටයුතු ක්‍රියාත්මක වන බව රජය අවධාරණය කරන බව රජයේ ප්‍රවෘත්ති අධ්‍යක්ෂ ජනරාල් නාලක කලුවැව මහතා ප්‍රකාශ කරයි. කාළගුණික තත්වය පිළිබඳව ප්‍රවෘත්ති නිවේදනයක් නිකුත් කරමින් මේ බව ප්‍රකාශ කරන ප්‍රවෘත්ති අධ්‍යක්ෂ ජනරාල් වරයා මේ දක්වා රජය ගෙන ඇති පියවරයන් පැහැදිලි කරයි. එම නිවේදනය මෙසේ දැක්වේ."
    },
    {
        "content": "දිවයිනට බළපා ඇති අයහපත් කාළගුණික තත්වය හේතුවෙන් ප්‍රදේශ කිහිපයක් ගංවතුර අවධානමකට ලක් වී ඇති අතර, නාවික හමුදාධිපති, වයිස් අද්මිරාල් පියල් ද සිලවා මහතාගේ උපදෙස් මත පීඩාවට පත් ජනතාවට සහන සැළසීම සඳහා හදිසි අවස්ථා කණ්ඩායම් රැසක් විවිධ ප්‍රදේශවල මේවන විට අනුයුක්ත කර ඇතැයි  නාවික හමුදා මාධ්‍ය ප්‍රකාශක ලූතිනන් කමාන්ඩර් සූරිය බණ්ඩාර මහතා අද(24) රජයේ නිල පුවත් වෙබි අඩවියට ප්‍රකාශ කළේය. ගාල්ල දිස්ත්‍රික්කයේ තවලම, බද්දේගම, උඩුගම, පෝද්දල, ඉමදුව, නාගොඩ යන ප්‍රදේශවල සහ කළුතර දිස්ත්‍රික්කයේ බුලත්සිංහල, වලල්ලාවිට යන ප්‍රදේශවල මෙන්ම මාතර දිස්ත්‍රික්කයේ අකුරුස්ස ඇතුළු ප්‍රදේශ රැසක මේවන විට සහන කණ්ඩායම් යොදවා ඇති අතර, ඒ සඳහා නාවික හමුදා ක්ෂණික ප්‍රතිචාර දැක්වීමේ, මුදවා ගැනීමේ සහ සහන සැළසීමේ ඒකකය (4RU) සහ නාවික හමුදා කිමිදුම් අංශයට අනුයුක්ත නාවිකයින්ගෙන් සමන්විත සහන සැළසීමේ කණ්ඩායම් අනුයුක්ත කර ඇත. ඒ අනුව, මේ වන විට නාවික හමුදාව විසින් සිවිල් වැසියන් 417 දෙනෙකු ආරක්ෂිත ස්ථානයන් වෙත ප්‍රවාහනය කිරීමට ද සමත්ව ඇති අතර, ගංවතුර හේතුවෙන් අවතැන්ව සිටි පුද්ගලයින් 18 දෙනෙකු බේරාගෙන ආරක්‍ෂිත ස්ථානයක් වෙත රැගෙන යාමට ද කටයුතු කරන ලදී. එමෙන්ම ඕනෑම හදිසි අවස්ථාවකදී යෙදවීම සඳහා සියළුම නාවික විධානයන් ආවරණය වන පරිදි තවත් හදිසි අවස්ථා කණ්ඩායම් රැසක් මේ වන විටත් නාවික විධානයන්හි සූදානමින් තබා ඇත."
    },
    {
        "content": "අනාගත ලෝකයේ අභියෝග ජයගත හැකි යහගුණ හා නුවණ කැටිවුණු ශක්තිමත් දරුවෙකු දැයට තිළිණ කිරීමේ අරමුණ පෙරදැරි කර ගනිමින් ජනාධිපති ලේකම් කාර්යාලය විසින් මෙහෙයවනු ලබන “දරුවන් සුරකිමු” ජාතික වැඩසටහන් මාලාව යටතේ වැඩසටහන් රැසක් බදුල්ල දිස්ත්‍රික්කය පුරා සංවිධානය කර තිබේ. දිස්ත්‍රික්කය පුරා ක්‍රියාත්මක වන “රට වෙනුවෙන් එකට සිටිමු” ජාතික වැඩසටහන යටතේ දරුවන් සුරැකීම පිළිබඳව වැඩසටහන් 13 ක් සංවිධානය කර තිබූ අතර ඉන් වැඩසටහන් 08 ක් සංවිධානය කර ඇත්තේ ජනාධිපති ලේකම් කාර්යාලය විසිනි. මෙම වැඩසටහන් මාලාවේ එක් ප්‍රධාන වැඩසටහනක් බදුල්ල දිස්ත්‍රික් ලේකම් කාර්යාලයේදී අද දින (24) පැවැත්වුණු අතර ඒ සඳහා බදුල්ල දිස්ත්‍රික්කයේ ළමා හිමිකම් ප්‍රවර්ධන නිලධාරීන්, පොලිස් නිලධාරීන්, විදුහල්පතිවරුන්, කොට්ඨාස අධ්‍යාපන කාර්යාල නිලධාරීන් ඇතුලු රජයේ විවිධ ආයතන නියෝජනය කරමින් නිලධාරීහු රැසක් සහභාගි වී සිටියහ. බදුල්ල දිස්ත්‍රික් ලේකම් කාර්යාලයේ පැවති වැඩසටහනේ ප්‍රධාන දේශනය මහනුවර මහ රෝහලේ ජ්‍යෙෂ්ඨ මනෝ උපදේශක හා මනෝ චිකිත්සක ස්නායු ශල්‍ය වෛද්‍ය චමින්ද වීරසිරිවර්ධන මහතා විසින් \"නුතන දරුවාගේ අභියෝග සහ ළමා වියේ මිහිරි අමිහිරි අත්දැකීම්\" යන මාතෘකා යටතේ දේශන පැවැත්වූ අතර කඹුරුපිටිය මූලික රෝහලේ විශේෂඥ වෛද්‍ය චතුර අබේසූරිය මහතා විසින් \"ළමා සංවර්ධනය හා ආතතිය\"  යන මාතෘකාව යටතේ දේශන පවත්වන ලදී. ළමා මනස තේරුම් ගනිමින් ළමුන්ගේ පෞරුෂත්වය වර්ධනය කිරීම කිසියම් න්‍යායක් අනුව සිදුකිරීමේ වැදගත්කම මෙම දේශකයන් විසින් පෙන්වා දෙන ලදී."
    },
    {
        "content": "පූර්ණ ලෙස හෝ අර්ධ දෘශ්‍යබාධිත ත්ත්ත්වයටකට හෝ යම් ශාරීරික නොහැකියාවකින් යුතු ඡන්ද හිමියෙකුට ඡන්ද සලකුණු කිරීමේ දී සහයෙකු සමඟ යා හැකි වන පරිදි අවශ්‍ය නීතිමය ප්‍රතිපාදන සලසා ඇතැයි මැතිවරණ අධ්‍යක්‍ෂ ජනරාල්   රජයේ නිල පුවත් වෙබ් අඩවිය කළ විමසීමක දී පවසා සිටියේය. ඒ අනුව, ඔක්තෝබර් 11 දා ඇල්පිටිය ඇල්පිටිය ප්‍රාදේශීය සභා ඡන්ද විමසීම පැවැත්වීමට නියමිත  බවත්, අදාළ ඡන්ද හිමියන් විසින් තමන් එවැනි ශාරීරික දුබලතාවයකට හෝ පූර්ණ ලෙස හෝ අර්ධ දෘශ්‍යබාධිත ත්ත්ත්වයටකට පත්ව සිටී නම් ඒ බව අදාල ග්‍රාම නිළධාරී හරහා ඒ සඳහා ඉල්ලුම් කල යුතු බවත්, එලෙස ඉල්ලුම් කරන සහායකයාට අදාළ වන පරිදි නීති මාලාවක් ද හඳුන්වා දීමට පියවර ගෙන ඇති බවත්, එහි පළමු නීතියට අනුව එම සහයකයා වයස අවුරුදු 18 සම්පුර්ණ විය යුතු අයෙකු විය යුතු බව අනිවාර්යය වන බවත් මෙහි දී රත්නායක මහතා පවසා සිටියේය. තව ද එම සහයකයා දේශපාලන පක්ෂයක බලය ලත් නියෝජිතයෙකු හෝ ඡන්ද පොල නියෝජිතයෙකු වශයෙන් ද කටයුතු කරන්නෙකු නොවිය යුතු බව ද , එම ඡන්ද විමසීම සඳහා තරඟ කරන අපේක්ෂකයෙකු ද නොවිය යුතු බව ද  වැඩි දුරටත් සඳහන් කළේය."
    },
    {
        "content": "ඔක්තෝබර් 01 දිනට යෙදෙන ලෝක ළමා දිනය වෙනුවෙන් මහානගර හා බස්නාහිර සංවර්ධන අමාත්‍යාංශය,ඉඩම් සංවර්ධන කිරීමේ සංස්ථාව හා නාගරික සංවර්ධන අධිකාරිය මඟින් සංවිධානය කරන ලෝක ළමා දින පරිසර චාරිකාව හා පරිසර වැඩසටහන්  මාලාව ඔක්තෝබර් 01  සිට 07 දා දක්වා  පෙ.ව 06.30 සිට සවස 06.00 දක්වා බැද්දේගාන තෙත්බිම් සහ කිඹුලාවල දියසරු  උද්‍යානයේ දි පැවැත් වේ.මෙ හි ඇතුල්විම නොමිලේ බව සංවිධායක මණ්ඩලය පවසයි."
    },
    {
        "content": "ජාතික මුද්දර ප්‍රදර්ශනය පැවැත්වෙන මේ මස 05 වැනිදා සිට 09 වැනිදා දක්වා කාලය තුළ පැරණි මුද්දර හා කාසි නෝට්ටු අලෙවි පොළක් පැවැත්වෙන බව තැපැල් දෙපාර්තමේන්තුව පවසයි. ලෝක තැපැල් දිනයට සමගාමීව පැවැත්වෙන ජාතික මුද්දර ප්‍රදර්ශනය කොළඹ 10 ,ඩී.ආර් විජේවර්ධන මාවතේ පිහිටි තැපැල් මූලස්ථානයේ දී පැවැත්වේ. පැරණි කාසි,නෝට්ටු සහ මුද්දර අලෙවි කුටි තිහකට අධික ප්‍රමාණයක් ප්‍රදර්ශන භූමිය තුළ ස්ථාපිත කර ඇති බව තැපැල් දෙපාර්තමේන්තුව සඳහන් කළේය. එළඹෙන 05 වැනි දින වස්ගමුව විශේෂ මුද්දර නිකුත් කිරීම , මහත්මා ගාන්ධි තුමාගේ විශේෂ සිහිවටන පත්‍රිකාව හා කොළඹ නෙළුම් කුළු⁣ණේ විශේෂ සිහිවටන පත්‍රිකාව නිකුත් කිරීම ශ්‍රී ලංකාවේ ඉන්දීය මහ කොමසාරිස් තරන්ජිත් සිංසන්ධු මහතාගේ හා වනජීවි අධ්‍යක්ෂ ජනරාල් චන්දන සූරියබණ්ඩාර මහතාගේ ප්‍රධානත්වයෙන් සිදුකිරීමට නියමිතය."
    },
    {
        "content": "මේ දිනවල දිවයිනේ දිස්ත්‍රික්ක කිහිපයකට බල පෑ දැඩි වියළි කාලගුණ තත්ත්වය හේතුවෙන් පානීය ජල පහසුකම් බෙදා දීමේ කටයුතු තවදුරටත් ක්‍රියාත්මක කෙරෙන බව ජාතික ආපදා සහන සේවා අධ්‍යක්‍ෂ චමින්ද පතිරාජ මහතා රජයේ නිල පුවත් වෙබ් අඩවිය කළ විමසුමක දී කියා සිටියේය. රත්නපුර, පුත්තලම, කුරුණෑගල, වව්නියාව, යාපනය, මන්නාරම, කිලිනොච්චිය, මුලතිව්, මාතලේ, නුවර, හම්බන්තොට, පොලොන්නරුව, අනුරාධපුරය,අම්පාර ත්‍රිකුණාමලය මඩකලපුව මොණරාගල සහ බදුල්ල යන දිස්ත්‍රික්ක වල හත් ලක්‍ෂ තිස් තිස් දහසකට ආසන්න පිරිසක් මෙම දැඩි වියළි කාලගුණ තත්ත්වය හේතුවෙන් පීඩාවට පත්ව ඇති බව ද ඒ මහතා වැඩි දුරටත් සඳහන් කළේය. යම් තරමක වැසි තත්ත්වයක් මෙම දිස්ත්‍රිකක වල දක්නට ලැබුණ ද ප්‍රමාණවත් තරම් වැසි නොලැබීම නිසා ජනතාවට අවශ්‍ය පානීය ජලය බෙදා හැරීමේ කටයුතු සිදු කරන බව ද වගා හානි පිළිබඳව මෙතෙක් කිසිඳු වාර්තාවක් ලැබී නොමැති බව ද මෙහි දී සඳහන් කරන ලදී."
    },
    {
        "content": "මහජන චීන සමූහාණ්ඩුවේ 70 වන සංවත්සරය වෙනුවෙන් සංවිධානය කළ සංගීත ප්‍රසංගයක් ඊයේ (30) පස්වරුවේ කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේ දී පැවැත්විණි. එම අවස්ථාවේ ප්‍රධාන ආරාධිත අමුත්තා ලෙස ජනාධිපති ගරු මෛත්‍රීපාල සිරිසේන මැතිතුමා එක් විය. අග්‍රාමාත්‍ය රනිල් වික්‍රමසිංහ, කථානායක කරූ ජයසූරිය, විපක්ෂ නායක මහින්ද රාජපක්ෂ යන මහත්වරුන් සහ චීන තානාපති Chang Xueyuan මහතා ඇතුළු ආරාධිත පිරිසක් මෙම අවස්ථාවට එක්ව සිටියහ."
    },
    {
        "content": "ආනයනික ලොකුළූණු කිලෝවක් සඳහා වන බද්ද රුපියල් 39කින් පහළට දැමූ බව ජීවන වියදම් කමිටුවේ සභාපති කෘෂිකර්ම, වාරිමාර්ග, ග්‍රාමීය ආර්ථික සහ ධීවර හා ජලජ සම්පත් සංවර්ධන අමාත්‍ය පී.හැරිසන් මහතා පැවසීය. වෙළපළෙහි ලොකුළූණු කිලෝවක මිල ඉහළ යාම හේතුවෙන් පාරිභෝගික ජනතාව අපහසුතාවයට පත්වන බැවින් මෙම තීරණයට එළඹි බව අමාත්‍යවරයා කීය. ලොකුළූණු ගොවියා  සුරැකීම උදෙසා ජීවන වියදම් කමිටුව මඟින් ආනයනික ලොකුළූණු කිලෝවක් සඳහා වන බද්ද රු. 40 කින් ඉහළ දැමීමත් ඉන්දියාවේ පවතින දේශගුණික බලපෑම මත ඉන්දියාව විසින් ලොකුළූණු අපනයනය නැවැත්වීමත් මත මෙරට දේශීය ලොකුළූණු කිලෝවක තොග මිල රු. 250 සිට 300 දක්වා ඉහළ ගියේය. ඒ අනුව පාරිභෝගික ජනතාවට සහනයක් පිණිස ආනයනික ලොකුළූණු කිලෝවක් සඳහා වන බද්ද අද (01) මධ්‍යම රාත්‍රියේ සිට රු. 39 කින් පහළ දැමීමට ජීවන වියදම් කමිටුව තීරණය කොට ඇත. කෘෂිකර්ම දෙපාර්තමේන්තුවෙහි වාර්තාවන්ට අනුව මේ වන විට දේශීය ලොකුළූණු අස්වැන්නෙන් 75% ක් නෙලා අවසන්ව ඇති බව අමාත්‍යවරයා මෙහිදී සඳහන් කළේය. බද්ද පහළ දැමීමත් සමඟ වෙළඳපලෙහි දැනට පවතින ලොකුළූණු කිලෝවන මිලෙන් රු. 50 ත් 70 ත් දක්වා මිලක් අඩුවනු ඇතැයි ජීවන වියදම් කමිටුව අපේක්ෂා කරයි. ඉදිරියේ දී ඊජිප්තුව හා පකිස්ථානය වැනි රටවලින් ලොකුළූණු ආනයනය කිරීමට ආනයනකරුවන්ට අවස්ථාවක් ඇතැයි කමිටුව ප්‍රකාශ කළේය."
    },
    {
        "content": "සවස් කාලයේ දිවයිනේ බොහෝ ප්‍රදේශ වල ගිගුරුම් සහිත වැසි ඇති වීමේ හැකියාව තවදුරටත් ඉහළ මට්ටමක පවතින බව කාලගුණ විද්‍යා දෙපාර්තමේන්තුව පවසයි. ඒ අනුව, සවස 02.00 න් පමණ පසුව වැසි හෝ ගිගුරුම් සහිත වැසි ඇති විය හැකි බවත්, උතුරු මැද, මධ්‍යම, බස්නාහිර සහ ඌව පළාත්වල ඇතැම් ස්ථාන වලට මි.මී 75-100 ත් පමණ තරමක තද වර්ෂාපතනයක් ඇති විය හැකි බවත් සඳහන් කරයි. බස්නාහිර, සබරගමුව සහ මධ්‍යම පළාත් වල ඇතැම් ස්ථාන වල උදැසන කාලයේ දී මීදුම් සහිත තත්ත්වයක් බලාපොරොත්තු විය හැකි බව පෙන්වා දෙන අතර ගිගුරුම් සහිත වැසි සමඟ ඇතිවිය හැකි තාවකාලික තද සුළං වලින් සහ අකුණු මඟින් සිදු වන අනතුරු අවම කර ගැනීමට අවශ්‍ය පියවර ගන්නා ලෙස කාලගුණ විද්‍යා දෙපාර්තමේන්තුව මහජනතාවගෙන් ඉල්ලා සිටි."
    },
    {
        "content": "පුත්තලම ලක්විජය ගල් අඟුරු විදුලි බලාගාරයේ විදුලි උත්පාදන කටයුතු සම්පූර්ණයෙන් නැවතා දැමීමට සැලසුම් කර ඇතැයි මේ දිනවල ප්‍රචාරය වන ප්‍රවෘත්තියෙහි කිසිදු සත්‍යයක් නොමැති බවත්,  ලක්විජය බලාගාරයේ පළමු ජනන යන්ත්‍රයේ අනිවාර්ය නඩත්තු කටයුතු වෙනුවෙන් එම යන්ත්‍රයේ විදුලි ජනන කටයුතු තාවකාලිකව නවතා දැමීමට සැලසුම් කර ඇති බවත්, විදුලිබල, බලශක්ති සහ ව්‍යාපාර සංවර්ධන කටයුතු අමාත්‍යංශය පවසයි. මෙගාවොට් 300 බැගින් වූ ජනන යන්ත්‍ර 03 කින් සමන්විත පුත්තලම ලක්විජය බලාගාරයේ සම්පූර්ණ දාරිතාවය මෙගාවොට් 900 කි. මෙහි එක් එක් ජනන යන්ත්‍රයන් විදුලිය ජනනය කළ කාලසීමාවන් අනුව නඩත්තු කටයුතු සදහා නැවැත්විය යුතුය. ඒ අනුව ලක්විජය බලාගාරයේ නිත්‍ය නඩත්තු කාලපරිච්ඡේදයන් අනුව A ඛාණ්ඩයේ නඩත්තු වසර 04-06 අතරද, B ඛාණ්ඩයේ  වසර 03-04 අතරද, C ඛාණ්ඩයේ නඩත්තු   A හා B නඩත්තු සිදු නොවන සෑම වසරකම, මෙහෙයුම් කාලය පදනම්ව ක්‍රියාත්මක  කළ යුතුවේ. ඒ අනුව මෙගාවොට් 300 සමන්විත  පළමු ජනන යන්ත්‍රයේ A මට්ටමේ නඩත්තුව 2016 පෙබරවාරි මසදී සිදුකළ අතර B මට්ටමේ  නඩත්තුව ක්‍රියාත්මක කිරීමට  නියමිතය. එමෙන්ම ඒ සදහා දින 75 ක පමණ කාලයක් ගතවන බවද පෙන්වා දී තිබේ. එබැවින් 2019 ඔක්තෝබර් මස මැද භාගයේදි පළමු ජනන යන්ත්‍රය විදුලි  ජනනයෙන් ඉවත් කිරීමට සිදුවන අතර නඩත්තු කටයුතු අවසන් වූ පසු යළිත් පළමු ජනන යන්ත්‍රය නැවතත් සාමාන්‍ය පරිදි විදුලි ජනන කටයුතු සඳහා යොදා ගැනීමට නියමිත බව විදුලිබල, බලශක්ති සහ ව්‍යාපාර සංවර්ධන අමාත්‍යාංශය, මේ වනවිට දිවයිනට බලපා ඇති වැසි සහිත කාලගුණික තත්ත්වය හේතුවෙන් ජල විදුලි බලාගාරයන්හි විදුලි උත්පාදන කටයුතු උපරිමයෙන් සිදුවන බැවින් මේ අනුව ලක්විජය බලාගාරයේ පළමු ජනන යන්ත්‍රය නඩත්තු කටයුතු සදහා යොමුකිරීමට සැලසුම් කල බවද වැඩිදුරටත්  අවධාරණය කරයි."
    },
    {
        "content": "2019 - ජනාධිපතිවරණය වෙනුවෙන් අපේක්ෂකයන් 17 දෙනෙකු මේ වන විට ඇප මුදල් තැන්පත් කර ඇතැයි මැතිවරණ කොමිෂන් සභාවේ සභාපති මහින්ද දේශප්‍රිය මහතා අද දින (01) රාජගිරිය  මැතිවරණ කොමිෂන් සභා කාර්යාලයේ ස්ථාපිත කර තිබෙන රජයේ ප්‍රවෘත්ති දෙපාර්තමේන්තුවේ මාධ්‍ය මධ්‍යස්ථානයේ දී පවසයි. ඒ පිළිගත් දේශපාලන පක්ෂ 09කින් සහ ස්වාධීන් අපේක්ෂකයන් 08ක් ලෙසයි. මැතිවරණ කොමිෂන් සභාව විසින් නිකුත් කල නිවේදනය පහතින් දැක් වේ."
    },
    {
        "content": "විවිධ හේතුන් නිසා අසරණ වී සිටින දරුවන්ගේ අභිවෘද්ධිය වෙනුවෙන්  දරුවන් සුරකිමු - ජාතික භාර අරමුදල” ස්ථාපනය කිරීම ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන් (01) පෙරවරුවේ ජනාධිපති කාර්යාලයේ දී සිදු විය. ජාතියේ වටිනා ම සම්පත රටේ දූ දරුවන් ය.  ඔවුහු රටක අනාගතය නියෝජනය කරන, රටක නායකත්වය භාර ගැනීමට සිටින හා රටක සංවර්ධනය මෙහෙයවන පිරිස වෙති. එහෙයින් සැම රටකම දරුවන් වෙනුවෙන් සුවිශේෂී ආයෝජනයක් සිදුකරනු ලබයි. එහෙත් සෑම සමාජයකම විවිධ හේතුන් මත ලැබිය යුතු වරප්‍රසාද අහිමි වූ දරුවන් රැසක් දැක ගත හැක. එවැනි දරුවන්ට අවශ්‍ය සහයෝගය ලබාදීම හුදෙක්ම රජයක පමණක් වගකීම නොවන අතර, සංවේදී සියලු පුරවැසියන්ගේ ද යුතුකමක් හා වගකීමක් වනු ඇත. ඒ අනුව විවිධ පරිත්‍යාගශීලි පුද්ගලයන්ට සහ සංවිධාන වෙත තම පරිත්‍යාගයන් වගකීමෙන් හා නෛතිකව පිළිගත හැකි අයුරින් ලබා දිය හැකි ව්‍යුහයක් ඇතිකිරීමේ කාලීන අවශ්‍යතාවය ඉටුකරමින්  ර්‍ණදරුවන්  සුරකිමු - ජාතික භාර අරමුදල” පිහිටුවා තිබේ. විවිධ ප්‍රභවයන්ගෙන් හඳුනාගනු ලබන අතිශය දරිද්‍රතාවයෙන් යුත් පවුල්වල දරුවන් හට ආධාර කිරීම, දෙමාපිය රැකවරණය හා සුරක්ෂිතභාවය අහිමි දරුවන්ගේ අභිවෘද්ධිය සඳහා පිහිටවීම, නිවුන් දරුවන් හෝ ඊට වැඩි දරුවන් ප්‍රමාණයක් එකවර බිහිකිරීම හේතුවෙන් ඔවුන් රැක බලා ගැනිමට ඇති ආර්ථික දුෂ්කරතාවයන්ට උපකාරී වීම, දෙමාපියන් විසින් දරුවන් අතහරිනු ලැබීම හේතුවෙන් අසරණභාවයට පත් දරුවන්ගේ සුබසාධනයට උපකාරී වීම, උපතින් ම හෝ වෙනත් හේතුන් මත ශාරිරික දුෂ්කරතාවයන්ගෙන් පෙළෙන දරුවන්ගේ අභිවෘද්ධිය සඳහා ආධාර දීම මෙම අරමුදල මඟින් සිදු කෙරෙනු ඇත. එමෙන්ම විවිධ සුවිශේෂී දක්ෂතාවයන්ගෙන් හෙබි එහෙත් දරිද්‍රතාවය හේතුවෙන් ඉදිරියට යාමට හෝ එම දක්ෂතාවයන් ඔප්නංවා ගැනීමට අපහසුතා ඇති දරුවන්ට හට උපකාර කිරීම, නව නිපැයුම්, අත්හදා බැලීම්, පර්යේෂණ හා නව සොයා ගැනීම් සිදු කරනු ලබන සහ සුවිශේෂී ක්‍රීඩා කෞශල්‍යයන් සහිත හා සුවිශේෂී අධ්‍යාපනික දක්ෂතා සහිත දරුවන් උපකාර කිරීම මේ මඟින් සිදුකිරීමට අපේක්ෂිතය.  දරුවන් සුරකිමු - ජාතික භාර අරමුදල” සඳහා ජනාධිපති කාර්යාලය ප්‍රමුඛ රාජ්‍ය ආයතන සහ ත්‍රිවිධ හමුදාව, පෞද්ගලික අංශය ඇතුථ ආයතන විසින් සිදු කරන ලද මුදල් පරිත්‍යාග ජනාධිපතිතුමා වෙත නිල වශයෙන් භාරදීම ද මෙහි දී සිදු කෙරිණි."
    },
    {
        "content": "පොපි මල් දිනය නිමිතිකොට ගනිමින් පළමු පොපි මල ජනාධිපති  මෛතී‍්‍රපාල සිරිසේන මැතිතුමා වෙත පැළඳවීම අද (01) පෙරවරුවේ ජනාධිපති කාර්යාලයේ දී සිදු විය. ශ‍්‍රී ලංකා සේවා මුක්ත භට සංගමයේ සභාපති මේජර් ජෙනරාල් උපුල් පෙරේරා මහතා විසින් ප‍්‍රථම පොපි මල ජනාධිපතිතුමා වෙත පළඳවනු ලැබීය. සන්නද්ධ හමුදා අනුස්මරණ දින, පොපි ව්‍යාපෘතිය හා යුද ස්මාරක සංවර්ධන කමිටුවේ සභාපති රියර් අද්මිරාල් ආචාර්ය ෂේමාල් ප‍්‍රනාන්දු මහතා ඇතුළු ශ‍්‍රී ලංකා සේවා මුක්ත භට සංගමයේ සාමාජිකයන් මෙම අවස්ථාවට එක්ව සිටියහ."
    },
    {
        "content": "ජනාධිපතිවරණ අපේක්ෂකයන් ප්‍රවර්ධනය සඳහා මහාමාර්ග වල LED පුවරු සහ සිනමා ශාලා තුළ ප්‍රචාරක පට භාවිතා කිරීම සපුරා තහනම් බව මැතිවරණ කොමිෂන් සභාව නිවේදනයක් නිකුත් කරමින් සඳහන් කරයි. එම නිවේදනය පහත දැක් වේ."
    },
    {
        "content": "මහත්මා ගාන්ධි ශ්‍රීමතානන්ගේ 150 ඡන්ම දින සැමරුම නිමිත්තෙන් මහත්මා ගාන්ධි ශ්‍රීමතානන්ගේ පිළිරුවක් නිරාවරණය කිරීම හා සමරු මුද්දරයක් නිකුත් කිරීම අග්‍රාමාත්‍ය රනිල් වික්‍රමසිංහ මහතාගේ ප්‍රධානත්වයෙන් අද (02) දින අරලියගහ මන්දිරයේදී සිදුකෙරිණි. මෙම අවස්ථාවට වරාය හා නාවික කටයුතු සහ දක්ෂිණ සංවර්ධන අමාත්‍ය සාගල රත්නායක, තැපැල් සේවා හා මුස්ලිම් ආගමික කටයුතු අමාත්‍ය අබ්දුල් හලීම්, වැවිලි කර්මාන්ත අමාත්‍ය නවීන් දිසානායක යන් මහත්වරුන් ප්‍රමුඛ දේශපාලනඥයින් සහ ඉන්දියානු මහකොමසාරිස් තරංජිත් සිං සන්ධු මහතා ඇතුළු ඉන්දියානු රාජ්‍ය තාන්ත්‍රික නිලධාරීන් රැසක් සහභාගිවී සිටියහ."
    },
    {
        "content": "විදේශ කටයුතු අමාත්‍යාංශ ලේකම් සහ ශ්‍රී ලංකා දූතපිරිසේ නායක, රවිනාථ පී. ආර්යසිංහ මහතා එක්සත් ජාතීන්ගේ 74 වන මහා සමුළුව අමතා කරන ලද ප්‍රකාශය - 2019 සැප්තැම්බර් 30 සභාපතිතුමණි, මහ ලේකම්තුමණි, සම්භාවණීය ප්‍රභූවරුනි, ගෞරවනීය නියෝජිතවරුනි, නෝනාවරුනි, මහත්වරුනි, ශ්‍රී ලකාව නියෝජනය කරමින්, එක්සත් ජාතීන්ගේ 74 වන මහා සභා රැස්වීමට සහභාගීවීමට ලැබීම ගෞරවයකි. මෙම සභාවාරයට සහභාගීවීමට නොලැබීම ගැන ශ්‍රී ලංකා ජනාධිපතිතුමන් අතිශයින් කණගාටුවන බවද සැළකර සිටිනු කැමැත්තෙමි. පළමුවෙන්ම, එක්සත් ජාතීන්ගේ 74 වන මහා සභා රැස්වීම් වාරයේ සභාපතිතුමන් ලෙස පත්වූ මහාචාර්ය ටිජානි මුහම්මඩ්-බන්ඩේ උතුමාණන්ට මාගේ උණුසුම් සුභාසිංශන පිරිනැමීමට මට අවසර දෙනු මැණවි. මෙම උත්තරීතර සැසියෙහි ක්‍රියාදාමය සාර්ථක සමාප්තියක් කරා මෙහෙයවීමට එතුමාගේ දීර්ඝකාලීන පළපුරුද්ද නිසැකයෙන්ම හේතු පාදක වනු ඇත. එසේම පසුගිය සභාවාරයේ වැඩ කටයුතු සාර්ථකව නිම කිරීම සම්බන්ධයෙන් මාරියා ෆර්නැන්ඩා එස්පිනෝසා ගාසේස් මැතිණියටද ගෞරවපූර්වක ස්තුතිය පිරිනමනු කැමැත්තෙමි. එක්සත් ජාතීන්ගේ අභිප්‍රායයන් සාක්ෂාත් කර ගැනීමෙහි ලා මහ ලේකම් අන්තෝනියෝ ගුතරෙස් මැතිතුමන් විසින් ලබා දෙන ලද විචක්ෂණශීලී නායකත්වය සහ දරන ලද අප්‍රතිහත ප්‍රයත්නයන් ශ්‍රී ලංකාවේ ඇගයීමට පාත්‍රවන බවද සළකනු මැණවි. ගරු සභාපතිතුමණි, අත්‍යන්ත දරිද්‍රතාවය පිටු දකිමින්, ගුණාත්මක අධ්‍යාපනය ප්‍රවේශය තහවුරු කරමින්, දේශගුණික විපර්යාසයන්ට ප්‍රතිචාරය දැක්වීමට උත්සුකවෙමින් සහ අන්තර්ගතය ප්‍රවර්ධනය කරමින් සාමයෙන් සහ සෞභාග්‍යයෙන් අනූන ලෝකයක් නිර්මාණය කර ගැනීම සඳහා වෙහෙසන කාලසීමාවක, මහ සමුළුවේදී මෙම වසරේ විවාදයට ගැණෙන්නේ කාලීන හා සුවිශේෂී තේමාවකි. 2030 සංවර්ධන සැලැස්ම ක්‍රියාත්මක කිරීම පිළිබඳ පළමුවන සමාලෝචන චක්‍රය නිම වෙමින් පවතිද්දී, තිරසාර සංවර්ධන ඉලක්කයන් සාක්ෂාත් කර ගැනීමෙහි ලා සැළකියයුතු ප්‍රගතියක් අප විසින් අත්පත් කර ගෙන ඇති බව පැහැදිලිය. එතෙකුදු වුවත්, මෙකී ප්‍රතිලාභ ආපසු හරවමින්, සංවර්ධනය කරා යන අපගේ ගමන්මග අහුරාලීමේ තර්ජනයක් සහිතව දිනෙන් දින වර්ධනය වෙමින් පවතින විනාශකාරී දේශගුණික විපර්යාසයන්හි බලපෑම නිසා, සංවර්ධනය කරා යන ගමනේ අවසානය පෙනෙන මානයක නැත. දේශගුණය ආශ්‍රිත ගෝලීය ප්‍රත්‍යුත්ක්‍රමයන් උදෙසා ස්වකීය දැඩි කැපවීම ශ්‍රී ලංකාව යළි යළිත් සිහිපත් කරවයි. පසුගිය සතියේදී මෙම වේදිකාවෙහිදීම පැවැති දේශගුණික ක්‍රියාකාරිත්ව මුඵවේදී දෙන ලද පැහැදිලි පණිවුඩය - එනම් දේශගුණික හදිසි අවදානමක් අප දොරටුව අභියස බව - ශ්‍රී ලංකාව එකහෙළා පිළිගනී. අපගේ සාමූහික දේශපාලනමය අධීෂ්ඨානය තව තවත් දැඩි කර ගනිමින්,මෙම තත්ත්වය උදාවීම වළක්වාලීම පිණිස ගනු ලබන ගෝලීය ප්‍රයත්නයන් කඩිනම් කිරීම අප විසින් ගතයුතු වන අනුල්ලංඝනීය ක්‍රියාදාමයකි. ගරු සභාපතිතුමණි, ආහාර සුරක්ෂිතතාවය කෙරෙහි ඇතිවන ඍජු බලපෑම ඇතුළුව, මෙකී දේශගුණික විපර්යාසයන් කරන කොට ගෙන ඇතිවන අභියෝග සමුදායය, අනපේක්ෂිත සහ සැළසුම්කිරීමෙන් තොර අස්ථානගතවීම්වලට මග පාදනු ලබයි. දේශගුණික විපර්යාසයන්ගෙන් උත්සන්නවී, අසාමාන්‍ය ලෙස ප්‍රවාහගත වන සාධක කරන කොට ගෙන පුද්ගලයින් සහ ප්‍රජාවන් කෙරෙහි නිශ්චිත වශයෙන්ම නිෂේධනාත්මක පීඩනයක් ඇතිවන හෙයින්, අනිච්ඡානුගතව ස්වකීය සුපුරුදු වාසභූමි හැරයාමට සිදුවනඅතර, මෙහි ප්‍රතිඵලය වන්නේ මහා පරිමාණයේ ජනතා සංක්‍රමණයකි. ගෝලීය සංක්‍රමණා’ශිත ගෝලීය සංශ්ලිෂ්ඨ සම්මුතියක් - එනම්: ආරක්ෂාකාරී, නියමානුකූළ, ක්‍රමික සහ වගකීමෙන් යුත් ආකාරයකට සංක්‍රමණය පාලනය කිරීම සඳහා ඉච්ඡානුගත ක්‍රියාරාමුවක් - ගිවිස ගෙන ඇති හෙයින්, අප විසින් එය වහ වහා ක්‍රියාත්මක කිරීම සහතික වීමට කාලය දැන් එළඹ ඇත. දේශගුණික විපර්යාශය නිසා දරිද්‍රතාවය නම් ගෝලීය සංසිද්ධිය තවදුරටත් උග්‍රවී ඇති අතර, එය මානවා’භිමානය පරිහානියට ලක් කරමින්, 2030 සංවර්ධන වැඩ සටහනෙහි ඉලක්කගත අරමුණු සාක්ෂාත් කර ගැනීමෙහිලා මුහුණපෑමට සිදුව ඇති විශාලතම අභියෝගයන්ගෙන් එකක් බවටද පත්ව ඇත. දරිද්‍රතාවය පිටු දැකීමේ ජාත්‍යන්තර පරිශ්‍රමයන්ට කැපවී සිටින ශ්‍රී ලංකාව, 72/233 යෝජනා සම්මුතිය යටතේ “ දරිද්‍රතාවය පිටුදැකීමේ එක්සත් ජාතීන්ගේ තෙවන දශකය: 2018-2027 ” ප්‍රකාශය සාදරයෙන් පිළිගනී. දරිද්‍රතාවය පිටුදැකීම වූ කළී දශක ගණනාවක ශ්‍රී ලාංකීය සංවර්ධන උපාය මාර්ගයන්හි හදබැඳගත් ව්‍යායාමයකි. ගරු සභාපතිතුමණි, ගුණාත්මක අධ්‍යාපනය, සාමාජීය ප්‍රගතියේ සහ ආර්ථික බලගැන්වීමෙහි දොරගුළු විවෘත කර දෙයි. ගුණාත්මක අධ්‍යාපනය වූ කළී දරිද්‍රතාවය පිටුදැකීමේ සහ ප්‍රගතිය සාක්ෂාත් කර ගැනීමේ අතිශයින් වටිනා ක්‍රමෝපායයක් බව ශ්‍රී ලංකාවේ පිළිගැනීමයි. සහශ්‍රතා සංවර්ධන ඉලක්ක සහ තිරසාර සංවර්ධන ඉලක්ක හඳුන්වාදීමට දශක ගණාවකට පෙර, ප්‍රාථමික සහ ද්විතීයන මටටමේ සාර්වත්‍රික සහ නිදහස් අධ්‍යාපනය ලබා දීමේ දිගු කාලයක් තිස්සේ නොනැසී පවත්නා ප්‍රතිපත්තියකට 1954 වර්ෂයේ සිට අපි අනුගතව සිටින්නෙමු. සෑම පංතියකම ජනතාවන්ට ගුණත්මක අධ්‍යාපනයක් ලබා ගැනීමට ඇති අවකාශය මෙම ප්‍රතිපත්තියෙන් සහතික කර ඇති අතර, එකී උත්සාහයන් පල දරා ඇත. අද, ශ්‍රී ලංකාවේ සාක්ෂරතාවය 92% ක අනුපාතයක පවතින අතර, එය ලෝකයේ උච්චතම සාක්ෂරතාවයන්ගෙන් එකකි. ගරු සභාපතිතුමණි, නිෂේධාත්මක ප්‍රවණතාවයන් ප්‍රතිභ්‍රමණය කරලීම පිණිස අප විසින් මෙකී ප්‍රයත්නයන්හිලා නොපසුබටව ක්‍රියා කරන අතර, මෑතක සිට බහුපාර්ශ්වීයකරණයට එල්ල වී ඇති අභියෝග උත්සන්න වීම හමුවේ ගෝලීය අභියෝගවලට අවධානය යොමු කීරීමේ අපගේ හැකියාව අඩපණ වී ඇත. එක්සත් ජාතීන්ගේ සංවිධානය ලබන වසරේදී ස්වකීය 75 වන සංවත්සරයට එළඹෙන අතර, ස්වකීය සාමාජික රටවල් හා සමග නිමග්නවීම ඇතුළුව එහි සාර්ථකත්වයන් හා අසාර්ථකත්වයන් ඇගයීමකට ලක් කිරීමට මෙය කදිම අවස්ථාවකි. දශක හතකට අධික කාලයක් තිස්සේ විශ්වාසය සහ සමානාත්මතාවය මත පදනම්ව එක්සත් ජාතීන්ගේ සංවිධානය සහ සාමාජික රටවල් අතර පෝෂණය වූ සහයෝගිතාවය අනතුරේ හෙළීමට හෝ වරණීය දේශපාලන න්‍යායපත්‍රයන් මත පදනම්ව, කිසිවෙකුටත් වගවීමක් නොමැති ක්‍රියාධරයන් විසින් පැහැර ගැනීමකට භාජනය වීමටද ඉඩ නොතැබිය යුතුවේ. ගෝලීය දේශපාලන ක්‍රියාදාම ආශ්‍රිත ස්වභාවයන්හි විපර්යාශයන් සමග, විශේෂයෙන්ම කිසියම් හෝ රාජ්‍යයකට නොගැණෙන ක්‍රියාධරයන් ඉස්මතුවීමත් සමග, අත්‍යාවශ්‍යකව ගෘහස්ත කාරණා සම්බන්ධයෙන් ඒ ඒ සාමාජික රාජ්‍යයන් විසින් ගනු ලබන තීරණයන්ට ප්‍රමුඛතාවය ලබාදීම සහ ගරු කිරීම, ස්වාධිපත්‍යයෙන් යුත් සාමාජික රාජ්‍යයන්ගෙන් සමන්විත සහ ප්‍රේරිත සංවිධානයක් ලෙස, වැදගත් වේ. මෙකී සන්දර්භයේදී, එක්සත් ජාතීන්ගේ මුඛ්‍ය විචාරණ සහ ප්‍රතිපත්ති සම්පාදන අංගය ලෙස තවදුරටත් ක්‍රියාත්මක වන බවට සහතික වීම පිණිස, එක්සත් ජාතීන්ගේ මහා සභා රැස්වීමෙහි කටයුතු, එහි පුනර්ජීවන ක්‍රියාදාමය ඔස්සේ ශක්තිමත් කිරීමෙහි ලා අපගේ දෘඩෝත්සාහය අතිශයින් වැදගත් වෙයි. එම නිසා, නිහින ස්වාර්ථයන් සහිත ස්ථිතීන් විසින් නොමග යවනු ලැබීමෙන් වැළකී සිටීම එක්සත් ජාතීන්ගේ ප්‍රතිපත්ති ක්‍රියාත්මකකරවන්නන් මත පැවරී ඇති වගකීමකි. එක්සත් ජාතීන්ගේ සංවිධානයෙහි ක්‍රියාකාරකම් නිරන්තරයෙන් එහි සාමාජික රාජ්‍යයන් විසින් මෙහෙයවනු ලැබිය යුතු හෙයින්, යෝග්‍ය හා වලංගු උපදේශණ ක්‍රියාදාමයකින් තොරව තීන්දු තීරණ ගැනීමෙන් වැළකී සිටීමද එක්සත් ජාතීන්ගේ සංවිධානය විසින් කළ යුතු වේ. එසේ කිරීමට අපොහොසත්වීමෙන් මෙම උත්තරීතර ආයතනය අපවාදයට භාජනයවීමත්, එයින් නියෝජනය වන සාරධර්මම නිෂේධය වනවාත් මෙන්ම, සාමාජික රාජ්‍යයන් විසින් තබා ඇති විශ්වාසය පළුදුවී, එක්සත් ජාතීන් හා සමග පවතින සහයෝගිතාවයද අනතුරෙහි හෙළෙනු ඇත. ගරු සභාපතිතුමණි, අවිහරණයෙහි ලා ශ්‍රී ලංකාවේ කැපවීම නොසැලී පවතී. ගෝලීය අවි පාලනය, අවිහරණය සහ අවි ප්‍රගුණනය නොකිරීමේ රෙජීමයන් මුහුණ පානා අභියෝගයන් ඉහළයාමට සමගාමීව, අවිහරණය පිළිබඳ සම්මන්ත්‍රණයේ කේන්ද්‍රීය භූමිකාව ශ්‍රී ලංකාව විසින් අඛණ්ඩව පිළි ගනු ලබන අතර, එහි පැවරුම්භාරය යටතේ ප්‍රමාණවත් ලෙස ප්‍රමන්ත්‍රණයෙහි යෙදීම යළි ආරම්භ කරන ලෙසද ඉල්ලා සිටිනු ලැබේ. අවිහරණය පිළිබඳ සම්මන්ත්‍රණයේ ශ්‍රී ලාංකීය සභාපතිත්වය යටතේ 2018 අගෝස්තු මාසයේදී සම්මත කර ගන්නා ලද සීඩී/2119 දරන තීරණය මගින්, විවිධවූ මතිමතාන්තර ඒකාබද්ධ කරලීමෙහි ලා මධ්‍යස්ථ දායකත්වයක් සැලසුන අතර, කඩිනමින් ප්‍රමන්ත්‍රණ ආරම්භ කිරීම කෙරෙහි අවධානය යොමු කරවීම සිදුවිය. මෙම ක්‍රියාදාමය අඛණ්ඩ පවත්වා ගෙන යාමේ වටිනාකම අපි දකිමු. මෙයට අතිරේකව, මෑත අතීතයේදී, ඔටාවා ප්‍රඥප්තිය ඇතුළු අවිහරණ සම්මුති ගණනාවකට ශ්‍රී ලංකාව විසින් එකඟවන ලදී. එසේම, යම් යම් න්‍යෂ්ටික නොවන ආයුධ මෙන්ම පොකුරු යුද්ධෝපකරණ පිළිබඳ සම්මුති පිළිබඳ රාජ්‍ය පාර්ශ්ව රැස්වීම් කිහිපයක සභාපතිත්වයද ශ්‍රී ලංකාව විසින දරන ලදී. අවි ප්‍රගුණනය නොකීරීමේ ප්‍රඥප්තිය බලගැන්වීමේ 50 වන සංවත්වරය ලබන වර්ෂයේදී යෙදෙන හෙයින්, සාමාජික රාජ්‍යයන්ට ස්වකීය බැඳීම් සම්බන්ධ කරුණු කාරණා එළිදැක්විමේ අවස්ථාව, 2020 -අවි ප්‍රගුණනය නොකීරීමේ ප්‍රඥප්ති සමාලෝචන රැස්වීමේදී උදාවෙයි. 1960 වර්ෂයේ සිටම, මධ්‍යම අප්‍රිකානු ජනරජය, කොංගෝඅයිවරි කෝස්ට්, හයිටි, ලෙබනන්, ලයිබීරියා, මාලි, දකුණු සුඩානය, ටිමෝරය සහ බටහිර සහරාවෙහි සේවයේ යෙදෙමින් එක්සත් ජාතීන්ගේ සාම සාධක හමුදා ප්‍රයත්නයන්ට දායක වෙමින්, ගෝලීය සාමය සහ ආරක්ෂාව කෙරෙහි ස්වකීය කැපවීම ශ්‍රී ලංකාව මැනවින් ප්‍රදර්ශණය කර ඇත. වඩාත් ආරක්ෂාකාරී සහ සාමකාමී ලෝකයක් උදෙසා තම දායකත්වය ඉහළ නැංවීමට අප අපේක්ෂා කරන අතරම, දීර්ඝ කාලයක් තිස්සේ එක්සත් ජාතීන්ගේ සාම සාධනය සඳහා කෙරෙණ අපගේ දායකත්වයට බාධා නොපැමිණිය වියයුතු වේ. ත්‍රස්තවාදී කණ්ඩායම් හා සමග අඩු වැඩි වශයෙන් ඇතිවූ ආරාවුල් සම්බන්ධයෙන් මෑත අතීතයේදී ශ්‍රී ලංකාව ලත් අත්දැකීම් සැළකිල්ලට ගැනීමේදී, ශ්‍රී ලංකාව විසින් යවන ලද සාම සාධනයෙහි සහ මානුෂීය සහය සැපයීමේ සෑමඅංශයකම අධිකතර වෘත්තීමය පළපුරුද්ද ඇති බල ඇණිවලට ගුණාත්මක වශයෙන් සමවීමට හැකිකම ඇත්තේ රටවල් ස්වල්පයකට පමණකි. ඔවුන්ගේ දායකත්වය වෙනුවෙන් කෘතඥතාවය පළ කිරීමට මෙය අවස්ථාවක් කර ගන්නා අතර, 2005 වසරේදී හයිටි රාජ්‍යයේදී කෝපරල් එම්.විජේසිංහ සහ මෙම වසර ආරම්භයේදී මාලි රාජ්‍යයේදී කපිතාන් එච්.ඩබ්.ඩී. ජයවික්‍රම සහ කෝපරල් එස්.එස්.විජේකුමාර යන සොල්දාදුවන් විසින් කරන ලද ජීවිත පරිත්‍යාගය විශේෂයෙන් සිහිපත් කරමි. ගරු සභාපතිතුමණි, නැගෙණහිර ජෙරුසලම ඇතුළු නතු කර ගත් පලස්තීන සන්තක ප්‍රදේශයෙහි, නතු කර ගත් බටහිර ඉවුරු ප්‍රදේශය හරහා අඛණ්ඩව සිදුවන ජනපද ව්‍යාප්තිකරලීම නිසා ගේදොර කඩා බිඳහෙලීම් ඉහළ ගොස් ඇති අතර, එමගින් වර්ධනය වන අනුහානිකර තත්ත්වය ගැන ශ්‍රී ලංකාව තැවුලට පත්වෙයි. පලස්තීනු ජනතාවට ස්වකීය සන්තක ප්‍රදේශයෙහි ස්වාභාවික සම්පත්වලට සහ එහි රාජ්‍යත්වයට නීත්‍යානුකළ සහ අහිමි කළ නොහෙන අයිතියක් ඇත යන ශ්‍රී ලංකාවේ අචල සහ ප්‍රතිපත්තිමය ස්ථාවරය යළිත් ප්‍රකාශ කර සිටින අතර, පලස්තීනු හා ඊශ්‍රායල යන දෙපාර්ශ්වීය ජනතාවගේ නීත්‍යානුකූළ සහ සංවේදනීය ආරක්ෂාව පිළිබඳ ගැටළු ගැන අපි තවදුරටත් අවධානයෙන් පසුවෙමු. මෙම සන්දර්භයේදී, රාජ්‍යත්වය සඳහා පලස්තීනු ජනතාව සතු අහිමි කළ නොහෙන අයිතිය සම්බන්ධයෙන් සම්මත කර ගන්නා ලද එක්සත් ජාතීන්ගේ මහා සභාරැස්වීම් යෝජනා සම්මතයන් කඩිනමින් ක්‍රියාත්මක කිරීමේ සහ 1967 මායිම් පදනමින් දෙ-රාජ්‍ය විසඳුම සපුරා ගැනීමේ වැදගත්කම ශ්‍රී ලංකාව විසින් යළි යළිත් හුවා දක්වනු ලැබේ. ගරු සභාපතිතුමණි, සාමයෙන් තොර සංවර්ධනයක් තිබිය නොහැකිය. සාමය වූ කළී, ස්ථායිතාවය, පරිපූරණත්වය සහ සාමාජීය- ආර්ථික වර්ධනය උදෙසා වන උත්ප්‍රේරකයකි. ‘ත්‍රස්තවාදයට විරුද්ධව සටන’ ජාත්‍යන්තර ගුමන ආප්ත ප්‍රකාශයක් වීමට බොහෝ කලකට පෙර, වසර 30 කට අධික කාලයක් තිස්සේ මාගේ රට බෙදුම්වාදී ත්‍රස්තවාදයෙන් බරපතළ ලෙස පීඩාවට පත් රටවලින් එකක් විය. 2009 වසරේදී, ශ්‍රී ලංකාව විසින් ත්‍රස්තවාදය ජරාජයට පත් කිරීමෙන් පසු, දශයකට ආසන්න කාලයත් පුරා මෙතෙක් නොවූ විරූ ‘ සාම භාජ්‍යයක්’ අපි අත් වින්දෙමු. කෙසේ වුවද, අප්‍රියෙල් මස 21 වන දින - පාස්කු ඉරිදා දින - ශ්‍රී ලංකාවේ සිදුවූ බිහිසුණු ත්‍රස්ත ප්‍රහාරයක් හේතුවෙන් මෙම සාමය සුණු විසුණු විය. අපගේ පුරවැසියන් සහ විදේශිකයින් 250 දෙනෙකුගේ ජීවිත එමගින් අහිමිවූ අතර, සිය ගණනක් තුවාල ලැබූහ. මෙය ඉරාකයෙහි සහ සිරියාවෙහි ඉස්ලාමික් ස්ටේට් සංවිධානයට පක්ෂපාතිත්වය ප්‍රකාශ කළාවූ සහ එමගින් පොළඹවන ලද්දාවූ අන්තවාදී ත්‍රස්තවාදීන් පිරිසකගේ ක්‍රියාවකි. මෙම ක්‍රියාව, රටෙහි බෙදුම්වාදී ත්‍රස්තවාදී අරගලය නිම කිරීමෙන් පසු අසීරුවෙන් යළිත් ගොඩ නංවන ලද්දාවූ සාමකාමී වාතාවරණය, සංහිඳියාව සහ සංවර්ධන ක්‍රියාදාමය අති මහත් උද්‍යෝගයෙන් ආරක්ෂා කර ගත් බහුත්වවාදී සමාජයට එල්ලවූ අභීයෝගයකි. රටෙහි සාමාජීය ව්‍යුහය විනාශ කිරීම පිණිස මෙම ත්‍රස්තවාදීන් විසින් දරණ ලද උත්සාහය නොතකා, අප ප්‍රජාවන් සහ නීතිය බලගැන්වීමේ බලධාරීන් අතර පැවැති ප්‍රත්‍යාස්ථිතිය සහ විශ්වාසය නිසා, පුරවැසියන් විසින්ම ප්‍රත්‍යාසන්න ප්‍රහාරයන් වළක්වා ලන ලද අතර, වරදකරුවන් නීතියේ රැහැනට අසු කර ගැනීමටද සහායවූහ. රැඩිකල්කරණයේ, අන්තවාදයේ හෝ ත්‍රස්තවාදයේ සාපයෙන් මුක්තවීමේ හැකියාවක් කිසියම් හෝ රටකට නොමැති බවද මෙම සිද්ධිය අපට සිහිපත් කරවයි. මෙකී ගෝලීය උවදුරුවලට විරුද්ධව සටන් කිරීමට අප සතු අධිෂ්ඨානය යළි යළීත් තහවුරු කරන අතර, හේතු පාදක වන කරුණු කෙරෙහි අවධානය යොමු කිරීම පිණිස කටයුතු කරන ලෙස සියළු ජාතීන්ගෙන් ඉල්ලා සිටිමු. පාස්කු ඉරිදා ප්‍රහාරය කොන්දේසි විරහිතව හෙළා දුටු, විවිධ අන්දමින් ශ්‍රී ලංකා රජයට සහයෝගය දැක්වූ එක්සත් ජාතීන්ගේ මහ ලේකම්තුමන්ට සහ ජාත්‍යන්තර ප්‍රජාවන්හි අපගේ හිතෛෂීන්ට අපගේ ස්තුතිය පළ කර සිටිමු. ගරු සභාපතිතුමනි, පාස්කු ඉරිදා බෝම්බ ප්‍රහාර සිද්ධීයෙන් අප උගත් තවත් පාඩමක් වන්නේ, “ ත්‍රස්තවාදය විරුද්ධව සටන් කිරීම”, “ මානව අයිතිවාසිකම ආරක්ෂා කිරීම” සමග සමගාමීව කළ යුතු බවයි. එකක් අනෙක වෙනුවෙන් අත් හැර දැමිය නොහැක. එක් අන්තවාදයක් හෝ අනෙකක් කරා වෙනතකට හැරීයාම, සමාන අවස්ථාවන්හිදී දෙබිඩි පිළීවෙතක් අනුගමනය කිරීම සහ බොහෝ විට මෙම ගැටළු දේශපාලනීකරණය කිරීමෙහි නියැලෙන සමහර රාජ්‍යයන් සමග ගැටීමේදී, මෙම සුමට සමතුලිතතාවය නිරන්තරයෙන් ගිලිහී යන සුළු වේ. පාස්කකු ඉරිදා දින ප්‍රචණ්ඩකාරී අන්තවාදයෙන් කුඵ ගන්වන ලද අභීයෝග ජය ගැනීමේ බරපතළ කාර්ය භාරය අප හමුවේ නිර්මාණය වි ඇති බව ජාතියක් ලෙස අප අත්දුටුවෙමු. තුලනාත්මකව ඉතා කෙටි කාල පරාසයක් තුළදී, පුරවැසියනගේ ආරක්ෂාව තහවුරු කර, නීතිය හා සාමය සපථ කෙරිණ: සමස්තයක් වශයෙන් ජනතාව, ප්‍රජාවන් සහ සමාජයට යළිත් ආරක්ෂිත බව හැඟි යන අයුරු, ඔවුන්ගේ ආරක්ෂාව සහතික කිරීම පිණිස එක් එක් ආයතන ස්වකීය භූමිකාවන්හි නියැලීමට තමන් විසින්ම අවශ්‍ය පියවර ගන්නා ලදී. එමනිසා, පශ්චාත් පාස්කු ඉරිදා ප්‍රහාර කාල පරාසය, ත්‍රස්තවාදයට විරුද්ධව සටන් කිරීම මෙන්ම මෑතකදී ශක්තිමත්කරන ලද ප්‍රජාතන්ත්‍රවාදී ආයතනයන් වල ශක්තිය සහ දුර්වලතා නිශ්චය කෙරෙන සහ මානව අයිතිවාසිකම් ප්‍රමිතීන්ට අනුගතවීමේ ශ්‍රී ලංකා අධිෂ්ඨානය උරගා බැලෙන‘ ලිට්මස් පරීක්ෂණයක් ’ බව ඔප්පු විය. මෙම සන්දර්භයේදී, දැනට ශ්‍රී ලංකා පාර්ලිමේන්තුව විසින් සළකා බැලෙමින් පවතින ප්‍රති-ත්‍රස්ත නීති කෙටුම්පත අධ්‍යයනය කිරීමට සහ යෝග්‍ය සංශෝධන ඉදිරිපත් කිරීම පිණිස, අමාත්‍ය මණ්ඩලය විසින්, විදේශ කටයුතු අමාත්‍ය, තිලක් මාරපන මහතාගේ සභාපතිත්වයෙන් යුත් අමාත්‍ය කමිටුවක් පත් කර ඇත. ජාත්‍යන්තර වගකීම් සම්බන්ධයෙන් සවිඥානකව, ත්‍රස්තවාදයට අරමුදල් සැපයීම, මායිම් ආරක්ෂාව, ත්‍රස්තවාදී කළහකාරීන් යළි පැමිණීම, ප්‍රචණ්ඩකාරී අන්තවාදයට එරෙහිව ක්‍රියා කිරීම වැනි ක්‍රියාදාම ආශ්‍රිතව, ත්‍රස්තවාදය මැඩලීම පිළිබඳව මෑතකදී සම්මත කර ගන්නා ලද ආරක්ෂක මණ්ඩල යෝජනා සම්මතයන්ට වඩාත් හොඳින් අනුගතවීමට අපට හැකිවන පරිදි, ගෘහස්ත නීති මාලාවන් සම්මත කරගැනීමට අදාල පාර්ශ්වයන් හා සමග සාකච්ඡාවල නියැලෙමින් සිටිමු. ප්‍රචණ්ඩකාරී අන්තවාදයට තුඩු දෙන රැඩිකල්වාදී මතවාදයන්ට ප්‍රතික්‍රීයව ක්‍රියා කිරීම පිණිස නීතිමය ප්‍රතිපාදන සහ නීතිය බලගැන්වීමේ යාන්ත්‍රණයන් නිර්මාණය කිරීම ඇතුළුව, ත්‍රස්තවාදීන් විසින් අන්තර්ජාල සහ සමාජ මාධ්‍ය තරල භාවිතයට ගැනීම සහ අවභාවිතය වළක්වාලීමේ ප්‍රයත්නයන්ද දියත්කර ඇත. මෙම සන්දර්භයෙහි ලා, තාරුණ්‍යයෙහි තීරණාත්මක මනෝ ධාරිතා ප්‍රවර්ධනය, ප්‍රජාවන් අතර බැඳීම් ශක්තිමත් කිරීම, සිවිල් වගකීම් පිළිබඳ සංවේදීතාවය ප්‍රගුණ කරවීම සහ, නීතිය බලගන්වන බලධාරීන්ගේ ඇස නොගැටෙන, ත්‍රස්තවාදය කුළු ගැන්වෙන සුළු අන්තවාදී මතවාදයන්වල බලපෑම සහ ආභාෂය අවම කිරීම පිණිස ප්‍රජා ප්‍රත්‍යාස්ථිය ගොඩ නැගීම අවශ්‍ය වෙයි. මේ සම්බන්ධයෙන්, ප්‍රචණ්ඩකාරී අන්තවාදය වළක්වාලීම පිණිස, දේශීය අන්තවාදී ක්‍රියාකාරීන්ට විරුද්ධව ප්‍රජාවන්ගේ භූමිකාව සහ ප්‍රත්‍යාස්ථිය අත්‍යාවශ්‍ය වේ. පාලනයෙහි ලා අප සසල නොවිය යුතු බව පසුගිය පස් මස තුළ ප්‍රතිප්‍රාප්තිය අපට බල කර සිටී. අප ඇත්තවශයෙන්ම මෙම අභියෝග ජයගත යුතු නම්, ඒ සඳහා “ සමස්ත පාලන” ප්‍රවේශයක් සහිත එයට “ සමස්ත සමාජ” ප්‍රවේශයක් ඇතුළත් කර ගැනීම අප විසින් සිදු කළ යුතුව ඇත. ගරු සභාපතිතුමණි, අභ්‍යන්තරික සන්නද්ධ බෙදුම්වාදී අරගලය අවසන් කර දෙවන දශකයට පියවර නගන මේ මොහොතේදී, අපගේ රටට තිරසාර සාමය උදා කරවන්නාවූ සවිස්තරාත්මක ක්‍රියාදාමයක් හරහා අපල ජනතාවගේ මානව අයිතිවාසිකම් ප්‍රවර්ධනය සහ ආරක්ෂා කිරීමට අපි බැඳී සිටිමු. අපගේ අධිකරණ ස්වාධීනත්වය මෙන්ම රාජ්‍ය සේවය ඇතුළු අපගේ ප්‍රජාතාන්ත්‍රික ආයතනයන්හි ප්‍රත්‍යාස්ථිය මෑතකදී ඇතිවූ සිද්ධින්ගෙන් යළි යළිත් තහවුරු වී ඇත. ප්‍රජාතන්ත්‍රවාදය සහ නීතියේ ආධිපත්‍යය කෙරෙහි ජනතාව විසින් තබා ඇති විශ්වාසයද මෙම සිද්ධින් වලින් සහතික වී ඇති අතර, සංහිඳියාව සහ සදාතන සාමය කරා යන ගමනේදී රට ප්‍රගතියද අත්පත් කර ගෙන ඇත. මෙකී සන්දර්භයේදී, එකී අරගලයෙන් ප්‍රාදූර්භූත වූ විවිධාකාර තත්ත්වයන් කෙරෙහි අවධානය යොමු කිරීමේ ලා සැළකිය යුතු ප්‍රගතියක් සාක්ෂාත් කර ගෙන ඇති බව සඳහන් කිරීමට සතුටු වෙමි. අතුරුදහන්වූවන් පිළිබඳ කාර්යාලය සහ හානිපූරණ කාර්යාලය දැන් මුළුමණින්ම ක්‍රියාත්මක වෙමින් පවතී. සත්‍යය සහ සංහිඳියාව පිළිබඳ කොමිෂන් සභාවක් ස්ථාපිත කිරීමද අමාත්‍ය මණ්ඩලය විසින් සාකච්ඡා කෙරෙමින් පවතී. මානව අයිතිවාසිකම් පිළිබඳ මහ කොමසාරිස් කාර්යාලය සහ මානව අයිතිවාසිකම් යාන්ත්‍රණයන් ඇතුළුව, එක්සත් ජාතීන්ගේ සංවිධානය හා සමග වැඩදායී සහ අඛණ්ඩ ක්‍රියාකාරකම්හි නියැලීම ශ්‍රී ලංකාව විසින් පවත්වා ගෙන යනු ලැබේ. 2015 ස්ථාවර ආරාධනයෙන් පසු, විශේෂ ක්‍රියාපරිපාටි පැවරුම් දරන්නන් සහ ක්‍රියාකාරී මණ්ඩල 10 ක් ශ්‍රී ලංකාව වෙත ලැබී ඇත. ස්වාධීන ආයතනද මේ සම්බන්ධයෙන් තීරණාත්මක භූමිකාවක නියැලී කටයුතු කරන අතර, 2018 මැයි මාසයේදී ජාතික මානව අයිතිවාසිකම් ආයතන පිළිබඳ ගෝලීය සංසදය විසින්, අපගේ මානව හිමිකම් කොමිෂන් සභාව යළිත් “ ඒ” ශ්‍රේණියට ප්‍රතීතනය කිරීමද අප ධෛර්යමත් කරවයි. ගරු සභාපතිතුමණි, මෙලෙස පියවරගැනීම, වසර 30 ක් තිස්සේ අරගලයකට මැදිව පීඩාවට පත්ව සිටි රටකට, සාමාන්‍ය කටයුත්තක් නොවන බවට ඔබතුමා එකඟ වනු ඇත. සාමකාමී, සාධාරණ සහ ප්‍රතිසන්ධානගත සමාජයක් ප්‍රවර්ධනය කිරීම හුදෙක් අරමුණක්ම පමණක් නොව, කිසිවෙකු හෝ මග නොහරිනු ලබන සංවර්ධනයක් උදෙසා වන තිරසාර සහ පරිපූර්ණ ප්‍රවේශයක මූලික අවශ්‍යතාවක්ද වේ.සෑම රටකටම තමන්ට උරුම වූ අද්විතීය පශ්චාත් අරගල තත්ත්වයන් ඇත. සංහිඳියාව සඳහා වන අපගේ ගමන් මග සැළසුම් කිරීමේදී එකිනෙකාගේ අත්දැකීම් වලින් පාඩම් උගත ගත හැකි අතර, ආණ්ඩුක්‍රම ව්‍යවස්ථාවෙහි විධිවිධානවලින් මාර්ගෝපදේශිතව, රටෙහි ජාතික යහපත සහ සියළුම ශ්‍රී ලාංකිකයින්ගේ සුබ සාධනය ආරක්ෂා කිරීම පිණිස නිර්මාණශීලි සහ ප්‍රයෝජ්‍යවාදී විසඳුම් සොයා ගැනීමටද අපි බැඳී සිටිමු. සමාප්තිය අවසාන වශයෙන්, නීතිය පදනම් කර ගත් ගෝලීය සාමයක් උදෙසා ශ්‍රී ලංකාවේ කැපවීම යළිත් හුවා දැක්වීමට කැමැත්තෙමි. බහුපාර්ශ්වීයකරණයෙහි සහ සහයෝගිතාවයෙහි භාවාර්ථය අපි අගය කරමු. මනුෂ්‍යත්වයට එරෙහිවූ අසංඛ්‍යාත අභියෝගයන් එල්ලෙහි වුවද, අපගේ සහ අපගේ අනාගත පරම්පරාවේ අභිවෘද්ධිය උදෙසා සාමූහික, නිර්මාණශීලි සහ සහයෝගී ආකාරයකට මෙම ගැටළුවලට මුහුණ දීමේ හැකියාව අපගේ ධාරිතාව තුළ පවතින බව මාගේ විශ්වාසයයි. ඔබ සැමට ස්තුතියි."
    },
    {
        "content": "වඩා යහපත් අනාගතයක් උදෙසා සංචාරක සහ රැකියාවන් යන තේමාව යටතේ අද(27) කොළඹ ආකේඩ් පරිශ්‍රයේදී සංචාරක සංවර්ධන වනජීවී හා ක්‍රිස්තියානි ආගමික කටයුතු අමාත්‍ය ජෝන් අමරතුංග මහතා සහ රාජ්‍ය රංජිත් අලුවිහාරේ මහත්වරුන්ගේ ප්‍රධානත්වයෙන් අද කොළඹදී ඇරඹීමට නියමිතය. මෙවර ලෝක සංචාරක දිනය ශ්‍රී ලංකාවට ඉතා වැදගත් වේ.එයට හේතුව පාස්කු ඉරිදා ප්‍රහාරයෙන් පසුව බිඳ වැටුණු සංචාරක කර්මාන්තය නැවත ප්‍රතිශ්ඨාපනය කිරීමට මෙය උපයෝගි කර ගැනීමයි.මින් සංචාරක කර්මාන්තයට සීග්‍රයෙන් නැවත යථා තත්වයට පත් කිරීමත් මෙවර තේමාව වූ සංචාරක සහ රැකියා ප්‍රවර්ධනය කිරීමට මෙය දායක කර ගත හැකි වීමයි. දෙදිනක් පුරා (27/28)ස්ථාන තුනකදී - කොළඹ බෙන්තොට සහ ආරුගම්බේහිදී මෙම උත්සවයන් පැවැත් වේ.කොළඹ ආකේඩ් පරිශ්‍රයේදී  පැවැත්වීමට නියමිත විශෂෙ  වැඩසටහන දෙදින පුරා සංචාරක ප්‍රදර්ශනයකින් සහ රැකියා පොළකින් යුක්ත වේ.මෙය නැරඹීමට පැමිණෙන ජනතාවට විවිධ පළාත් වලට ආවේණික වූ ආහාර රසවිඳීමටත් විනෝදාත්මක වැඩසටහන් නැරඹීමටත් අවස්ථාව සැලසෙනු ඇත"
    },
    {
        "content": "දිවයිනේ බොහෝ ප්‍රදේශවල සවස් කාලයේ ගිගුරුම් සහිත වැසි ඇතිවීමට සුදුසු කාලගුණික තත්ත්වයන් ඇතිවෙමින් තිබෙන බව කාලගුණ විද්‍යා දෙපාර්තමේන්තුව පවසයි. දිවයිනේ බොහෝ ප්‍රදේශවල සවස් කාලයේ හෝ රාත්‍රී කාලයේ වැසි හෝ ගිගුරුම් සහිත වැසි ඇති වේ.සබරගමුව, මධ්‍යම සහ ඌව පළාත්වල ඇතැම් ස්ථානවලට මි.මී. 75 ක පමණ තරමක් තද වර්ෂාපතනයන් ඇති විය හැකි බව කාලගුණ විද්‍යා දෙපාර්තමේන්තුව විසින් අද (27) නිකුත් කළ නිවේදනයක දැක්වෙයි. නැගෙනහිර පළාතේ වෙරළබඩ ප්‍රදේශ වල උදෑසන කාලයේදී ද වැසි වාර කිහිපයක් ඇති විය හැකියි. ගිගුරුම් සහිත වැසි සමග ඇතිවිය හැකි තාවකාලික තද සුළං සහ අකුණු මඟින් සිදුවන අනතුරු අවම කර ගැනීමට අවශ්‍ය පියවර ගන්නා ලෙස කාලගුණ විද්‍යා දෙපාර්තමේන්තුව ජනතාවගෙන් කාරුණිකව ඉල්ලා සිටියි."
    },
    {
        "content": "දිවයිනට බලපා ඇති අයහපත් කාලගුණික තත්වය මේ වන විට යහපත් වුවද පැවති අයහපත් කාලගුණික තත්වයෙන් පවුල් 35,628 කට අයත් පුද්ගලයින් 138,993 දෙනෙකු පීඩාවට පත්ව ඇති බව ආපදා කළමනාකරණ මධ්‍යස්ථානය අද (27) නිවේදනය කළේය. මේ වන විට වැසි තත්වයේ යම් අඩුවීමක් අපේක්ෂා කළද දිස්ත්‍රික්ක 9 ක ආපදා තත්වයක් ඇතිවී ඇති බව ආපදා කලමණාකරණ මධ්‍යස්ථානය සදහන් කළේය.පසුගිය දින කිහිපය ඇතුළත දිවයිනට ලැබුණු දැඩි වර්ෂාපතනය හේතුවෙන් කළුතර,කෑගල්ල,ගාල්ල සහ මාතර යන දිස්ක්‍රික්කයන්හි නායයෑමේ අවදානමක් මතුව ඇති බවත් එම ප්‍රදේශ සදහා නායයෑම් පූර්ව අනතුරු ඇගවීම්ද නිකුත් කර ඇති බව ජාතික ගොඩනැගිලි පර්යේෂණ මධ්‍යස්ථානය පැවසීය.වර්ෂාවෙන් පීඩාවට පත් පවුල් හට ප්‍රදේශයේ ග්‍රාම නිළධාරීවරයා හරහා ප්‍රාදේශීය ලේකම් කාර්යාල මගින් සහනාධාර ලබාදීමටද කටයුතු කර ඇති බව ආපදා කලමණාකරණ අමාත්‍යාංශය සදහන් කළේය. පැවති අධික වර්ෂාව හේතුවෙන් ගිංගග,නිල්වලා ගග සහ අත්තනගලු ඔයෙහි වැඩිවී තිබූ ජල මට්ටම මේ වන අඩුවෙමින් පවතින බව වාරිමාර්ග දෙපාර්තමේන්තුව නිවේදනය කළේය.වර්ෂාව සහ නායයාම හේතුවෙන් මේ වන විට වාර්තා වී ඇති මරණ සංඛ්‍යාව එකක් වන අතර තවත් පුද්ගලයන් සය දෙනෙකු අතුරුදන්ව ඇති බව ආපදා කළමනාකරණ මධ්‍යස්ථානය සදහන් කළේය."
    },
    {
        "content": "2015 ජනවාරි මස 15 දින සිට 2018 දෙසැම්බර් මස 31 දින දක්වා කාලය තුළ රාජ්‍ය ආයතනවල සිදුව ඇතැයි සැලකෙන වංචා, දූෂණ පිළිබ`ද සොයා බැලීමට ජනාධිපති  මෛත‍්‍රීපාල සිරිසේන මැතිතුමා පත් කළ ජනාධිපති පරීක්ෂණ කොමිෂන් සභාවේ අවසන් වාර්තාව ඊයේ (26* පස්වරුවේ ජනාධිපති නිල නිවසේ දී ජනාධිපතිතුමා වෙත භාරදෙනු ලැබීය. එම කාලය තුළ රජයේ ආයතනවල සිදු වී ඇතැයි සැලකෙන ¥ෂණ ක‍්‍රියා, වංචා, සාපරාධී ලෙස විශ්වාසය කඩ කිරීම, දේපළ සාපරාධී පරිහරණය, රැුවටීම සහ බලය හෝ අධිකාරිය, රාජ්‍ය සම්පත් හා වරප‍්‍රසාද අනිසි ලෙස භාවිත කිරීම හෝ අවභාවිතය සහ එකී වරදවල් සහ වැරදි ක‍්‍රියාවන්ගේ ප‍්‍රතිඵලයක් ලෙස රාජ්‍ය වත්කම්වලට, රාජ්‍ය ආදායමට බරපතළ අලාභ හෝ හානි සිදුවී තිබීම සම්බන්ධයෙන් දේශපාලන පදවි දැරූ හෝ තවදුරටත් දරමින් සිටින පුද්ගලයන්ට සහ රජයේ සේවකයන් හා ව්‍යවස්ථාපිත මණ්ඩලයන් හි නිලධාරින් වශයෙන් සේවයේ නිරත ව සිටි හා තවදුරටත් සේවයේ නිරතව සිටින පුද්ගලයන්ට එරෙහි බරපතළ චෝදනා පිළිබඳව මහජන පැමිණිලි, තොරතුරු සහ සෙසු කරුණු කැඳවීම සහ ඒවා අපක්ෂපාතී, පු`ථල් විමර්ශනයකට ලක් කිරීම මෙම කොමිෂන් සභාවේ කාර්යභාරය විය. විශ‍්‍රාමික ශ්‍රේෂ්ඨාධිකරණ විනිසුරු උපාලි අබේරත්න මහතා සභාපතිත්වය දැරු කොමිෂමේ සෙසු සාමාජිකයන් ලෙස විශ‍්‍රාමික මහාධිකරණ විනිසුරු සරෝජනී කුසලා වීරවර්ධන, විශ‍්‍රාමික විගණකාධිපති පස්දුන් කෝරළේ ආරචිචිගේ පේමතිලක, විශ‍්‍රාමික අමාත්‍යාංශ ලේකම් ලලිත් ආර්. ද සිල්වා සහ විශ‍්‍රාමික නියෝජ්‍ය පොලිස්පති එම්.කේ.ඞී. විජය අමරසිංහ යන මහත්ම මහත්මීහු කටයුතු කළහ.  ජනාධිපතිතුමා විසින් 2019 ජනවාරි 17 වනදා මෙම කොමිසම පත් කරන ලදී."
    },
    {
        "content": "ශ්‍රී ලංකා පකිස්තාන එක්දින තරගාවලියේ පළමු තරගය කරච්චි හිදී අද(27) ඇරඹෙයි.   තරගය ශ්‍රී ලංකා වේලාවෙන් පස්වරු 3.30 ට ආරම්භවීමට නියමිතයි. දෙරට අතර පකිස්තානෙය්දී තරගයක් පැවැත්වෙන්නේ වසර 10 කට පසුවයි. පකිස්ථානයේ දී ශ්‍රී ලංකා කණ්ඩායමට ලබා දී ඇති ආරක්ෂාව සම්බන්ධයෙන් තමන් සෑහීමකට පත්වන බව කණ්ඩායමේ කළමනාකරු අසන්ත ද මෙල් පවසයි. රාජ්‍ය නායකයෙකුට ලබා දෙන ආරක්ෂාව හා සමාන ආරක්ෂාවක් ශ්‍රී ලංකා කණ්ඩායමට ලබා දී ඇතැයි හෙතෙම කියයි. ශ්‍රී ලංකා කණ්ඩායම සහ පකිස්ථාන කණ්ඩායම අතර එක්දින තරග තුනක් සහ පන්දුවාර විස්සේ තරග තුනක් පැවැත්වේ. එක්දින තරගවල විනිසුරුවන් ලෙස මයිකල් ගෆ් සහ ජෝ විල්සන් අන්තර්ජාතික ක්‍රිකට් කවුන්සලය මගින් පත්කර තිබේ. තරගයේ තීරකයා වන්නේ ඕස්ට්‍රේලියාවේ ඩේවිඩ් බුන්ය."
    },
    {
        "content": "පාස්කු ඉරිදා  ප්‍රහාරයෙන්  දැඩි ලෙස  පීඩාවට පත් වු මෙරටේ  සංචාරක ව්‍යාපාරය මාස 06ක් වැනි කෙටි  කාලයක් තුල යථා තත්ත්වයට පත් කර ගැනිමට වත්මන් රජයේ  සංචාරක ආර්ථික ප්‍රතිපත්ති  නිසා හැකි වු බව  සංචාරක සංවර්ධන  වනජීවි  හා ක්‍රිස්තියානි ආගමික කටයුතු ඇමැති ජෝන් අමරතුංග මහතා අද(28) ජාත්‍යන්තර  සංචාරක දිනය වෙනුවෙන්  කොළාඔ දි පැවැති උත්සවයක් අමතමින් පැවුවේය. වැඩිදුර අදහස් දැක් වු ඇමතිවරයා කියා සිටියේ,මෙම ප්‍රතිපත්ති මෙලෙසින් ම  ක්‍රියාත්මක  කිරිම තුළින් නුදුරු අනාගතයේ දි  මෙරටේ සංචාරක ව්‍යාපාරය අනබිභවනිය තත්ත්වයට පත් කිරිමට හැකි බවයි. ඒමෙන් ම හෙට දිනයේ දි (28) ආරුගම්බේ වෙරළ තිරයේ දි සෆී තරඟයක් ද පැවැත්වෙන විමට නියමිතව ඇත.මෙවර ලෝක නිල ජාත්‍යන්තර සංචාරක දිනය ඉන්දියාවේ නවදිල්ලි නුවර දි මෙම දිනය සැමරුවේය. මේ අවස්ථාවේ දි ජාත්‍යන්තර සංචාරක දිනය වෙනුවෙන් ජාත්‍යන්තර සංචාරක සංවිධානයේ මහලේකම්,සුරාබ් පොලෝකෂිවිලි (Zurab  Pololikashvili)  මහතා විඩියෝ පණිවිඩයක් ද එවා තිබිණි"
    },
    {
        "content": "එක්සත් ජාතීන්ගේ මහා සම්මේලනයේ 74 වැනි සැසි වාරයට සමගාමීව 2019 සැප්තැම්බර් 26 වැනි දින නිව්යෝර්ක් නුවර පැවති නොබැඳි ජාතීන්ගේ ව්‍යාපාරයේ (NAM) අමාත්‍ය මට්ටමේ රැස්වීම අමතමින්, විදේශ ලේකම් රවිනාථ ආර්යසිංහ මහතා, ගෝලීය බහුපාර්ශ්වීය යාන්ත්‍රණ දුර්වල වී ඇති අවධියක බැන්ඩුන්ග් මූලධර්මවල අදාළභාවය අවධාරණය කළේය. නොබැඳි ජාතීන්ගේ ව්‍යාපාරය, ලෝක ජනගහනයෙන් සියයට 55ක් ආවරණය කිරීම සැලකිල්ලට ගැනීමේ දී, \"ගෝලීය දකුණේ\" රටවල, විශේෂයෙන් සංවර්ධනය වන කුඩා රාජ්‍යවල ගැටලු සම්බන්ධයෙන් හඬක් නැඟීම මෙම ව්‍යාපාරයේ සදාචාරාත්මක යුතුකමකි. ගැටුම්, සංක්‍රමණ, දේශගුණික විපර්යාස හා බෝවන රෝග වැනි ජාතික දේශසීමා ඉක්මවමින් ක්‍රියාත්මක වන වර්තමාන ගෝලීය අභියෝගවලට විසඳුම් ලබාදීම පිණිස නොබැඳි ජාතීන්ගේ ව්‍යාපාරය දරන ප්‍රයත්න සඳහා ශ්‍රී ලංකාව තම ඇප කැපවීම තහවුරු කළාය. දේශගුණික විපර්යාසය වැනි සාම්ප්‍රදායික නොවන ආරක්ෂක තර්ජන, ආර්ථික හා සමාජයීය අභියෝගයක් ලෙස පමණක් නොව, මිනිසා විසින් ඇති කරනු ලබන විනාශයන් හේතු කොට ගෙන සමාජ හා රටවල් අවදානමට ලක්කරන ආරක්ෂක තර්ජනයක් ලෙස පවතියි. 2019 සැප්තැම්බර් 23 වැනි දින එක්සත් ජාතීන්ගේ සංවිධාන මූලස්ථානයේ පැවති එක්සත් ජාතීන්ගේ මහ ලේකම්වරයාගේ දේශගුණික ක්‍රියාකාරී සමුළුව අමතමින්, ලේකම් ආර්යසිංහ මහතා, විශේෂයෙන්, ශ්‍රී ලංකාව වැනි දූපත්වාසී රටවල්වලට එල්ල වන දේශගුණික විපර්යාසවල අයහපත් බලපෑම් පිළිබඳව කණස්සල්ලක් පළ කළේය. චිලී රාජ්‍යයේ දී නොබෝ දිනකින් පැවැත්වීමට නියමිත COP 25 නම් පාර්ශ්ව සමුළුව මඟින්, පැරිස් ගිවිසුම මඟින් පැවරෙන වගකීම් සපුරාලමින් දේශගුණික විපර්යාස අවම කිරීමෙහිලා දරන ප්‍රයත්න යළි ප්‍රබෝධමත් කරනු ඇතැයි ද විදේශ ලේකම්වරයා ප්‍රකාශ කළේය. වර්ගවාදයේ සියලු ආකාර, වෛරය හා ප්‍රචණ්ඩකාරී අන්තවාදය මැඩපැවැත්වීම ශ්‍රී ලංකාව ඉතා වැදගත් කොට සලකන බවත්, ශ්‍රී ලංකාවේ දී පාස්කු ඉරුදින එල්ල වූ ප්‍රහාර හේතුවෙන් මතු වී ඇති හා පෙන්නුම් කර ඇති නව තර්ජනය සම්බන්ධයෙන් අවධානය යොමු කිරීමේ අවශ්‍යතාවක් පවතින බවත් විදේශ ලේකම් ආර්යසිංහ මහතා ප්‍රකාශ කළේය. මෙවැනි ගෝලීය උවදුරු මඟින් සියලු ජාතිකයන්ගේ ආරක්ෂාවට තර්ජන ඇති කරන බවත් එක් රටකට තනිවම මේවා මැඩපැවැත්විය නොහැකි බවත් ඒ සඳහා සාමූහිකව ප්‍රයත්න යෙදීම අවශ්‍ය වන බවත් අවධාරණය කළ එතුමා මෙම ගෝලීය ආරක්ෂක තර්ජනවලට ඵලදායී ලෙස හා එකමුතුභාවයකින් යුතුව සාමූහික දායකත්වය ලබා දෙන ලෙස නොබැඳි ජාතීන්ගේ ව්‍යාපාරයෙන් ඉල්ලා සිටියේය. අදහස් ප්‍රකාශ කිරීමේ නිදහස තහවුරු කර ඇති නිදහස් සමාජයක, වෛරී ප්‍රකාශ සහ අන්තර්ජාලය හා සමාජ මාධ්‍ය වේදිකා අයුතු ලෙස යොදා ගැනීම සම්බන්ධයෙන් වැඩිවෙමින් පවතින තර්ජනය පිළිබඳව සවිඥානකව සිටීමේ අවශ්‍යතාවක් පවතින බව ශ්‍රී ලංකාව විශ්වාස කරන බව විදේශ ලේකම්වරයා ප්‍රකාශ කළේය. \"ජාත්‍යන්තර සාමය හා ආරක්ෂාව පවත්වා ගැනීමේ සහ රටවල් අතර මිත්‍ර සබඳතා හා සහයෝගීතාව පෝෂණය කිරීමේ විධික්‍රමයක් වශයෙන් ස්වෛරීභාවයේ හා දේශපාලන නිදහසේ මූලධර්ම සුරැකීම\" යන්න මෙවර අමාත්‍ය මට්ටමේ රැස්වීමේ තේමාව වන අතර, මෙහි ප්‍රතිඵල ලේඛනයක් මෙම රැස්වීමේ දී සම්මත කරන ලදී. ශ්‍රී ලංකාව 1955 බැන්ඩුන්ග් සමුළුවේ සම අනුග්‍රාහක රටක්  මෙන්ම නොබැඳි ජාතීන්ගේ ව්‍යාපාරයේ ආරම්භක සාමාජික රටක් ද වෙයි. මෙම කණ්ඩායම පසුගිය දශක හය පුරාම අඛණ්ඩ ප්‍රගතියක් ලබා ගෙන ඇති අතර, 120ක් වන එහි වර්තමාන සාමාජික රටවල් සංඛ්‍යාව එක්සත් ජාතීන්ගේ සංවිධානයේ සාමාජික රටවල් සංඛ්‍යාවෙන් තුනෙන් දෙකකි. එක්සත් ජාතීන් සඳහා ශ්‍රී ලංකා නිත්‍ය දූත මණ්ඩලය නිව්යෝර්ක් 2019 සැප්තැම්බර් 26 වැනි දින"
    },
    {
        "content": "2019 සැප්තැම්බර් 15 සිට ඔත්තෝබර් 15 දක්වා තොරතුරු මාසයක් ප්‍රකාශයට පත් කෙරේ. තොරතුරු දැනගැනිමේ අයිතිය ලොව පුරා ක්‍රියාත්මක විමත් සමඟ  යුනෙස්කො සංවිධානය මඟින් 2015 නොවැම්බර් 17 වන දින සම්මත කරන ලද 38C/70 යෝජනාව මඟින්  සෑම  වසරකම සැප්තැම්බර් 28 වන දින තොරතුරු  සඳහා  විශ්ව  ප්‍රවේශය පිළිබඳ ජාත්‍යන්තර  දිනය ලෙස ප්‍රකාශයට පත් කරන ලදි. ඒ අනුව ශ්‍රි ලංකා ප්‍රජාත්‍රාන්ත්‍රික  සමාජවාදි  ජනරජයේ  19 වන ආණ්ඩුක්‍රම  ව්‍යාස්ථා  සංශෝධනයේ 14 අ මඟින්  තොරතුරු  සඳහා ප්‍ර වේශවිමේ අයිතිය පුරවාසියන්ගේ  මූලික  අයිතිවාසිකමක් බවට නීතිගත කර ඇත.ඒ අනුව  මෙවර සැප්තැම්බර් 28 දිනට  යෙදෙන  ජාත්‍යන්තර  තොරතුරු  අයිතිවාසිකම්  දිනය වෙනුවෙන්   සැප්තැම්බර් 15 සිට ඔක්තෝබර් 15 දින දක්වා  කාලය  තොරතුරු  මාසයක් ලෙස ප්‍රකාශයට පත් කිරිමට ජනමාධ්‍ය අමාත්‍යාංශය පියවර ගෙන ඇත.මෙම තොරතුරු  මාසය තුළ පුරවැසියන් දැනුම්වත් කිරිමේ වැඩසටහන් ඇතුළු තොරතුරු  පනතට අදාළ ක්‍රියාකාරකම් රැසක්  සිදු  කිරිමට  නියමිත අතර 2019 .09.17 දිනැති අමාත්‍ය මණ්ඩල තීරණය මඟින් ඒ සඳහා අනුමැතිය හිමිව තිබේ."
    },
    {
        "content": "ගිගුරුම් සහිත වැසි සමඟ දිවයිනේ බොහෝ ප්‍රදේශවල ප්‍රබල අකුණු ඇතිවීමේ හැකියාවක් පවතින බව කාලගුණ විද්‍යා දෙපාර්තමේන්තුව පවසයි. ඒ අනුව බස්නාහිර, සබරගමුව, දකුණු මධ්‍යම, ඌව සහ වයඹපළාත්වල මෙන්ම මන්නාරම සහ පොළොන්නරුව දිස්ත්‍රික්කවල ප්‍රබල අකුණු ඇතිවීමේ හැකියාවක් පවතින බවයි එම දෙපාර්තමේන්තුව පවසයි. ගිගුරුම් සහිත වැසි සමඟ පැයට කිලෝමිටර් 70ත් 80ත් අතරකෙටි කාලීන තද සුළං ඇතිවිය හැකි බවද සඳහන්.  ගිගුරුම් සහිත වැසි සමග ඇතිවිය හැකි තාවකාලික තද සුළං වලින් සහ අකුණු මඟින් සිදුවන අනතුරු අවම කර ගැනීමට අවශ්‍ය පියවර ගන්නා ලෙස ජනතාවගෙන් කාරුණිකව ඉල්ලා සිටිනු ලැබේ."
    },
    {
        "content": "කිසිදු චෝදනාවක් එල්ල නොවන පරිදි අපක්ෂපාතීව සහ ස්වාධීනව රාජකාරී ඉටු කරමින් ඉදිරි ජනාධිපතිවරණය සාර්ථක කර ගැනීම ස`දහා මැතිවරණ කොමිෂමට උපරිම සහය ලබාදෙන ලෙස ජනාධිපතිතුමා පොලිස් දෙපාර්තමේන්තුවේ ජ්‍යෙෂ්ඨ නිලධාරින්ට උපදෙස් දෙයි. ජ්‍යෙෂ්ඨ පොලිස් නිලධාරින් සම`ග ඊයේ (27) පෙරවරුවේ ජනාධිපති කාර්යාලයේ දී පැවති සාකච්ඡුාවක දී ජනාධිපතිතුමා මෙම උපදෙස් ලබා දුන්නේ ය. පොලිස් දෙපාර්තමේන්තුවේ දීර්ඝකාලීන ගැටලූවලට විස`දුම් ලබාදෙමින් වඩා ගුණාත්මක පොලිස් සේවාවක් ස්ථාපිත කිරීම වෙනුවෙන් ජනාධිපතිතුමා ගෙන යන වැඩපිළිවෙළ යටතේ ජනාධිපතිතුමා විසින් මාසිකව මෙම හමුව කැ`දවන අතර පසුගිය සාකච්ඡුාවේ දී ගනු ලැබූ තීරණවල ප‍්‍රගතිය මෙහිදී විමසා බැලිනි. පොලිස් නිලධාරින්ගේ වැටුප් ගැටලූව පිළිබ`දව ද මෙහිදී විශේෂ අවධානයක් යොමු කෙරුණු අතර ජනාධිපතිතුමා උපදෙස් දුන්නේ අනෙකුත් රාජ්‍ය සේවකයන්ගේ වැටුප් වැඩි කිරීම් සහ විෂමතාවයන් ඉවත් කිරීම පිළිබ`දව ද මේ වන විට ඉල්ලීම් ගණනාවක් පවතින බවත් වැටුප් කොමිෂම සම`ග සාකච්ඡුා කර ඉදිරියේ දී පොදු වැඩපිළිවෙළකට එළැඹීම පිළිබ`ද අද පැවැත්වෙන විශේෂ කැබිනට් රැුස්වීමේ දී සාකච්ඡුා කරන බවත් ය. නිලධාරින්ගේ සෞඛ්‍ය තත්ත්වය පරික්ෂා කිරීමේ වැඩසටහන් ස`දහා ප‍්‍රමුඛතාවය මත ප‍්‍රතිපාදන වෙන් කර ගැනීම සහ පොලිස් රෝහල්වල පවතින වෛද්‍යවරුන්ගේ හි`ගය ම`ග හැරවීම ස`දහා කඩිනමින් වෛද්‍යවරුන් ලබා ගැනීම පිළිබ`දව ද සාකච්ඡුා කෙරිණි. එමෙන්ම නවීන තාක්ෂණය භාවිතයෙන් කප්පම් ගැනීම පාලනය කිරීම සහ බන්ධනාගාර තළ ජංගම දුරකථන භාවිතය වැළැක්වීමට ගෙන යන වැඩපිළිවෙළේ ප‍්‍රගතිය ද සාකච්ඡුාවට ලක් විය. දිවයින වටා මුහුදු සීමාවේ අනතුරුදායක ස්ථාන සමීපව පිහිටා ඇති සංචාරක හෝටල් ආශි‍්‍රත මුහුදේ දියේ ගිලීම් ම`ගින් සිදුවන අනතුරු වළක්වා ගැනීමට කි‍්‍රයාත්මක වැඩපිළිවෙළ පිළිබ`දව ද අවධානය යොමු විය. පොලිස් දෙපාර්තමේන්තුවේ සියලූ නිලධාරින්ට සහන සලසමින් ගුණාත්මක පොලිස් සේවාවක් මෙරට ඇති කිරීම වෙනුවෙන් ජනාධිපති ගරු මෛතී‍්‍රපාල සිරිසේන මැතිතුමා පොලිස් දෙපාර්තමේන්තුව තමා යටතට පවරා ගැනීමෙන් පසුව සුවිශේෂි කාර්යභාරයක් ඉටුකළ බව මෙහිදී පෙන්වා දුන් නිලධාරින් ඒ පිළිබ`ද ජනාධිපතිතුමා වෙත සිය ස්තූතිය පුද කර සිටියේය. වැඩබලන පොලිස්පති සී.ඞී. වික‍්‍රමරත්න මහතා සහ ජ්‍යෙෂ්ඨ නියෝජ්‍ය පොලිස්පතිවරු, නියෝජ්‍ය පොලිස්පතිවරු ඇතු`ථ පොලිස් දෙපාර්තමේන්තුවේ ජ්‍යෙෂ්ඨ නිලධාරිහු මෙම හමුවට එක්ව සිටියහ."
    },
    {
        "content": "මාධ්‍ය නිවේදන -ඇල්පිටිය ප්‍රාදේශීය සභා ඡන්ද විමසීම"
    },
    {
        "content": "රට වශයෙන් ක්‍රියාත්මක කර ඇති සංවර්ධන වැඩපිළිවෙළේ මෙන්ම පොළොන්නරුව සංවර්ධනයේ ද නව පියවරක් ලබන දෙසැම්බර් මාසයෙන් පසුව තබන බව ජනාධිපතිතුමා පවසයි. ජනාධිපති  මෛත්‍රිපාල සිරිසේන මැතිතුමා මේ බව ප්‍රකාශ කළේ ඊයේ(28) පස්වරුවේ පොළොන්නරුවේ පැවති වැඩසටහනක් අමතමිනි. විශ්‍රාම යාමට තමාට කිසිදු අවශ්‍යතාවයක් නොමැති අතර රට සහ ජනතාව වෙනුවෙන් ගෙන යන වැඩපිළිවෙළ තවදුරටත් ඉදිරියට ගෙන යාමට තමා යහපත් සෞඛ්‍ය තත්ත්වයකින් පසුවන බව ද ජනාධිපතිතුමා මෙහිදී කියා සිටියේ ය. එමෙන්ම ජනාධිපතිතුමා වැඩදුරටත් සඳහන් කළේ ඉතිහාසයට එක්වන සුවිශේෂ වැඩකොටසක් තමන් ඉකුත් පස් වසර තුළ පොළොන්නරුව දිස්ත්‍රික්කය වෙනුවෙන් ඉටුකළ බවයි. පොළොන්නරුව ඉසිපතන සුබසාධන සංගමයේ ප්‍රජාශාලාව ජනතා අයිතියට පවරාදීම වෙනුවෙන් මෙම උත්සවය පැවැත්වුණු අතර උතුරු, උතුරු මැද දෙපළාතේ ප්‍රධාන සංඝනායක පොළොන්නරුව ඉසිපතන විහාරාධිපති පූජ්‍ය උඩගම ධම්මානන්ද නායක ස්වාමින් වහන්සේ ප්‍රමුඛ මහා සංඝරත්නය ද, පොළොන්නරුව නගරාධිපති චානක සිදත් රණසිංහ මහතා ඇතු`ථ මහජන නියෝජිතයෝ පිරිසක් මෙම අවස්ථාවට එක්ව සිටියහ.  මේ අතර රුපියල් මිලියන 213 ක් වැය කරමින් වැලිකන්ද ප්‍රාදේශීය රෝහලේ ඉදිකෙරුණු බාහිර රෝගී අංශය, සායනික හා පරිපාලන ගොඩනැඟිල්ල අද ජනතා අයිතියට පැවරුණේ ද ජනාධිපතිතුමා අතිනි.  රෝහලට ඇතුළත් කෙරුණු පළමු රෝගියා ලියාපදිංචි කිරීම ද ජනාධිපතිතුමා අතින් සිදු විය. ප්‍රදේශයේ ජීවත්වන ජනතාවගේ සෞඛ්‍ය තත්ත්වය නඟා සිටුවීමේ අරමුණින් වැලිකන්ද ප්‍රාදේශීය රෝහල සියලු පහසුකම්වලින් සමන්විත රෝහලක් ලෙස සංවර්ධනය කිරීමට පිබිදෙමු පොළොන්නරුව වැඩසටහන යටතේ මේ වන විට කටයුතු කර තිබේ.  එමෙන්ම ර්‍ණපිබිදෙමු පොළොන්නරුව” වැඩසටහන යටතේ පාසල් දරුවන්ට ගුණාත්මක අධ්‍යාපනයක් ලබාදීමේ අරමුණ පෙරදැරිව රුපියල් ලක්ෂ 72ක වියදමින් ඉදිකෙරුණු දිඹුලාගල, කඩවත්මඩුව විද්‍යාලයේ නව පංතිකාමර ගොඩනැගිල්ල සිසු අයිතියට පවරාදීම ද අද ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන් සිදු විය. විද්‍යාලය වෙත පැමිණි ජනාධිපතිතුමා සිසු දරුවන් විසින් මහත් සෙනෙහසින් පිළිගත් අතර සමරු ඵලකය නිරාවරණය කර නව ගොඩනැගිල්ල විවෘත කළ ජනාධිපතිතුමා සිසු ක්‍රියාකාරකම් නිරික්ෂණය කිරීමට ද එක් විය. විදුහල්පති, ආචාර්ය මණ්ඩලය, දෙමාපියන්, ආදි සිසුන් ඇතු`ථ පිරිසක් මෙම අවස්ථාවට එක්ව සිටියහ."
    },
    {
        "content": "ඓතිහාසික මිහින්තලය පුද බිම ජාතික උරුමයක් ලෙස ප්‍රකාශයට පත් කිරීම සහ අනුබුදු මිහිදු මහා රහතන් වහන්සේගේ පරිනිර්වාණ පිංකම සැමරීම වෙනුවෙන් ඊයේ(06) දින මිහින්තලය, රජ මහා විහාරයේදී පැවැත්වෙන ජාතික මහෝස්තවයට අග්‍රාමාත්‍ය රනිල් වික්‍රමසිංහ මහතා සහභාගි විය. මහා නායක ස්වාමීන් වහන්සේලා ප්‍රමඛ ස්වාමීන් වහන්සේලා 1500 නමක් සහ මෙහෙනින් වහන්සේලා සියක් නමකගේ සහභාගීත්වයෙන් පැවැත්වූ සාංගික දානමය පිංකම අග්‍රාමාත්‍යවරයාගේ සහභාගීත්වයෙන් මිහින්තලය රජ මහා විහාරස්ථානයේදී පැවැත්විණි. එහිදී මිහින්තලය රජමහා විහාරාධිපති පූජ්‍ය වලවාහැංගුණ වැවේ ධම්මරතන නායක ස්වාමීන් වහන්සේ අනුශාසනාවක් සිදුකරමින් අග්‍රාමාත්‍යවරායා විසින් මිහින්තලය රජ මහා විහාරය සදහා දක්වන දායකත්වය අගය කරමින් අග්‍රාමාත්‍යවරයා හා එතුමාගේ මැණියන් විසින් පළමුවරට මිහින්තලය පුද‍බිමේ අලෝක පූජාවක් පැවැත්වීම පිළිබදව ද සිහිපත් කළේය. මෙම අවස්ථාවට ශ්‍රී ලංකා අමරපුර මහා නිකායේ උත්තරීතර මහනායක අතිපූජ්‍ය කොටුගොඩ ධම්මාවාස මහානායක ස්වාමීන් වහන්සේ ප්‍රමුඛ මහා සංඝ රත්නය, බුද්ධ ශාසන හා වයඹ සංවර්ධන අමාත්‍ය ගාමිණි ජයවික්‍රම පෙරේරා, විදුලි බල, බලශක්ති සහ ව්‍යාපාර සංවර්ධන අමාත්‍ය රවි කරුණානායක, කෘෂිකර්ම, ග්‍රාමීය ආර්ථික කටයුතු, වාරිමාර්ග සහ ධීවර හා ජලජ සම්පත් සංවර්ධන අමාත්‍ය පී. හැරිසන්, කාන්තා හා ළමා කටයුතු සහ වියළි කලාප සංවර්ධන අමාත්‍ය චන්ද්‍රානි බණ්ඩාර යන මහත්ම මහත්මීහු සහ දේශපාලනඥයින් ඇතුළු බෞද්ධ බැතිමතුන් විශාල පිරිසක් සහභාගි වී සිටියහ."
    },
    {
        "content": "ඊයේ (27)  දිනයේ  හමා ගිය දැඩි සුළං තත්වය හේතුවෙන් දිස්ත්‍රික්ක  02ක නිවාස වලට තද බල හානි වාර්තා වී ඇතැයි ආපදා කළමණාකරණ මධ්‍යස්ථානයේ නියෝජ්‍ය අධ්‍යක්ෂ  ප්‍රදීප් කොඩිප්පිලි මහතා පවසයි. රත්නපුර දිස්ත්‍රික් යේ නිවාස 200කට පමණ  හානි වී ඇති අතර විශාල හානියක් වාර්තා වන්නේ අවිස්සාවෙල්ලා ප්‍රදේශයෙන්ය. අවිස්සාවෙල්ල් ප්‍රදේශයේ නිවාස 140කට පමණ හානි සිදු වී ඇති අතර විදුලි කණු රැසකටද හානි සිදු වී ඇත.ගස් කඩා වැටීම හේතුවෙන් පාරවල් රැසක්ද අවහිර වී ඇත. අවශ්‍ය සහන කටයුතු සඳහා සියළුම යුධ හමුදා කණ්ඩ ඒම  ප්‍රදේශ වලට යවා ඇත අතර යුධ හමුදාවේ 200කට වැඩි භට පිරිසක් එම ප්‍රදේශයේ සහන කටයුතු සදහා යොදවා ඇත. විශේෂයෙන්ම මඩකලපුව සිට පොතුවිල් හරහා මාතර දක්වා වන මුහුදු ප්‍රදේශය දැඩි අවධානම් කළාපයක් ලෙස නම් කර ඇත. එම ප්‍රදේශ වල ධීවර කටයුතු වල යෙදීමෙන් වලකින ලෙස දැනුම්වත් කර ඇත.කන්කසන්තුරය සිට ත්‍රිකුණාමලය හරහා මඩකලපුව දක්වා වෙරළට ඔබ්බෙන් වන මුහුදු ප්‍රදේශ වලවිටින් විටවැසි හෝ ගිගුරුම් සහිත වැසි ඇති වන අතර දිවයින වටා සෙසු මුහුදු ප්‍රදේශවල සවස් කාලයේ හෝ රාත්‍රී කාලයේ තැනින් තැන වැසි හෝ ගිගුරුම් සහිත වැසි ඇති විය හැක. ගඟේ, බද්දේගම හා තවලම ප්‍රදේශවල තවමත් ගඟ පිටාර මට්ටමක පවතී. නිල්වලා ගඟේ පානදුගම ප්‍රදේශයෙන් සුළු ගංවතුර මට්ටමක පැවතිය ද එම ජලය අඩු වීමක් බවතින බවයි ඔහු වැඩිදුරටත් පවසයි."
    },
    {
        "content": "අද (07) ලෝක ජනාවාස දිනයයි. 1986 වසරේ සිට සෑම වසරකම ඔක්තෝබර් මස ප්‍රථම සඳු දින ලෝක ජනාවාස දිනය ලෙසින් ප්‍රකාශයට පත්කොට ඇත. 1985 වසරේ බටහිර ඉන්දියානු කොදෙව් දූපතක් වූ ජැමෙයිකානු රාජ්‍යයේ කිංස්ටන් නුවරට රැස්වූ එක්සත් ජාතීන්ගේ මානව ජනාවාස කොමිසම, සිය වාර්ෂික සැසි වාරයේ දී වාර්ෂිකව ලෝක ජනාවාස දිනයක් ප්‍රකාශයට පත් කරනු ලැබීය. එවකට එම සමුළුවට සහභාගි වූ ශ්‍රී ලංකාවේ අග්‍රාමාත්‍ය රණසිංහ ප්‍රේමදාස මහතා සිය ශ්‍රී ලාංකික නියෝජිත කණ්ඩායමට නායකත්වය දෙමින් ජගත් ජනාවාස දිනයක් පිළිබඳ අදහස ප්‍රථම වරට ජගත් මානව ජනාවාස සංවිධානය වෙත ඉදිරිපත් කරනු ලැබීය. එකී යෝජනාව තුළින් අපේක්ෂා කරනු ලැබූ, ජාත්‍යන්තර නිවාස වසර තුළින් ලොව සෑම සියලු ජනකොටසකගේම අවධානය නිවාස හා ජනාවාසකරණය වෙත යොමු කර ගැනීමයි. එම අවස්ථාව වනවිටත් රණසිංහ ප්‍රේමදාස මහතා විසින් ජගත් සංවිධානය වෙත ඉදිරිපත් කරන ලද යෝජනාවකට පෙරදැරිව, 1987 වර්ෂය ජාත්‍යන්තර නිවාස වර්ෂය ලෙසින් ප්‍රකාශයට පත්කොට තිබේ. එය වඩාත් අර්ථ ගන්වමින් වාර්ෂිකව සමස්ත ලෝක ජනතාවගේ අවධානය නිවාස හා ජනාවාසකරණය කෙරෙහි යොමු කර ගැනීම මේ ලෝක ජනාවාස දින ක්‍රියාදාමය තුළින් අපේක්ෂා කරනු ලැබීය. එදා අද කාලපරිච්ඡේදයේ ගත වූ වසර 33ක කාලය තුළ 1996 වසරින් ඇරැඹි ලෝක ජනාවාස දින සැමරුම, එක්සත් ජාතීන්ගේ මානව ජනාවාස කොමිසම විවිධ වූ තේමාවන් යටතේ සිදු කරනු ලැබීය. එහි ආරම්භක සැමරුම 1986 වසරේ ක්‍රියාත්මක වූයේ ‘නිවස මගේ අයිතියකි‘ නම්වූ තේමාව යටතේය. මෙකී කාලපරිච්ඡේදය තුළ ලොව ප්‍රමුඛතාව වූයේ, ජීවත්වන නිවෙසේ අයිතිය ලබා ගැනීම කෙරෙහි යොමු කරමිනි. ඉන් අනතුරුව දශක තුනක කාලය තුළ එක්සත් ජාතීන්ගේ මානව ජනාවාස කොමිසම වාර්ෂිකව ලෝක ජනාවාස දිනය සැමරුම සිදුකිරීමේ දී නිවාස හා ජනාවාසකරණයට තත්කාලීනව බලපෑ විවිධ වූ විෂය ක්‍ෂේත්‍රයන් සිය වාර්ෂික තේමාවන් ලෙසින් යොදා ගනු ලැබීය. ගත වූ දශක තුනකට අධික කාලය තුළ දී එක්සත් ජාතීන්ගේ මානව ජනාවාස කොමිසමේ මඟ පෙන්වීමෙන් ජනාවාස දින වාර්ෂික තේමාවන් ශ්‍රී ලාංකික ජන සමාජයට ගැළපෙන අයුරින් ජනගත කරමින් එය වඩාත් ඵලදායී වූ වැඩපිළිවෙළක් ලෙසින් ක්‍රියාවට නැංවීම නිවාස හා ඉදි කිරීම් අමාත්‍යාංශය නිරන්තරයෙන් ඉටු කර තිබේ.   1986 වසරේ එම වැඩපිළිවෙළ ආරම්භ වූ අවස්ථාවේදී නිවාස දසලක්ෂයේ වැඩසටහන, ශ්‍රී ලංකාව තුළ ක්‍රියාත්මක වූ අතර, ඒවා එම සංවර්ධන කාර්යයදාමය සඳහා නිවාස ගැටලුවට මුහුණපා සිටි දුගී දුප්පත් ජනතාව සමඟින් වූ අඩු ආදායම්ලාභී ජනකොටස් වඩාත් ඵලදායී අයුරින් මැදිහත්ව සිදුවිය. මේ සෑම අවස්ථාවකදීම ලෝකයේ සෙසු රටවලට ආදර්ශයක් ගෙනදෙමින් ශ්‍රී ලංකාව ජනාවාස දින වාර්ෂික සැමරුම් සිදු කළ අතර, එය හැකිතාක් දුරට මෙරට ක්‍රියාත්මක වූ නිවාස හා ජනාවාස වැඩසටහන්හි තිරසර බව ඇති කරලීමට දායක කර ගැනීම එහිලා ඇති විශේෂිත ලක්ෂණයයි. මෙවර ලෝක ජනාවාස දින තේමාව ශ්‍රී ලංකාව ඇතුළු ලෝකයේ සැම සියලු රටක්ම එහි ජීවත්වන ජනකොටසක්ම මුහුණපාන මූලික අභියෝගයක් තේමාකොට ක්‍රියාත්මක වේ. නවීන තාක්ෂණ ශිල්ප ක්‍රම නව ප්‍රවේශයක් කර ගනිමින් අපද්‍රව්‍ය ධනයක් කර ගනිමු යන්න මෙවර ලෝක ජනාවාස දින තේමාවයි. මෙවර ලෝක ජනාවාස දිනයේ දී විශේෂිත අවධානයක් යොමුවී ඇත්තේ අපද්‍රව්‍ය, හුදෙක් කවර හෝ අයුරකින් බැහැර කිරීම වෙනුවට එය කිසියම් ප්‍රතිනිර්මාණ කටයුත්තක් තුළින් නිෂ්පාදන ක්‍රියාවලියකට යොමු කර ආදායමක් ඉපැයීමේ කාර්යයදාමයකට යොමු කිරීමයි. ලොව බොහෝ රටවල මේ අපද්‍රව්‍ය, ආදායම් ඉපැයීමේ ක්‍රමවේදයක් බවට පත් කර තිබේ. අපද්‍රව්‍ය භාවිතය තුළින් ගොඩනැගිලි ද්‍රව්‍ය සහ වෙනත් භාණ්ඩ නිෂ්පාදනය කිරීමේ ක්‍රියාවලියක් ක්‍රියාත්මක වේ. ලොව සෙසු රටවල හා සැසඳීමේ දී මේ කාර්යයදාමය ශ්‍රී ලංකාව තුළ අවම ප්‍රමාණයකින් ක්‍රියාත්මක වුවද, සැබෑ ලෙසින්ම අපද්‍රව්‍ය සියල්ල නිසි ආදායම උපද්දන කාර්යයදාමයක් බවට පත් කරන නව ප්‍රවේශයන් ලොව හඳුනාගෙන තිබේ. එනයින් බලන කල මෙවර ලෝක ජනාවාස දින තේමාව අතිශයින් වැදගත්වන අතර, එය වර්තමානයේ නිවාස හා ජනාවාසකරණයේ සිට සැබෑ ලෙසින්ම සාකච්ඡාවනට බඳුන් විය යුතු ප්‍රායෝගිකව ක්‍රියාත්මක විය යුතු වැඩපිළිවෙළකි. කසුන්මලී ජයසේකර"
    },
    {
        "content": "වර්ජනයේ නිරත දුම්රිය වෘත්තීය සමිති නියෝජිතයන් සහ ජනාධිපති ගරු මෛත්‍රීපාල සිරිසේන මැතිතුමා අතර හමුවක් (07) පෙරවරුවේ ජනාධිපති නිල නිවසේ දී පැවැත්විණි. මෙහි දී ජනාධිපතිතුමා පෙන්වා දුන්නේ පොදු මහජනතාව අපහසුතාවයට පත් නොවන අයුරින් තම වෘත්තීය ක්‍රියාමාර්ග ගැනීම සියලු වෘත්තිකයන්ගේ වගකීම බවයි. වැඩ වර්ජනය අවසන් කරන ලෙස මෙහි දී දුම්රිය වෘත්තීය සමිති නියෝජිතයන්ට දැනුම් දුන් ජනාධිපතිතුමා, ඉන් අනතුරුව ඔවුන්ගේ ඉල්ලීම් පිළිබඳ සලකා බලමින් ඒවාට ලබාදිය හැකි විසඳුම් ලබාදීමට ජනාධිපතිවරයා ලෙස තම මැදහත්වීම සිදුකරන බව ද කියා සිටියේ ය. ඕනෑම ගැටලුවකට සාකච්ඡා මඟින් විසඳුම් ලබාගත හැකි අතර කිසිඳු අවස්ථාවක පොදු මහ ජනතාව පීඩාවට පත් නොකළ යුතු බව ජනාධිපතිතුමා වැඩිදුරටත් අවධාරණය කළේ ය."
    },
    {
        "content": "2019 ඔක්තෝබර් මස 03 සහ 04 යන දිනයන්හිදී නාවලපිටිය ජයතිලක ගෘහස්ථ ක්‍රීඩාංගණයේ පැවති 57 වන ජාතික ජුඩෝ තරගාවලියේ කාන්තා අංශයේ සමස්ථ ශූරතාවය දිනා ගැනීමට නාවික හමුදා කාන්තා ජුඩෝ කණ්ඩායම සමත් වීය.   ඒ අනුව, නාවික හමුදා කාන්තා ජුඩෝ කණ්ඩායම රන් පදක්කම් 10 ක්, රිදි පදක්කම් 01 ක් සහ ලෝකඩ පදක්කම් 01 ක් හිමිකර ගනිමින් සමස්ථ තරඟාවලියේ කාන්තා ශුරතාවය හිමිකර ගන්නා ලදි. තවද, නාවික හමුදා පිරිමි ජුඩෝ කණ්ඩායම රන් පදක්කම් 01 ක්, රිදි පදක්කම් 01 ක් සහ ලෝකඩ පදක්කම් 10 ක් දිනා ගනිමින් සමස්ථ පිරිමි තරගාවලියේ 03 වන ස්ථානය හිමිකර ගැනීමට සමත් වන ලදී. තරඟාවලියේ ත්‍යාග ප්‍රදානෝත්සව අවස්ථාව සඳහා නාවික හමුදා ජුඩෝ සංචිතයේ සභාපති, කපිතාන් අසංග රතුගමගේ සහ නාවික හමුදා ක්‍රීඩක ක්‍රීඩිකාවන් ඇතුළු ක්‍රීඩා ලෝලීන් විශාල පිරිසක් සහභාගී වී සිටියහ."
    },
    {
        "content": "සෑම විටම මාතෘභූමියට එරෙහිව ආ සියලු පර සතුරු උවදුරු ජයගැනීමට හැකිවූයේ නිර්භීත සෙබළ පිරිස්වල ඉමහත් කැපවීම නිසාවෙන් බව ජනාධිපතිතුමා පවසයි. කටුකුරුන්ද විශේෂ බළකා පුහුණු පාසලේ 76 වන මූලික පුහුණු පාඨමාලාව සාර්ථක හැදෑරූ නිලධාරීන් විසිර යාමේ උත්සවය, ජනාධිපති ගරු මෛත‍්‍රීපාල සිරිසේන මැතිතුමාගේ ප‍්‍රධානත්වයෙන්  (05) පෙරවරුවේ පැවත්වුණු අතර එහි දී ජනාධිපතිතුමා මෙම අදහස් පළ කළේය. කටුකුරුන්ද විශේෂ බළකා පුහුණු පාසලේ 76 වන මූලික පුහුණු පාඨමාලාව සාර්ථක හැදෑරූ ආධුනික පොලිස් පරීක්ෂකවරුන් 50ක්, ආධුනික පොලිස් කොස්තාපල්වරුන් 183ක්, ආධුනික කාන්තා පොලිස් කොස්තාපල්වරියන් 41 දෙනෙකුගෙන් සමන්විත නිලධාරීන් 274 දෙනෙකු මෙහිදී විසිර ගියහ. ප‍්‍රථමයෙන් පුහුණු පාසලේ යුද ස්මාරකයට පුෂ්පෝපහාර දැක්වූ ජනාධිපතිතුමා අනතුරුව එම පරිශ‍්‍රයේ ස්ථාපිත කර තිබූ රසායනික, ජෛව විද්‍යාත්මක, විකිරණශීලී න්‍යෂ්ටික හා පුපුරණ ද්‍රව්‍ය ආරක්ෂක මෙහෙයුම් නිරීක්ෂණ ජාතික මධ්‍යස්ථානය ද විවෘත කිරීමට එක්විය. උත්සව සභාව අමතමින් ජනාධිපතිතුමා සඳහන් කළේ, රාජ්‍ය සේවයේ යෙදී සිටින්නන් පිළිබඳව මහජනතාවගෙන් විවිධාකාර චෝදනා එල්ල වී ඇතත් එවැනි කිසිඳු චෝදනාවක් නොමැති පිරිසක් ලෙස පොලිස් විශේෂ කාර්ය බළකාය හැන්ඳිවිය හැකි බව ය. 1980 දශකයේ මුල් භාගයේ උතුරු නැගෙනහිර ප‍්‍රදේශවල ඇතිවූ රාජ්‍ය විරෝධී හා ත‍්‍රස්තවාදී ක‍්‍රියාකාරකම් මර්දනය කිරීමේ අවශ්‍යතාවය මත පොලිස් විශේෂ කාර්ය බළකාය බිහි වූ බව සඳහන් කළ ජනාධිපතිතුමා එදා මෙදා කාලය තුළ රාජකාරි හේතුවෙන් ජීවිතක්ෂයට පත්වූ සහ ආබාධිත වූ රණවිරුවන්ට සමස්ත ජාතියේම ප‍්‍රණාමය හිමිවන බව ද සඳහන් කළේය. දර්ශනීය සරඹ සංදර්ශන, තූර්ය වාදන සහ දර්ශනීය පැරෂුට් සංදර්ශනයකින් මෙම උළෙල වර්ණවත් කෙරිණි. එමෙන්ම එම පුහුණුව සාර්ථකව නිමකිරීමේ විශිෂ්ටයින් 06 දෙනෙකු වෙත සම්මාන ප‍්‍රදානය කිරීමට ද ජනාධිපතිතුමා එක්විය. මේ අවස්ථාවට රාජ්‍ය අමාත්‍ය පාලිත තෙවරප්පෙරුම, ආරක්ෂක ලේකම් ජෙනරාල් ශාන්ත කොට්ටේගොඩ, බස්නාහිර ආණ්ඩුකාර ඒ.ජේ.එම්. මුසම්මිල්, වැඩබලන පොලිස්පති චන්දන වික‍්‍රමරත්න යන මහත්වරුන් ද ජ්‍යෙෂ්ඨ නියෝ ජ්‍ය පොලිස්පතිවරුන්  එක්ව පිරිසක් එක්ව සිටියහ."
    },
    {
        "content": "ඇමරිකානු ඩොලර් මිලියන 40ක සෘජු විදේශ ආයෝජනයෙන් ශී‍්‍ර ලංකාවේ පළමු මහා පරිමාණ හරිත ආයෝජන ව්‍යාපෘතිය වන ග‍්‍රාමීය මඤ්ඤොක්කා නිෂ්පාදන විදේශීය වෙළෙඳපොළට හඳුන්වා දෙන නව ව්‍යාපෘතියේ සමාරම්භය සහ නව කර්මාන්ත ශාලාවට මුල් ගල තැබීම ජනාධිපති ගරු මෛතී‍්‍රපාල සිරිසේන මැතිතුමාගේ ප‍්‍රධාන්තවයෙන්  (08) පස්වරුවේ පොළොන්නරුව, වැලිකන්ද, සිංහපුර ප‍්‍රදේශයේ දී සිදු කෙරිණි. ග‍්‍රාමීය ව්‍යවසාය ප‍්‍රවර්ධනයේ අභිනව යුගයක උදාව සනිටුහන් කරමින් ග‍්‍රාමශක්ති ජනතා ව්‍යාපාරය යටතේ ස්ටාර්ච් ඉන්ඩස්ටී‍්‍රස් පුද්ගලික සමාගම හා ඒකාබද්ධව සම්ප‍්‍රදායික කෘෂි නිමැවුම් නැවුම් මුහුණුවරකින් විදේශ වෙළෙඳපොළට හඳුන්වාදීමේ අරමුණින් ව්‍යාපෘතිය කි‍්‍රයාවට නංවා තිබේ. ගොවි බිම් සරු කරන අක්කර 37,500ක මඤ්ඤොක්කා වගාවක්, රටපුරා විසිරී සිටින ගොවීන් විසි දහසකගේ අස්වැන්නට වෙළෙඳපොළක්, නවීන තාක්ෂණික යන්ත්‍රෝපකරණවලින් යුත් නිෂ්පාදනාගාරයක් මෙමගින් රටට හිමිවන අතර මෙම ව්‍යාපෘතිය විදේශ විනිමය රටට ගලා එන නව අපනයන මූලාශ‍්‍රයකි. නව කර්මාන්ත ශාලාවේ ඉදිකිරීම් ආරම්භ කිරීම ජනාධිපති ගරු මෛතී‍්‍රපාල සිරිසේන මැතිතුමා අතින් සිදු විය. උතුරු මැද පළාත් ආණ්ඩුකාර සරත් ඒකනායක මහතා ද ස්ටාර්ච් ඉන්ඩස්ටි‍්‍රස් පුද්ගලික සමාගමේ සභාපති ඇන්ඩි‍්‍රයාස් වයික් මහතා ඇතුළු දෙස් විදෙස් ආරාධිත පිරිසක් මෙම අවස්ථාවට එක් ව සිටියහ."
    },
    {
        "content": "ඇල්පිටිය ප්‍රාදේශීය සභා ඡන්ද විමසීම- 2019 - ඡන්ද ප්‍රතිඵලය"
    },
    {
        "content": "“ පුද්ගලයකු සිය අතීත දැනුමෙන් පෝෂණය වන්නේ නම් හා නව දැනුම අඛණ්ඩව ලබාගන්නේ නම්, ඔහුට අනෙක් අයට ගුරුවරයෙක් විය හැකිය,, මෙය ප්‍රසිද්ධ චීන කියමනකි. එරට නූතන සංවර්ධන ගමන් මගේ පැහැදිලි බව සමඟ එම කියමන මනාව ගැලපේ. මහජන චීන සමූහාණ්ඩුව ( PRC ) පිහිටුවා 2019 ඔක්තෝම්බර් 01 වන දිනට වසර 70 කි. පසුගියදා එය සමරනු ලැබුවේ චීනයට දැන් ඇති ශක්තිය විදහා පෑමක් ලෙසිනි. 1949 ට පෙර චීනයේ පැවැති තත්වයන්, මහජන චීන සමූහාණ්ඩුව පිහිටුවීමෙන් පසුව වසර 70 කදී චීනය ලබාගෙන ඇති සංවර්ධනාත්මක ජයග්‍රහණයන් මොනවට පැහිදිලි කරන ආකර්ශනීය හා ගාම්භීර උත්සවයක් ලෙස මෙවර චීන ජාතික දින උත්සවය සංවිධානය කර තිබුණි.  1949 ට පෙර හා පසු චීනය 1949 ට පෙර චීනය තුල පැවතියේ අර්ධ වැඩවසම් හා අර්ධ යටත් විජිත තත්වයකි. එවක ජනතාවගේ ජීවන ගමන අතිශය දුක්ඛදායී විය. දුප්පත්කම, නිවාස ගැටළු, දූෂණ ආදියෙන් පිරී තිබුණි. පැහැදිලි දේශපාලන පරිසරයක් නැත. අධ්‍යාපනය ඉතාම පහළ තැනක් ගත්තේය. සෞඛ්‍ය පැවතියේ ඉමහත් දුර්වල තත්ත්වයකයි. එහෙයින් පැහැපත් ආර්ථිකයක් හෝ හරවත් සමාජයක් ගැන හෝඩුවාවක් වත් චීනය තුල එවක නොපැවතිණි. 1911 දී පැවති ෂිංහයි ( Xinhai) විප්ලවය, 1921 දී චීන මහජන කොංග්‍රසය ( CPC ) පිහිටුවීම, 1949 දී මහජන චීන සමූහාණ්ඩුව ( PRC ) ප්‍රකාශයට පත් කිරීම, 1978 දී ප්‍රතිසංස්කරණ හා විවෘත භාවයන් (Reform And Opening Up ) හඳුන්වා දීම යනාදී සන්දිස්ථානිය ප්‍රවේශයන් නිසා චීනය අද ලෝකයේ ඉහළ බලවේගයක් බවට පත්ව සිටී.  නිවැරදි තීන්දු ඔස්සේ චීනය ආ ගමනේ ප්‍රතිඵල වසර 70 කට පෙර අන්ත දුඟී තත්ත්වයේ සිටි චීනය ගෙවුණු වසර 70 දී සිය රටෙහි ආනයන අපනයන වටිනාකම 4000 ගුණයකින් වැඩිකරගෙන තිබේ. එමෙන්ම ආකර්ශනය වු සමස්ත විදේශ විනිමය ප්‍රමාණය ඇමරිකානු ඩොලර් ට්‍රිලියන 2.1 කි. ලෝක ආර්ථිකයට දක්වන දායකත්වයේ පළමු තැන 2006 වර්ෂයේ සිට අත්කරගෙන ඇත්තේ ද චිනය යි. වසර 70 ක කාලයේ චිනයේ විදේශ ආයෝජන ඇමරිකානු ඩොලර් මිලියන 100 ඉක්මවයි. ජනතාව මනාව ඒකරාශී කරමින් ඔවුන් සංවර්ධන ගමනට ගොනු කිරිමේ ප්‍රතිඵලයක් ලෙස අද වන විට චිනය ලෝකයේ දෙවන ආර්ථික බලවතා බවට පත්ව සිටී. රටෙහි ඒක පුද්ගල ආදායම ද ශීඝ්‍ර ලෙස වර්ධනය වෙමින් පවතී. මීට වසර 5 කට පෙර 2014 දී ඇමරිකානු ඩොලර් 6500 ක් වු ඒක පුද්ගල ආදායම 2019 වන විට ඇමරිකානු ඩොලර් 9000 දක්වා ඉහළට පැමිණ ඇත. චින ආර්ථික සංවර්ධනයේ ප්‍රවේගකාරී බව එයින්ම වටහාගත හැකි යි. ප්‍රධාන කෘෂි නිෂ්පාදන ආර්ථිකයක් මෙන්ම කාර්මික නිෂ්පාදන අතින් චීනය බැබලෙමින් සිටී. සැබැවින්ම ගෝලීය වෙළදපොළ තුල චිනය යනු ලෝක කම්හලකි.  චීනය මේතරම් දියුණු වුයේ කොහොමද ? වසර 5000 ක් තරම් පැරණි චීන ජනතා උරුමයන් ඒකරාශි කරගැනීම, චීන ලක්ෂණ සහිත සමාජවාදය, කොමියුනිස්ට් පක්ෂයේ නායකත්වය යනාදි කරුණු රැසක් කේන්ද්‍ර කරගෙන චීන රට ලෝකයේ බලවතකු බවට පත්වෙමින් සිටී. එය දැන් ඉහළ මට්ටමේ නවීන සමාජවාදී රටකි. එහි ඉහළ බලයක්, පැහැදිලි දේශපාලනයක් මෙන් ම ස්ථාවර සමාජයක් ද තිබේ. සංස්කෘතික සමෘද්ධිය ද අගනා ය. බොහෝ විද්වතුන් පෙන්වා දෙන පරිදි චිනය මෙම නව සංවර්ධන ප්‍රගමනය අත්පත් කදරගෙන ඇත්තේ චීන රජයේත්, ජනතාවගේත් ස්වයං සමූච්චගත වීමේ ප්‍රතිඵලයක් හැටියට යි. විශේෂයෙන් ම 1911 දී පැවති “ ෂිංගයි “ ( Xinhai) විප්ලවයෙන් පසුව ග්‍රාමීය නගාසිටුවීම ප්‍රවර්ධනය වි ඇත. රට ස්ථාවර කිරීමේ ඒකායන අරමුණින් 1949 දී මහජන චින දේශපාලන උපදේශන සභාව ( Chinese People ‘ s Political Consultative Council ) පිහිටුවයි. ඉන් වසර පහකට පසුව 1954 දී ජාතික මහජන සම්මේලනයේ පළමු සැසිවාරය පැවත්විය. නිසි රාජ්‍ය ක්‍රමයක් ආරම්භ වීමේ පළමු පියවර මෙය යි. මෙයින් පසුව නිවැරදි නායකත්වය හේතුවෙන් දේශපාලන දූෂණය නවතින්නට පටන් ගත්තේය. චීනය බලාපොරොත්තු වූ ස්ථාවර ආර්ථිකයකට, සංස්කෘතික සමෘද්ධියකට ද රට විවර විණි. චීනයේ නව දේශපාලන රටාවට අනුව කෙටි කාලයක් ජනතාවට අතිශය කටුක ලෙස දිවි ගෙවන්නට සිදු විය. රජයෙන් ලබාදෙන කූපනයක් ආධාරයෙන් භාණ්ඩ මිල දී ගැනීම සිදු වූ අතර මිල දී ගන්නා ප්‍රමාණ සීමා කෙරිණ. මෙය සිදු වූ ආකාරය මහජන චීන සමූහාණ්ඩුවේ 65 වන සැමරුම සඳහා සැකසුණු “ China 1949 - 2014 “ කෘතියෙහි තවත් සඳහන් වේ. “ නාගරික ග්‍රාමීය ප්‍රදේශවල රටේ නිෂ්පාදන ආර්ථිකය ගොඩනැඟීම උදෙසා සීමා කිරීම් කළා. එයින් ජාතික ආර්ථිකයක් ගොඩනැගෙන්න පටන් ගත්තා. එම දිරිගැන්වීමේ වාසිය මුළු චීනය පුරා පැතිරුණා. එයින් චීන ආර්ථිකය වැඩුණ වගේම ජනතාවගේ ජීවනෝපාය ද වර්ධනය වුණා. “ මාඕ සේඩොං ( Mao Zedong ) නම් වූ විශිෂ්ට චීන නායකයා මෙබඳු ක්‍රියාමාර්ගයකට පිවිසියේ ස්ථාවර රටක් ගොඩනැඟීමේ පවිත්‍ර චේතනාවක් මතයි. ඒ නිසාම පෙර තිබූ දූෂණ වංචා, සූදුව, මත්ද්‍රව්‍ය භාවිතයන් චීනය තුල ශීඝ්‍රයෙන් පහත වැටිණි. මාඕ සේඩොං නිතරම ප්‍රකාශ කර ඇත්තේ උසස් නිෂ්පාදන හා ජාතික ආරක්ෂාවක් ගොඩ නොනගා සංවර්ධනය කරා යා නොහැකි බවයි. එම නිසා ජනතාවට පොදු අයිතිය දෙන සමාජවාදී පසුබිම චීනය තුල ක්‍රියාත්මක කළේ ය. එරට ජනතාව එය හිස් මුදුනින් පිළිගැනිම රටට මහා භාග්‍යයක් විය. එම නිසා වේගවත් සංවර්ධනය, කර්මාන්ත ප්‍රවර්ධනය, ආර්ථික ඵලදායීතා අංගවල වර්ධනය, අභ්‍යන්තර දිශානත ආර්ථිකය, ආනයන ආදේශනයක් ලෙස ස්වාධීන නිෂ්පාදන ක්‍රියාවලිය යන අංශ අතිශය පුළුල් මට්ටමකට ප්‍රවර්ධනය වී තිබේ.  1978 න් පසුව චීන සංවර්ධනයේ ශීඝ්‍රතාවය 11 වන චින මහජන මණ්ඩලයේ මධ්‍යම සමුළුව පැවැත්විණි. ඒ 1978 වර්ෂයයි. එහි දී හදුන්වාදුන් විශේෂ චීන සංවර්ධන සංකල්පය වුයේ “ ප්‍රතිසංස්කරණ හා විවෘතභාවය “ ( Reform And Opening Up ) යන්නයි. එතැන් සිට චීනයට නව සංවර්ධන මාවතක් විවර විය. චීන ලක්ෂණ ද සහිත සංවර්ධන ගමන ඉතා වේගවත් විණි. මෙයින් පසුව චීන සංවර්ධනය යම් විද්‍යාත්මක දෘෂ්ටියකට පැමිණ තිබේ. මාඕ සේඩොං, ඩංෂියා ඕ පිං, හු ජින්නාවෝ, ෂි ජින්පිං වැනි චීන නායකයින් තුල පැවති සංවර්ධනයේ විද්‍යාත්මක දෘෂ්ටිය ඉතා පුළුල් ය. ඒ අතර තුර 1960 – 80 දශකවල සංවර්ධන මාවතට පැමිණ සිටි ප්‍රධානතම රටවල් හතර වු සිංගප්පූරුව, තායිවානය, හොංකොං හා දකුණු කොරියාවේ ස්වරූපයන් ද හඳුනා ගනී. මෙම රටවල් හතර එවක හැඳින්වූයේ “ ආසියාවේ කොටින් හතර දෙනා “ ( Four Asian Tigers ) ලෙසයි. එහෙත් දැන් චීනය ආසියාවේ මහා බලවතෙකි. විශේෂයෙන්ම ඩෙංෂියා ඕ පිං හිටපු චීන නායකයාට සංවර්ධන මාවතේ ඉදිරිය පිළිබඳව ආශාවක් හටගන්නේ, 1974 දී එක්සත් ජාතීන්ගේ මහා මණ්ඩලයට යාමේ ප්‍රතිඵලයක් ලෙසයි. එහිදී චීනය හා අනෙකුත් සංවර්ධිත රටවල් අතර පරතරය ඔහු දුටුවේ ය. 1978 සිට සත්‍යගේ ප්‍රමිතිය සැකසීමේ සාකච්ඡා ( Discussion On The Standard Of Truth ) පුළුල් කෙරිණි. සමාජ නවීකරණය ගොඩනැඟීම උදෙසා “ ප්‍රතිසංස්කරණ හා විවෘතභාවය “ යන සංකල්පය ගෙන ආවේ ඒ නිසයි. 1978 න් පසුව ග්‍රාමීය ව්‍යවසායන් ප්‍රතිසංස්කරණය කිරීම ආරම්භ කළේ ය. ඒ ඔස්සේ සෑම නිවසකටම ගොවිපළ නිමැවුම් ක්‍රමයක් ඇරබිණි. එමෙන් ම නාගරික රැකියා නොමැති උගතුන් ග්‍රාමීය ප්‍රදේශවල වැඩ කටයුතු සඳහා යොමු කළහ. ඒ හරහා නාගරික උගත් තරුණ තරුණියන්ගේ රැකියා ගැටළුවට ද විසදුම් හිමි විය. මානසික විමුක්තිය ඇති කිරීම, රැකියා මාර්ග පුළුල් කිරීම යනාදී තීරණ නිසා 1978 න් පසුව මේ දක්වා ගෙවුණු වසර 41 ක කාලය චීන සංවර්ධනයේ ස්වර්ණමය යුගයයි. මෙම ක්‍රියාමාර්ග නිසා 1984 – 88 කාලය වසන විට නිෂ්පාදන පුළුල් වී ජාතික ආදායම 70 % කින් වැඩිණි. ග්‍රාමීය ජනතාවගේ මූල්‍ය ආදායම 200 % කින් ඉහළ නැගිණි. එහෙත් 1989 වන විට ජාත්‍යන්තර විරෝධී කුමන්ත්‍රණ චීනයට බලපාන්නට පටන් ගත්ත ද, ඇමරිකාව වැනි රටවල් විවිධ සම්බාධක පැනවුව ද, එම පීඩාවන්ට ඔරොත්තු දෙමින් ඉදිරිපිට පැමිණ සිටී. 1992 වන විට චීනය රටවල් 154 ක් සමඟ රාජ්‍ය තාන්ත්‍රික සබඳතා ද ඇතිකරගෙන තිබුණි. අද වන විට ජය - ජය මාදිලිය ( Win – Win Corporation ) කේන්ද්‍ර කරගනිමින් “ එක් තීරයක් - එක් මාවතක් “ ( Belt And Road ) නැමැති ගෝලීය සංවර්ධන සංකල්පයක් ද හඳුන්වා දී ක්‍රියාත්මක කරගෙන යයි. ඒ සඳහා චීනය සමඟ බැඳී ඇති රටවල් සංඛ්‍යාව 150 ඉක්මවයි. ඒ සෑම රටකම විවිධ ව්‍යාපෘති සඳහා චීන රජය විසල් ආයෝජන සිදුකරමින් සිටී. පාකිස්ථානය, පිලිපීනය වැනි රටවල් ඉතා උපක්‍රමශීලී ලෙස මෙම එක් තීරයක් - එක් මාවතක් සංකල්පය යටතේ සහයෝගීව නැගී සිටින්නට පටන් ගෙන ඇත.  ජයග්‍රහණ රැසක් මැද චීනය සැමරූ 70 වන ජාතික දිනය 1949 සිට මේ දක්වා ගොඩනැගුණු පුණර්ජීවන ගුණාංග හමුවේ චීනය මේ වනවිට සමාජ , ආර්ථීක , දේශපාලන මෙන්ම සංස්කෘතිකම ය ආදී වශයෙන් සමබර සංවර්ධනයක් කරා ගමන් කරමින් සිටී. යම් යම් අවස්ථාවන් වල දී පාරිසරික ගැටළු පිලිබඳව ගැටළු පැන නැගුණ ද ඒවා සමනය කිරීමේ ක්‍රියාමාර්ග ද ගන්නා බව පෙනේ. අභිවර්ධනාත්මක පසුතලය මත චීනය දෙස මිතුරු හා සතුරු ආකාරයට ද ලෝකයේ විවිධ රටවල් හා පාර්ශව අවධානය යොමුකරන්නට පටන්ගෙන තිබේ. චීනය සිය 70 වන ජාතික දිනය සැමරනු ලැබුවේ මෙබදු වාතාවරණයක් තුලයි. එය ලෝක අවධානයට යොමු වූ මහා උත්සවයකි. සුප්‍රසිද්ධ තියන්අන්මෙන් චතුරස්‍රය ඔක්තෝම්බර් 01 වනදා උදෑසන වන විට ලක්ෂයකට අධික ජනකායකින් පිරිණි. හමුදා උත්තමාචාර මධ්‍යයේ එම අවස්ථාවට චීනයේ කොමියුනිස්ට් පක්ෂයේ මධ්‍යම කාරක සභාවේ මහ ලේකම් , ජනාධිපති , මධ්‍යම හමුදා කමිටු සභාපති ෂී ජින්පිං මහතා සම්ප්‍රාප්ත විය. ඒ මොහොතේ රැස්ව සිටි සියලු දෙනා ආසන මතින් නැගිට සිය අත තිබූ ජාතික ධජ ඔසවමින් ඔල්වරසන් දීම අලංකාර දර්ශනයකි. කෙටි අදහස් කිහිපයකින් රට ඇමතූ චීන ජනාධිපතිවරයා හමුදා උත්තමාචාර පිළිගනිමින් විශේෂ රථයකින් හමුදා අචාර පෙළපාලිය පිළිගනිමින් ගමන් කළේ ය. විචිත්‍රවත් මෙන්ම ගම්භිර හමුදා ආචාර පෙළපාලිය පටන් ගත්තේ ඉන් අනතුරුවයි. ත්‍රිවිධ හමුදාවේ 15000 ක භට පිරිසක් ආචාර පෙළපාලියට සහභාගී වූහ. එය අඛණ්ඩව මිනිත්තු 80 ක කාලයක් පුරා පැවැතිණ. අචාර පෙළපාලිය අවසන් වනවාත් සමගම චීනයේ සියලු යුධ ශක්තීන් විදහා දැක්වෙන නවීන යුධ උපකරණ ප්‍රදර්ශනය ආරම්භ විය. චීන ජාතික ආරක්ෂක අමාත්‍යංශයේ වාර්තා කිරිමට අනුව මෙම උළෙලට එක්කර තිබූ හමුදාවේ විවිධ අංග සංඛ්‍යාව 59 කි. විදි හරහා ගමන්කරවූ යුධ උපකරණ ප්‍රමාණය 580 කට අධික ය. ගුවන් යානා 160 ක් පමණ තියන්අන්මෙන් චතුරස්‍රයට ඉහළ අහසේ පියාසර කලේ , මනා සන්දර්ශනාත්මක අකාරයෙනි. චීනය අද පවතින තත්ත්වය දක්වා සාර්ථකව නගා සිටුවීමට උරදුන් දේශප්‍රේමීන් ගේ දැවැන්ත රූ ප්‍රදර්ශනයෙන් හද විවර වූ ජනයා එම දර්ශන අවසන් වන තෙක්ම ඔල්වරසන් දුන්හ. චීනය අද ලබා තිබෙන දියුණුව පෙන්වන විවිධ අංගවල අනු රූ ද වීදිය ඔස්සේ ගමන් කරවී ය. ආචාර පෙළපලිය ද සමග පැය තුනකට අධික කාලයක් පැවැති මෙම උත්සවය අවසන් වන තෙක්ම සිටගෙන සිටිමින් ජනතාවටත්, හමුදා පෙළපාලියටත් ආචාර කළ ෂී ජින්පිං ජනාධිපතිවරයා සිය ජනතා අභිලාශී , දේශාභිලාශී බව ප්‍රදර්ශනය කළේ ය. පරවියන් දස දහස් ගණනක් අහසට මුදාහැර ලක්ෂ ගණනක් බැලූන් අහසේ ප්‍රදර්ශනය කර චීනයේ 70 වන ජාතික දිනය සැමරූ උත්කර්ශවත් උත්සවය අවසන් කළේ ය.  චීන ජනාධිපතිවරයා ජාතික දිනයේ දී කෙටියෙන් කළ සාරවත් කතාවේ සාරාංශය චීන සමූහාණ්ඩුව පිහිටුවීමෙන් පසුව චීනයේ දිළිඳු බව මෙන්ම දුර්වලතාවන් වෙනස් වී තිබේ. චීනයේ ජනතාව සුන්දර ජීවිත කරා දරන අභිලාසයන් හදුනාගනිමින් , රටේ එක්සත්භාවය පිළිබඳව උද්යෝගීව උත්සාහ කරමින් ලෝ වැසියන් සමඟ පොදු ඉරණමක් ඇති , මානව පොදු ප්‍රජාවක් ගොඩනැගීමට අඛණ්ඩව තැත්කළ යුතුයි. එහිදී සාමකාමී එක්සත් බව ඉතා වැදගත් වේ. දැන් කිසිඳු බලාවේගයකට චීනයේ ඉදිරි ගමනට බාධා එල්ලකළ නොහැකිය. අපේ රට දැන් නැගෙනහිර ලෝකයේ ස්ථිර ලෙස නැගී සිටී. “සාමකාමී එක්සත්භාවය’ සහ ‘එක් රටක් ක්‍රම දෙකක්’ යන මූලධර්ම චීනයේ එක්සත් වීම සාක්ෂාත් කර ගැනීමට නිර්මාණශීලිත්ව සංකල්පය හා මනාම ක්‍රමයයි. හොංකොං හා මැකව් යන විශේෂ පරිපාලන කලාප දෙකේ එම ක්‍රම සාර්ථකව ක්‍රියාත්මක කර ඇතැයි දක්නට ලැබේ. මේ අතර සාම සංවර්ධනයේ නියැළී සිටීම යන්න චීන කොමියුනිස්ට් පක්ෂ සාමාජිකයන් හා චීන ජනතාව වෙනුවෙන් ෂී ජින්පිං මහතා ලෝකයට සිදු කළ ස්ථිර ප්‍රතිඥාවකි. චීන ජනතාව සමගියේ ධජය ඔසවනු ලැබුවහොත්, ඕනෑම බලවේගයකට චීනයේ ස්ථානය වෙනස් කිරීමට ද චීන ජනතාවගේ ඉදිරි ගමනට බාධා කිරීමට ද නොහැකි වනු ඇත. ෂෙල්ටන් ඉන්දික බණ්ඩාර චීන සංචාරයෙන් පසු"
    },
    {
        "content": "ටෙක්නෝ ශ්‍රී ලංකා 2019 ජාතික ඉංජිනේරු තාක්ෂණික ප්‍රදර්ශනයේ සමාරම්භක අවස්ථාව ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන්  (11) පෙරවරුවේ කොළඹ සිරිමාවෝ බණ්ඩාරනායක ප්‍රදර්ශන ශාලාවේ දී පැවැත්විණි. ශ්‍රී ලංකා ඉංජිනේරු ආයතනය වාර්ෂිකව මෙම ප්‍රදර්ශනය සංවිධානය කරන අතර මෙරට දැවැන්තම හා එකම ඉංජිනේරු තාක්ෂණ ප්‍රදර්ශනය ලෙස එය සංවිධානය කෙරේ. “තිරසර ශ්‍රී ලංකාව දෙසට නව්‍ය ඉංජිනේරු විද්‍යාව” මැයෙන් මෙවර ප්‍රදර්ශනය තෙදිනක් පුරා කොළඹ සිරිමාවෝ බණ්ඩාරනායක පරිශ්‍රයේ දී පැවැත් වේ. ප්‍රදර්ශනය විවෘත කළ ජනාධිපතිතුමා එහි නිරික්ෂණ චාරිකාවක ද නිරත විය. ශ්‍රී ලංකා ටෙලිකොම් ආයතනයේ සභාපති කුමාරසිංහ සිරිසේන, ශ්‍රී ලංකා ඉංජිනේරු ආයතනයේ සභාපති මහාචාර්ය ටී.එම්. පල්ලෙවත්ත, ටෙක්නෝ ශ්‍රී ලංකා 2019 කමිටු සභාපති මහාචාර්ය එස්.බී.එස්. අභයකෝන් යන මහත්වරුන් ඇතුළු පිරිසක් මෙම අවස්ථාවට එක්ව සිටියහ."
    },
    {
        "content": "මත්ද්‍රව්‍ය සැපයුම හා ඒ සඳහා ඇති ඉල්ලුම යන දෙකම අඩු කිරීම, මත්ද්‍රව්‍ය සහ මධ්‍ය ස්නායු පද්ධතියට බලපෑම් එල්ලවන ද්‍රව්‍ය ජාවාරම මැඩපැවැත්වීම මෙන්ම මත්ද්‍රව්‍ය භාවිතා කරන්නන්ට ප්‍රතිකාර කිරීම සහ ඔවුන් පුනරුත්ථාපනය කිරීම මේ පිළිබඳව කටයුතු කිරීමේදී අවශ්‍ය වන බව අවධාරණය කරමින්, මත්ද්‍රව්‍ය භාවිතය හා අනිසි ලෙස භාවිතා කිරීම වැළැක්වීමෙහිලා සමෝධානික හා සමබර ප්‍රවේශයක්  අවශ්‍ය බව ශ්‍රී ලංකාව ප්‍රකාශ කර තිබේ. අපරාධ වැළැක්වීම හා අපරාධ යුක්තිය, සාපරාධී කටයුතු සඳහා තොරතුරු හා සන්නිවේදන තාක්ෂණය යොදා ගැනීම මැඩපැවැත්වීම හා ජාත්‍යන්තර මත්ද්‍රව්‍ය පාලනය පිළිබඳ පසුගිය සතියේ පැවති එක්සත් ජාතින්ගේ මහා සම්මේලනයේ (UNGA) තුන්වැනි කමිටු රැස්වීමේ දී නිව්යෝර්ක් නුවරදී කළ මැදිහත්වීමකදී විදේශ කටයුතු අමාත්‍යාංශයේ, එක්සත් ජාතින්ගේ හා මානව සම්පත් අංශයේ සහකාර අධ්‍යක්ෂිකා ප්‍රමුදිතා මනුසිංහ මහත්මිය විසින් මෙසේ ප්‍රකාශ කරන ලදී. දේශසීමා ඉක්මවා සංවිධානය කරනු ලබන අපරාධවලට අදාළව නිර්මාණයවන තර්ජන මැඩපැවැත්වීම සඳහා එක්සත් ජාතින්ගේ කාර්යාල හා වෙනත් සමාජික රටවල් සමඟ සමීපව කටයුතු කරමින් මේ සම්බන්ධ ප්‍රතිචාර ශක්තිමත් කිරීමෙහිලා සහ මත්ද්‍රව්‍ය පාලනය පිළිබඳ ජාත්‍යන්තර සම්මුතීන්ට අනුකූලව ශ්‍රී ලංකාව පූර්ණවශයෙන්කටයුතු කරන බව ඇය ප්‍රකාශ කළාය.මත්ද්‍රව්‍ය නීතිවිරෝධී ලෙස ප්‍රවාහනය කිරීමේ හා ජාත්‍යන්තර අපරාධ යන ගැටලුව මැඩපැවැත්වීම සඳහා අප රට ගෙන ඇති ප්‍රයත්න උදෙසා තාක්ෂණික සහය ලබාදීම වෙනුවෙන් මත්ද්‍රව්‍ය හා අපරාධ පිළිබඳ එක්සත් ජාතින්ගේ කාර්යාලය හා දකුණු ආසියාව සඳහා වූ එහි කලාපීය කාර්යාලවලටද ඇය ස්තූතිය පුද කළාය. අන්‍යෝන්‍ය නීති සහාය හා උදර්පණය ඇතුළුව සාපරාධි කටයුතු මැඩපැවැත්වීමේදී ජාත්‍යන්තර සහයෝගිතාව ලබාදීමේ වැදගත්කම මනුසිංහ මහත්මිය අවධාරණය කළාය.මෙම අපරාධ වැළැක්වීම හා මර්දනය සඳහා බහුපාර්ශ්වික සහයෝගිතාව වැඩිදියුණු කර ඇති අතරම,සියලු ආකාර වූ අපරාධ හා එහි විද්‍යාමානවීම් ජාතික මට්ටමින් වළක්වා ගැනීම හා මර්දනය කිරීම සඳහා නීතියේ ආධිපත්‍යය අඛණ්ඩව සුරැකීමට ශ්‍රී ලංකාව ඇප කැප වී කටයුතු කරන බව ප්‍රකාශ කළාය.  ශ්‍රී ලංකාව 2015 වසරේ දී බුඩාපේස්ට් සයිබර් අපරාධ සම්මුතියේ පාර්ශ්වකාර රටක් බවට පත්වීමෙන් අනතුරුව, සයිබර් අපරාධ පාලනය කරන ජාත්‍යන්තර ප්‍රමිතීන්වලට අනුකූලව දේශීය නිතීකරණය නැවත සකසා තිබේ.  පසුගිය වසරේ දී පරිපූර්ණ සයිබර් ආරක්ෂක උපාය මාර්ගයක් පිළිගෙන තිබෙන බවත් සයිබර් ආරක්ෂාව හා දත්තවල සුරක්ෂිතභාවය පිළිබඳ නීතිකරණය කෙටුම්පත් කරඇති බවත් ඇය සවිස්තරාත්මකව ප්‍රකාශ කළාය. මහලේකම්වරයා විසින් ආරම්භ කරන ලද වෛරී ප්‍රකාශ පිළිබඳ එක්සත් ජාතීන්ගේ උපාය මාර්ග සඳහා සහාය  දක්වන බව ශ්‍රී ලංකාව තව දුරටත් ප්‍රකාශ කළාය.  ‍ රැඩිකලීකරණය, අන්තවාදය හා ත්‍රස්තවාදය යන ඒවායින් කිසිදු රටක් නිදහස නොලබන බව පාස්කු ඉරුදින එල්ල වූ ත්‍රස්ත ප්‍රහාරවලින් සියලු රටවලට ප්‍රබල ලෙස මතක් කර දුන් බව එම ප්‍රහාරවලින් ශ්‍රී ලංකාව ලද අත්දැකීම් කෙරෙහි අවධානය යොමුකරමින් අවධාරණය කරන ලදී.  සියලු ආකාර වූ වර්ගවාදය, වෛරය හා ප්‍රචන්ඩ අන්තවාදය හෙළා දකිමින්, ශ්‍රී ලංකාව මෙම ගෝලීය උවදුරුවලට  එරෙහිව සටන් කිරීමට සහ ඒවායේ මූල හේතුවලට විසඳුම් ලබාදීමට සහයෝගීතා‍වයෙන් යුතුව කටයුතු කිරීමට දැඩි අධිෂ්ඨානයක් ඇති කරගන්නා ලෙස සියලුම රටවලින් ඉල්ලා සිටියාය. කාන්තා අභිවෘද්ධිය පිළිබඳ න්‍යාය පත්‍රය යටතේ එක්සත් ජාතීන්ගේ මහා සම්මේලනයේ තුන්වැනි කමිටුවට සම්බන්ධවෙමින් විදේශ කටයුතු අමාත්‍යාංශයේ එක්සත් ජාතීන්ගේ හා මානව සම්පත් අංශයේ සහකාර දිලිනි ගුණසේකර මහත්මිය, වසර 30කට ආසන්න කාලයක් මුළුල්ලේ අප රට පීඩාවට පත්කළ බෙදුම්වාදී ත්‍රස්තවාදයෙන් අනතුරුව, යුද්ධයෙන් පීඩාවට පත් වැන්දඹු කාන්තාවන් ඇතුළුව කාන්තා මූලික ගෘහයන් අරමුණු කර ගනිමින් කාන්තාවන් ආර්ථික වශයෙන් සවිබල ගැන්වීමෙහි ලා ශ්‍රී ලංකාව ප්‍රයත්න දරන බව ප්‍රකාශ කළාය.  එක්සත් ජාතීන්ගේ ස්ත්‍රී පුරුෂ භාවය පිළිබඳ තේමා කණ්ඩායමේ සහාය ඇතිව, සෞඛ්‍යය, ආදායම් ආරක්ෂාව හා මනෝ -සමාජ සේවා පිළිබඳව කාන්තා මූලික ගෘහයන් සඳහා ජාතික කාර්ය සැලැස්මක් ශ්‍රී ලංකාව සකසා තිබෙන බව ඇය අවධාරණය කළාය. ස්ත්‍රී පුරුෂ සමානාත්මභාවය, කාන්තාවන් සහ ගැහැණු ළමුන් සවිබල ගැන්වීම පිළිබඳ ධනාත්මක වෙනසක් වේගවත්ව ඇති කිරීම හා සාමය උදාකර ගැනීමේදී හා සාමය පවත්වාගෙන යාමේ දී ඔවුන්ගේ මානව හිමිකම් සඳහා ගරු කරන, ජපාන රජයේ සහ එක්සත් ජාතීන්ගේ කාන්තා වැඩසටහනේ සහය ලබාගැනීමත් සමගම 1325 එක්සත් ජාතීන්ගේ ආරක්ෂක මණ්ඩල යෝජනාවලිය ක්‍රියාත්මක කිරීම පිළිබඳව කාර්ය සැලැස්මක් සකස් කිරීමට ශ්‍රී ලංකාව ක්‍රියා මාර්ගයක් දියත් කර ති‍බෙන බව දැනුම් දුන්නාය. “ක්‍රියාකාරීත්වය සඳහා බීජිං වේදිකාවේ”25 වැනි සංවත්සරය මීලඟ වසරට යෙදී තිබීම පිළිබඳ අවධානය යොමු කරමින්, මෙතෙක් අත්කර ගෙන ඇති ප්‍රගතිය පිළිබඳ පරිපූර්ණ සමාලෝචනයක යෙදීම සහ ස්ත්‍රී පුරුෂ සමානාත්මතාව හා කාන්තා සවිබල ගැන්වීම සඳහා ඇති බාධක මඟහැරීමට කටයුතු කිරීමේ දී හමුවන පරතර හඳුනාගැනීම කාලෝචිත වන බව ඇය ප්‍රකාශ කළාය. නිව්යෝර්ක් හි පැවැති එක්සත් ජාතීන්ගේ මහා සම්මේලනයේ 74 වන සැසිවාරයට සහභාගීවන ශ්‍රී ලංකාවේ තරුණ නියෝජිතයින් වන ගංගුලැලි ද සිල්වා මහත්මිය සහ අම්රිත් එදිරිසූරිය මහතා ද පසුගිය සතියේ පැවැති “සමාජ සංවර්ධනය” පිළිබඳ තුන්වැනි කමිටු සාකච්ඡාව ඇමතූහ. සමාජ සංවර්ධනයේ එක් අංගයක් වශයෙන්, ශ්‍රී ලංකාවේ තරුණ තරුණියන් නියෝජනය කරමින්, තරුණ නිපුනතා හිදැස පිරවීමෙහි ලා ඇති අභියෝග කෙරෙහි සහ තරුණ තරුණියන් සවිබල ගැන්වීමේ කටයුතු සහ තරුණ තරුණියන් ඇතුළුව සමාජ අසහනයට හා සමාජ අස්ථායීතාවයට හේතුවන ප්‍රධාන ප්‍රභවයන් මුලිනුපුටා දැමීම සඳහා විසඳුම් හඳුනාගැනීමේ අවශ්‍යතාව කෙරෙහි නියෝජිතයෝ අවධානය යොමු කළහ.  ශ්‍රී ලංකාවේ ජනතාව යථා තත්ත්වයට පත්වීම, විශේෂයෙන්, පාස්කු ඉරුදින එල්ලවූ ප්‍රහාරවලින් පසු තත්ත්වය පිළිබඳව සිහිපත් කරමින්, සමාජ එකාබද්ධතාව කෙරෙහි අවධානය යොමුකිරීමේ හා එක් ශ්‍රී ලාංකික ප්‍රජාවක් ඇති කිරීමේ වැදගත්කම ‍අවධාරණය කරන ලදී.  “අතීත සිදුවීම්වලින් ඉගෙනීම, අසාර්ථකවීම් පිළිගැනීම හා ඉදිරියට ගමන් කිරීමේ විධි ක්‍රම සෙවීම වැදගත්  වේ.  අනෙකාට ගරු කරමින් සුවපත්වීමේ හා ප්‍රතිසංවිධාන ක්‍රියාවලියෙන් තරුණ තරුණියන්  මග පෙන්වීම ලබාගත යුතුය.”  යන්න මෙම තරුණ නියෝජිත පිරිස විසින් ප්‍රකාශ කරන ලදී. විදේශ කටයුතු අමාත්‍යාංශය කොළඹ 2019 ඔක්තෝම්බර් 11 වැනි දින"
    },
    {
        "content": "උඩරට අමරපුර සාමග්‍රී සංඝ සභාවේ මහා නායක අපවත් වී වදාළ අග්ගමහා පණ්ඩිත පූජ්‍ය දවුල්දෙණ ඤාණීස්සර මහානයක ස්වාමින් වහන්සේගේ ගුණානුස්මරණය කරමින් ඉදිකරන ලද පාගොඩ,  “දවුල්දෙණ ඤාණීස්සර මහා නාහිමි” ගුණානුස්මරණ ගොඩනැගිල්ල විවෘත කිරීම ජනාධිපති ගරු මෛත්‍රීපාල සිරිසේන මැතිතුමාගේ සහභාගිත්වයෙන්   (12) පස්වරුවේ සිදු විය. නුගේගොඩ, පාගොඩ දවුල්දෙණ ඤාණීස්සර භික්ෂු විවේකාරාමය හා භාවනා මධ්‍යස්ථානාධිපති පූජ්‍ය බණ්ඩාරවෙල නන්ද හිමියන්ගේ මෙහෙයවීමෙන් දෙස් විදෙස් දායක දායිකාවන්ගේ ධන පරිත්‍යාගයෙන් රුපියල් මිලියන 45ක පමණ වියදමින් කෞතුකාගාරය, පුස්තකාලය, චෛත්‍ය රාජයාණන් වහන්සේ සහිත ගොඩනැඟිලි සංකීණය ඉදිකර තිබේ. සමරු ඵලකය නිරාවරණය කර නව ගොඩනැගිලි සංකීර්ණය විවෘත කළ ජනාධිපතිතුමා කෞතුගාරයේ නිරික්ෂණ චාරිකාවකට ද එක් විය. ශ්‍රී ජයවර්ධනපුර කෝට්ටේ, ශ්‍රී කල්‍යාණි සාමග්‍රි ධර්ම මහා සංඝ සභාවේ මහා නායක පූජ්‍ය ඉත්තෑපානේ ධම්මාලංකාර, පූජ්‍ය ආචාර්ය කොටුගොඩ ධම්මාවාස යන නායක ස්වාමින් වහන්සේලා ප්‍රමුඛ මහා සංඝරත්නය ඇතුළු ගිහි පැවිදි පිරිසක් මෙම අවස්ථාවට එක් ව සිටියහ."
    },
    {
        "content": "1984 අංක 06 දරණ පනත මඟින් ශ්‍රී ලංකාවේ ජාතික ප්‍රමිති අයතනය ලෙස ස්ථාපිත කර ඇති ශ්‍රී ලංකා ප්‍රමිති ආයතනය පද්ධති, වෙළඳ භාණ්ඩ, සේවා, ද්‍රව්‍ය පරිචයන් සහ මෙහෙයුම් සඳහා පරාමිතීන් සකස් කිරීම සඳහා ස්ථාපිත කර ඇත. ඒ අනුව, ශ්‍රී ලංකා ප්‍රමිති ආයතනය ජාත්‍යන්තර ප්‍රමිති සංවිධානයේ ශ්‍රී ලංකාව නියෝජනය කරන ආයතනය වේ. සෑම වසරකම ඔක්තෝබර් 14 දින IEC, ISO, සහ ITU හි සාමාජිකයින් ලෝක ප්‍රමිති දිනය සමරනු ලබන අතර එය ජාත්‍යන්තර ප්‍රමිති ලෙස ප්‍රකාශනයට පත් කරනු ලබන ස්වේච්ඡා තාක්ෂණික ගිවිසුම් සංවර්ධනය කරන ලොව පුරා සිටින දහස් සංඛ්‍යාත ප්‍රවිණයන්ගේ සහයෝගී උත්සාහයට උපහාර දැක්වීමේ මාධ්‍යකි. මෙවර 2019 වර්ෂය සඳහා \"වීඩියෝ ප්‍රමිතීන් ගෝලීය වේදිකාවක් නිර්මාණය කරයි \" යන තේමාව පාදක කර ගෙන ඇත. වීඩියෝව යනු නුතන ප්‍රකාශන මාධ්‍යයයි. වීඩියෝ තාක්ෂණයේ දියුණුව, විනෝදාස්වාදය විප්ලවීය වෙනසකට ලක්කරමින් ලොව පුරා වෙසෙන පවුල් සහ මිතුරන් සම්බන්ධ කරගනිමින් සන්නිවේදන අත්දැකීම් සාරවත් කරමින් හා වෛද්‍ය ප්‍රතිකාර සහ අධ්‍යාපනයේ ප්‍රවණතා වැඩිදියුණු කිරීමට පහසුකම් සලසමින් අපගේ ලෝකය වෙනස් කරීමට සමත් වී ඇත. මෑත දශක වල දී නවෝත්පාදනයන් හේතුවෙන් වීඩියෝ වල ගුණාත්මකභාවයේ විශාල පිබිදීමක් ඇතිකර ගෙන තිබේ. වීඩියෝ වල නවීනත්වය සහ ප්‍රවේශත්වය යන දෙකෙහි ම මෙම තාක්ෂණ පිබිදීම ජාත්‍යන්තර ප්‍රමිතීන් මතින් ගොඩනැඟීමට හැකි වී ඇත. ජාත්‍යන්තර විද්‍යුත් තාක්ෂණ කොමිසම IEC, ජාත්‍යන්තර ප්‍රමිති සංවිධානය (ISO), සහ ජාත්‍යන්තර විදුලි සන්නිවේදන සංවිධානය (ITU) සහයෝගයෙන් ප්‍රමිති ගටහ කරන ලද වීඩියෝ සම්පිණ්ඩන ආල්ගොරිතම. ප්‍රයිම් ටයිම් එමී සම්මාන දෙකකින් ගෞරවයට පාත්‍ර ව ඇත්තේ ප්‍රමිතීන් කේන්ද්‍රස්ථාන කොටගෙන ගෝලීය ජාලය හරහා ක්‍රියාත්මක වන වඩාත්ම කලාප පළල යෙදුම් වලින් එකක් වන වීඩියෝ සඳහා වන වැඩිවන ඉල්ලුම සපුරාලීමට කර්මාන්ත වලට හැකියාව ලබා දීම තුළිනි. ඒ අනුව, ශ්‍රී ලංකා ප්‍රමිති ආයතනය වාර්ෂිකව ලෝක ප්‍රමිති දිනය සමරනු ලබන අතර වීඩියෝ ප්‍රමිතීන් හරහා වෙනත් රටවල් අතර අධි තාක්ෂණික නිෂ්පාදන පිලිබඳ දැනුම සෙවීමට හා බෙදා ගැනීමට බොහෝ රටවල වෙහෙස මහන්සි වන බවත්, ශ්‍රී ලංකාවේ සියලුම සංවිධාන වීඩියෝ ප්‍රමිතීන් සහිත තාක්ෂණයේ දියුණුව තුලින් ගෝලීය ගම්මානය හා ගෝලීය වෙළඳපල තුළ නැඟී සිටීමට අපේක්ෂා කළ යුතු බවත්, ශ්‍රී ලංකාව වර්තමානය වන විට අපනයන ආර්ථිකය සංවර්ධනය කිරීමෙහි උත්සාහයක නිරතව සිටින බැවින් ගෝලීය ගම්මානයේ වීඩියෝ සමඟ අපගේ අපනයන ජාත්‍යන්තර වෙළඳපලේ සාර්ථකත්වය වැඩිවීමට හේතුවක් වනු ඇති බවත්, විද්‍යා තාක්ෂණ හා පර්යේෂණ කටයුතු අමාත්‍ය අමාත්‍ය සුජීව සෙනසිංහ මහතා ලෝක ප්‍රමිති දිනය වෙනුවෙන් නිවේදනයක් නිකුත් කරමින් පවසා ඇත. නවීන තාක්ෂණ සංවර්ධනයේ ප්‍රතිඵලයක් ලෙස සිදු වන වේගවත් වෙනස්වීම් හෙටුහ්වෙන් ගෝලීය වෙළඳපල තුල වර්ධනය වන අභියෝගයන්ට එරෙහිව සටන් කිරීම සඳහාත්, ඔවුන්ගේ සංවිධාන ශක්තිමත් කිරීම සඳහාත්, ශ්‍රී ලංකා ප්‍රමිති ආයතනය විසින් සපයනු ලබන සේවාවන් භාවිතා කරන ලෙසත්, ශ්‍රී ලංකවේ සියලුම සංවිධාන වලින් ඉල්ලා සිටින බවත් ශ්‍රී ලංකා ප්‍රමිති ආයතනයේ සභාපති ෆර්මන් පේ කාසිම් මහතා ලෝක ප්‍රමිති දිනය වෙනුවෙන් නිකුත් කල පණිවිඩයේ සඳහන් වේ."
    },
    {
        "content": "සෑම පුන් පොහෝ දිනකම ප්‍රසිද්ධ විහාරස්ථානයක් කේන්ද්‍ර කරගනිමින් පැවැත්වෙන සදහම් යාත්‍රා ධර්ම දේශනා මාලාවේ 55 වැනි දම් සභාව වප් පුන් පොහෝ දින යෙදී ඇති   (13) දින ජනාධිපති   මෛත්‍රීපාල සිරිසේන මැතිතුමාගේ සහභාගිත්වයෙන්  ඓතිහාසික කැලණිය රාජමහා විහාරස්ථානය කේන්ද්‍ර කර ගනිමින් පැවැත්විණි.   කැලණිය පුදබිම වෙත  ගිය ජනාධිපතිතුමා පූජ්‍ය කොල්ලුපිටියේ  මහින්ද සංඝරක්ඛිත නායක ස්වාමීන් වහන්සේ බැහැ දැක ආශිර්වාද ලබා ගත්තේය. හෝමාගම පිටිපන මෙත්සිත් අරණ විවේක සෙනසුනේ ප්‍රධාන අනුශාසක පෑලියගොඩ විද්‍යාලංකාර පිරිවෙනේ ධර්මාචාර්ය රාජකීය පණ්ඩිත ශාස්ත්‍රපති පූජ්‍ය ලුණුගම්වෙහෙරේ නාරද ස්වාමීන් වහන්සේ මෙවර ධර්ම දේශකයාණන් වහන්සේ  වූ අතර, ධර්ම දේශනය ශ්‍රවණය කිරීමට ජනාධිපතිතුමා සහභාගි විය. පාර්ලිමේන්තු මන්ත්‍රීවරුන් වන ලසන්ත අලගියවන්න, තිලංග සුමතිපාල, යන මහත්වරුන් ඇතුළු දේශපාලන නියෝජිතයින් සහ ප්‍රාදේශවාසී සැදැහැවත් ජනතාව විශාල පිරිසක් මෙම අවස්ථාවට එක්ව සිටියහ."
    },
    {
        "content": "දකුණු ආසියානු වයස අවුරුදු 16 න් පහළ දැල්පන්දු ශුරතාවලිය ඔක්තොම්බර් මස 18 වන දින සිට 23 වන දින දක්වා නේපාලයේ කත්මණ්ඩු නුවරදී පැවැත්වේ. ඒම තරගාවලිය සදහා සහභාගීවන ශ්‍රී ලංකා කණ්ඩායම ඔක්තොම්බර් 16 වන දා පිටත්ව යන අතර, ඊයේ (14) දින ක්‍රීඩා අමාත්‍යාංශයේදී සමූහ ඡායාරූපයකට පෙනී සිටින ලදි. පුහුණුකාරිය අමකා වන්නිතිලක, කළමනාකාරිණිය ප්‍රියානි පුෂ්පලතා, කණ්ඩායම් භාර නිළධාරින් වශයෙන් රංජනී හේරත්, ශිරෝමි කුරුප්පු සහ තුෂාරි සමරතුංග යන අය සහභාගී වේ."
    },
    {
        "content": "රාජ්‍ය ආරක්ෂක අමාත්‍යංශය හා ශ්‍රී ලංකා නාවික හමුදාව එක්ව දස වන වරටත් සංවිධානය කරන ගාලු කථිකාව අන්තර්ජාතික සාගරික සම්මන්ත්‍රණය කොළඹ නගරයේ දී ඔක්තෝබර් 21 සහ 22 වන දින පැවැත්වීමට සියළු කටයුතු සුදානම් කර ඇතැයි නාවික හමුදාවේ මාණ්ඩලික ප්‍රධානි රියර් අද්මිරාල් නිශාන්ත උළුගේතැන්න මහතා පැවසීය. ඒ මහතා මේ බව පවසා සිටියේ නාවික හමුදා මුලස්ථානයේ (15) පැවති මාධ්‍ය සාකච්ඡාවට එක්වෙමිනි. ගාලුමුවදොර හෝටලයේ දී පැවැත්වෙන මෙවර සමුළුව සඳහා රටවල් 55 ක සහ ජාත්‍යන්තර සංවිධාන 10 ක මෙන්ම ආරක්ෂක ක්‍ෂේත්‍රයේ නිපැයුම් සම්බන්ධ ආයතන 03 ක දෙස් විදෙස් නියෝජිතයින් හා සමුද්‍රීය ආරක්ෂක විදවතුන් රැසකගේ සහභාගිත්සහභාගී වීමට නියමිත අතර, සමුළුවේ ප්‍රධාන ආරාධිත අමුත්තා වශයෙන් ජනාධිපති මෛත්‍රීපාල සිරිසේන මහතා සහභාගී වීමට ද නියමිතයි. එමෙන්ම, ප්‍රධාන දේශනය ආරක්‍ෂක අමාත්‍ය රුවන් විජේවර්ධන මහතා විසින් සිදු කෙරේ. “නව චින්තනයකින් යුතුව අන්තර් සමුද්‍රීය තර්ජනයක් හට පිළියම් යෙදීම සඳහා සූදානම් වීම: දශකයක සමාලෝචනය” යන මැයෙන් මෙවර ගාලු කථිකාවහි තේමාව වී ඇත. මෙම සමුළුව මඟින් සමුළුව ලෝක නාවික හමුදාවන් හා සාගරික පාර්ශ්වකරුවන් හට කාලීන සාගරික ආරක්ෂක ගැටළු ඉදිරිපත් කිරීමටත්, සාකච්ඡා කිරීමටත් සහයෝගිතාවය හා සාමුහිකත්වය ගොඩනැඟීම සඳහාත් හොඳ අවස්ථාවක් වනු ඇතැයි නියෝජ්‍ය මාණ්ඩලික ප්‍රධානි සහ නාවික හමුදාවේ අධ්‍යක්‍ෂ (මෙහෙයුම්) රියර් අද්මිරාල් නිරාජ් ආටිගල මහතා මෙම මාධ්‍ය හමුවට එක්වෙමින් පැවසීය. එමෙන්ම ගාලු කථිකාව සම්මන්ත්‍රණයේ නවතම තොරතුරු   නිල වෙබ් අඩවියට පිවිසීමෙන් ලබා ගත හැකි අතර, එම වෙබ් අඩවිය ඔස්සේ ඔක්තෝබර් 21 සහ 22 යන දෙදින තුළ එම සමුළුව සජීවීව නැරඹීමට ද, නාවික හමුදාව විසින් නිපදවන නාවික යාත්‍රා ආදිය මහජනතාවට නැරඹීමේ අවස්ථාව හිමි වන බව ද මෙහි දී වැඩිදුරටත් සඳහන් කෙරිණි. මේ සඳහා නාවික හමුදාවේ මාධ්‍ය සම්බන්ධීකරණ නිළධාරී( මාධ්‍ය ප්‍රකාශක ) ලුතිනන් කමාන්ඩර් ඉසුරු සූරියබණ්ඩාර මහතා ද සහභාගී විය."
    },
    {
        "content": "විදේශ ලේකම් රවිනාථ ආර්යසිංහ මහතා, ගෝලීය නිරායුධකරණ න්‍යාය පත්‍රය තවදුරටත් ඉදිරියට ගෙන යාම සඳහා ශ්‍රී ලංකාවේ ප්‍රායෝගික සහාය නිව්යෝර්ක්, ජිනීවා සහ වියානාහි දූතමණ්ඩල මඟින් ලබා දෙන බවට නිරායුධකරණය පිළිබඳ එක්සත් ජාතීන්ගේ උසස් නියෝජිත ඉසුමි නකාමිට්සු මැතිනියට සහතික විය. නිව්යෝර්ක් නුවර දී පැවති එක්සත් ජාතීන්ගේ මහා මණ්ඩලයේ 74 වැනි සැසිවාරයට සහභාගී වන ශ්‍රී ලංකා නියෝජිත කණ්ඩායමට නායකත්වය දෙන විදේශ ලේකම්වරයා, ඊට සමගාමීව 2019 ඔක්තෝබර් 7 වැනි දින එක්සත් ජාතීන්ගේ උසස් නියෝජිතවරිය හමුවූ අවස්ථාවේ දී මෙසේ සහතික විය. එක්සත් ජාතීන් සඳහා ශ්‍රී ලංකා නිත්‍ය නියෝජිත, තානාපති ක්ෂෙනූකා සෙනෙවිරත්න මැතිනිය සහ නියෝජ්‍ය නිත්‍ය නියෝජිත සත්‍යා රොද්‍රිගෝ මහතා ද මෙහි දී විදේශ ලේකම්වරයා සමඟ එක් වූහ. ශ්‍රී ලංකාව නිරායුධකරණය පිළිබඳ සමුළුවේ (CD) සභාපතිත්වය ධුරය දැරූ 2018 ජනවාරි/පෙබරවාරි කාලසීමාවේ දී ලබාගත් අත්දැකීම් පිළිබඳව ආර්යසිංහ මහතා සිහිපත් කළේය. එහි දී නිරායුධකරණය පිළිබඳ සමුළුවේ CD/2119 තීරණය හරහා ඉදිරි ගමනක් අත්කර ගැනීමට හැකි වූ අතර, එහි දී නිරායුධකරණය පිළිබඳ සමුළුවේ න්‍යාය පත්‍රයේ ඇති සියලුම කරුණු පිළිබඳ සැලකිය යුතු වැඩකටයුතු කොටසක් ආරම්භ කිරීම සඳහා අනුබද්ධ ආයතන 5 ක් පිහිටුවීමට එකඟ වීම පිණිස සමුළුවේ සියලු සාමාජිකයෝ එක්රැස් වූහ. ශ්‍රී ලංකාව, 2015 නොවැම්බර් මාසයේ දී ඇතැම් සාම්ප්‍රදායික ආයුධ පිළිබඳ සම්මුතීන් (CCW) සඳහා ඉහළ මට්ටමේ ගිවිසුම්කාර පාර්ශ්ව සමඟ පැවති රැස්වීමේ මුලසුන දැරූ අතර, එමඟින් මාරාන්තික ස්වයංපාලන අවි පද්ධති පිළිබඳ රාජ්‍ය මට්ටමේ සාකච්ඡා ආරම්භ කිරීම සඳහා මුලපිරූ බවත්, 2019 සැප්තැම්බර් මාසයේ දී මුලසුන දැරූ පොකුරු ආයුධ පිළිබඳ සම්මුතියේ (CCM) රාජ්‍ය පාර්ශ්වයන් අතර රැස්වීම මඟින් 2020 දී පැවැත්වීමට නියමිත දෙවැනි සමාලෝචන සමුළුවට අවශ්‍ය ජවය ලබා දුන් බවත් ඔහු සඳහන් කළේය. ශ්‍රී ලංකාවේ අත්දැකීම වූයේ, නම්‍යශීලීභාවය සහ ආරක්‍ෂාව අතර නිවැරදි සමබරතාවය ලබා දීම මඟින් විවිධ පාර්ශ්වයන් අතර අන්‍යෝන්‍ය විශ්වාසය ගොඩනඟා ගන්නා, ඔවුන්ගේ ගැටලු කෙරෙහි සංවේදී වන ඉදිරි දැක්ම පිළිබඳ සංවාදයකට එකඟ වීමට සාමාජික රටවල් කැමැත්තෙන් සිටින බවයි. පසුගිය වසරේ දී නිරායුධකරණය පිළිබඳ සමුළුවේ සභාපතිත්වය හොබවන විට, සම්මුතිවාදී තීන්දුවක් ලබා දීම සම්බන්ධයෙන් විදේශ ලේකම් ආර්යසිංහ මහතා විසින් ඉටු කරන ලද කාර්යභාරය උසස් නියෝජිත නකාමිට්සු මැතිනිය අගය කළ අතර, නිරායුධකරණය පිළිබඳ සමුළුවේ නායකත්ව කාර්යභාරය සහ නිරායුධකරණයට අදාළ අනෙකුත් මුලපිරීම් පිළිබඳව ශ්‍රී ලංකාවට ස්තූතිය පුද කළාය. ඇය නිව්යෝර්ක් හි පැවැත්වෙන 1 වැනි කමිටුව, ජිනීවා හි නිරායුධකරණය පිළිබඳ සමුළුවේ ඊළඟ සැසිවාරය හා එළඹෙන න්‍යෂ්ටික අවි ගුණනය නොකිරීමේ ගිවිසුම පිළිබඳ සමාලෝචන සමුළුව හමුවේ පවතින ක්ෂණික අභියෝග පිළිබඳව ද නියෝජිත පිරිස සමඟ සාකච්ඡා කළාය. ශ්‍රී ලංකා නියෝජිත කණ්ඩායම, 2019 ඔක්තෝබර් 11 වැනි දින, නිරායුධකරණය සහ ජාත්‍යන්තර ආරක්ෂාව පිළිබඳ එක්සත් ජාතීන්ගේ මහා සම්මේලනයේ  1 වැනි කමිටුව ඉදිරියේ දී න්‍යෂ්ටික අවි ගුණනය නොකිරීම සහ මුලිනුපුටා දැමීම, අභ්‍යවකාශයේ අවි තරඟය වැළැක්වීම, සෘණ ආරක්ෂණ සහතික කිරීම්, නීති විරෝධී කුඩා අවි හා සැහැල්ලු අවි වෙළඳාම මැඩපැවැත්වීම සහ මානුෂීය නිරායුධකරණය සඳහා ඒකාබද්ධ සාමූහික ක්‍රියාමාර්ගයක ඇති අවශ්‍යතාවය සවිස්තරාත්මක ප්‍රකාශයක් මඟින් අවධාරණය කළහ. ශ්‍රී ලංකාව, කිසිදු මානව පාලනයකින් තොර මාරාන්තික ස්වයංපාලන පද්ධති (LAWS) සංවර්ධනය මානව වර්ගයා හට පෙර නොවූ විරූ අවදානම් සහ අභියෝගයන් ඇති කර ඇති බවට කනස්සල්ල පළ කළ අතර, තාවකාලික නියාමන පියවරක් ලෙස ජාතික මට්ටමේ තහනමක් පැනවීම සඳහා ක්ෂණික පියවර ගැනීමට සහ එක්සත් ජාතීන්ගේ රාජ්‍ය විශේෂඥ කණ්ඩායම් සාකච්ඡා තුළ දී පූර්ණ වශයෙන් එක්ව කටයුතු කිරීම සඳහා ස්වයංපාලන අවි නිපදවීමට හැකියාවන් ඇති රාජ්‍යයන් දිරිමත් කළාය. කෙසේ වෙතත්, වෙනත් කරුණු අතර,  එහි කේන්ද්‍රීය ගාමක බලය ලෙස අර්ථවත් මානව පාලනයක් සහිත නියාමන සම්මතයන් සඳහා සපයන බැඳීම් සහිත නීතිමය රාමුවක් පිළිබඳව සාකච්ඡා කරන ලෙස ද ශ්‍රී ලංකාව ඉල්ලා සිටියාය. නිරායුධකරණය සඳහා වූ එකම බහුපාර්ශ්වික සාකච්ඡා ආයතනය ලෙස, නිරායුධකරණය පිළිබඳ සමුළුවේ ඇති වැදගත්කම පිළිබඳව ශ්‍රී ලංකාව යළි තහවුරු කළාය. දිගින් දිගටම බලපෑමට ලක්වෙමින් පවතින ජාත්‍යන්තර හා කලාපීය උපායමාර්ගික පසුබිමක් තුළ, නිරායුධකරණය පිළිබඳ සමුළුව විසින් නිරායුධකරණය පිළිබඳ ගිවිසුම් පිළිබඳව සාකච්ඡා කිරීම තුළින් මෙම අභියෝගයන්ට මුහුණ දීමේ වැදගත් කාර්යයට අවතීර්ණ වීමේ අවශ්‍යතාව අන් කවරදාටත් වඩා තදින් පවතින බව අවධාරණය කරන බව ශ්‍රී ලංකාව පැවසුවාය. ශ්‍රී ලංකාව නිරායුධකරණය පිළිබඳ සමුළුවේ සභාපති ධුරය දැරූ සමයේ දී, CD/2119 තීරණයට එළඹීමේ ප්‍රතිඵලය අත්කර දෙමින්, එකඟතාවයකට පැමිණිය හැකිවීමේ වටිනාකම දුටු බව ශ්‍රී ලංකාව පැවසූ අතර, පවතින හිඩැස් පියවා ගැනීමටත්, නිරායුධකරණය පිළිබඳ සම්මේලනයට සිය වරම සපුරාලීම සඳහා සමීප කරවීමටත් එය උපකාරී වනු ඇතැයි අපේක්ෂා කරන බව ද පැවසුවාය. නිරායුධකරණය පිළිබඳ සමුළුවේ 2020 සැසිවාරය, G21 හි සහෝදර සාමාජික ඇල්ජීරියාවේ සභාපතිත්වය යටතේ ආරම්භ කරන අතර, එහි සභාපතිත්වය යටතේ ක්‍රියාකාරී වැඩසටහනක් සඳහා නිරායුධකරණය පිළිබඳ සමුළුව අවසන් වරට එකඟ වී ඇත්තේ මීට වසර 10 කට පෙරය. මෙම අවහිරතාව බිඳ දමා, තීරණාත්මක කරුණු පිළිබඳ වැදගත් සාකච්ඡා පැවැත්වීම සඳහා ඉදිරියට යාම පිණිස වැදගත් ප්‍රායෝගික ක්‍රියාමාර්ග ගනු ඇතැයි ශ්‍රී ලංකාව විශ්වාසය පළකළාය. නිරායුධකරණය පිළිබඳ සමුළුව එසේ කිරීම තුළින්, 2020 මැද භාගයේ දී පැවැත්වෙන න්‍යෂ්ටික අවි ගුණනය නොකිරීමේ ගිවිසුම පිළිබඳ සමාලෝචන සමුළුවට ධනාත්මක සංඥාවක් ලබාදෙනු ඇති අතර, එය සාර්ථක වීමට නම්, දේශපාලනික අභිප්‍රායන් ඒකරාශී වීම තුළින් එයට නිවැරදි සංඥාවක් ලැබිය යුතු බව ද අවධාරණය කරන ලදී.   වි‍දේශ කටයුතු අමාත්‍යාංශය කොළඹ"
    },
    {
        "content": "අධ්‍යයන පොදු සහතික පත්‍ර උසස් පෙළ ජීව විද්‍යාව ප්‍රශ්න පත්‍රයට පෙනී සිටි අයදුම්කරුවන්ට කිසිදු අසාධාරණයක් නොවන පරිදි විභාගය පවත්වා තියෙන බවත් උත්තර පත්‍ර ඇගයීමේ දී ද ඔවුනට සාධාරණය ඉටුවන පරිදි කටයුතු කරන බවත් විභාග කොමසාරිස් ජනරාල්  බී.සනත් පූජිත මහතා අධ්‍යාපන අමාත්‍යාංශයට සනාථ කර ඇත. උසස් පෙළ ජීව විද්‍යා ගුරු මාර්ගෝපදේශය හා එම විභාගය පෙනී සිටි සිංහල දරුවන්ට අසාධාරණයක් වන බැව් පවසමින් කොළඹ දිස්ත්‍රීක් පාර්ලිමේන්තු මන්ත්‍රී  උදය ගම්මන්පිළ මහතා ඉකුත් දා මාධ්‍ය හමුවක දී කරන ලද ප්‍රකාශය කරුණු හරිහැටි සොයා නොබලා පදනම් විරහිතව සිදු කරන ලද්දක් බව ද එහි දී විභාගයට පෙනී සිටි සිසුන් යැයි සඳහන් කරමින් සිඳුකළ ප්‍රකාශය ද කරුණු නොදැන සිදුකර තිබෙන බව පෙනී යයි. අධ්‍යාපනයේ අරමුණක්  වන්නේ නිදහස්  හා නිවහල් චින්තනයෙන් යුත් ජනතාවක් රටට දායාද කිරීමයි. ඒ සඳහා බියෙන් සැකෙන් හා කිසිදු බලපෑමකින් ද තොරව නිදහසේ අධ්‍යාපනය ලැබීමට දරුවන්ට ඉඩකඩ සම්පාදනය කිරීම බුද්ධිමත් දේශපාලකයකුගේ යුතුකම හා වගකීමකි. එබැවින් එම යුතුකම හා වගකීම පැහැර හැරීමෙන් සිදුකරන්නේ පටු දේශපාලන අරමුණු ඉලක්ක කර ගනිමින් දරුවන් බියට පත්කොට ඔවුන්ගේ අනාගතය අඳුරට ඇද දැමිම මිස වෙනකක් නොවේ. මෙම කරුණු සම්බන්ධයෙන් පැහැදිලි කරන ජාතික අධ්‍යාපන ආයතනයේ අධ්‍යක්ෂ ජනරාල් ආචාර්ය ටී. ඒ. ආර්. ජේ.ගුණසේකර මහත්මිය උසස් පෙළ ජීව විද්‍යා ගුරු මාර්ගෝපදේශ 12 ශ්‍රේණිය සිංහල හා දෙමළ මාධ්‍ය පිටපත් 2018 පෙබරවාරි අවසන් සතියේ දී එම විෂය උගන්වන සියලු පාසල් වෙත තැපැල් මගින් යවා ඇති බවත් 13 ශ්‍රේණියේ එම විෂය උගන්වනු ලබන සිංහල හා දෙමළ මාධ්‍ය පාසල් සඳහා 2018-06-11 දින සිට   2018-07-31දක්වා පැවැති ගුරු පුහුණු වැඩමුළු වල දී ජීව විද්‍යා ගුරු මාර්ගෝපදේශ බෙදා දුන් බව ද සඳහන් කරයි. මෙම ගුරු මාර්ගෝපදේශ සිංහල, දෙමළ,ඉංග්‍රීසි යන මාධ්‍ය තුනෙන් ම ජාතික අධ්‍යාපන ආයතනයේ වෙබ් අඩවියේ ද පළකර ඇතැයි ද ඊට අමතරව අධ්‍යාපන ප්‍රකාශන දෙපාර්තමේන්තුව විසින් ද එම මාර්ගෝපදේශ මුද්‍රණය කර අදාළ සියලු පාසල් වෙත බෙදාහැර ඇතැයි ද අධ්‍යක්ෂ ජනරාල්තුමිය සඳහන් කරන්නීය.  ජීව විද්‍යා නිර්දේශය සකස් කිරීමේ කණ්ඩායමට නායකත්වය දුන් නිලධාරිනිය ජීව විද්‍යා විෂය ක්ෂේත්‍රයේ උපාධියක් හදාරා ඇති බවත් මෙවර පමණක් නොව මීට පෙර අවස්ථාවේ සිදු වූ ජීව විද්‍යා විෂය මාලාව සංශෝධනයට නායකත්වය සපයන් ලද්දේ ද අදාළ නිලධාරිනිය ම බවත් භාෂා පරිවර්තන කටයුතු විෂය ප්‍රවීනයන් විසින් සිදුකරන ලද බවත් ජාතික අධ්‍යාපන ආයතනය කියයි."
    },
    {
        "content": "අග්‍රාමාත්‍ය රනිල් වික්‍රමසිංහ මහතා ඊයේ (28) දින උදෑසන කොළඹ ජාත්‍යන්තර පොත් ප්‍රදර්ශනයට එක්විය. සෑම වසරකම පොත් ප්‍රදර්ශනයට සහභාගිවීම වික්‍රමසිංහ මහතාගේ සිරිතකි. ශ්‍රී ලංකා පොත් ප්‍රකාශකයින්ගේ සංගමයේ නිලධාරීන් විසින් සිරිමාවෝ බණ්ඩාරනායක ශාලා පරිශ්‍රය ඉදිරියේදී අග්‍රාමාත්‍යතුමන් පිළිගත් අතර, සුපුරුදු පරිදි වික්‍රමසිංහ මහතා ශාලාවෙන් ශාලාවට යමින් පත පොත විමසා බැලීය. කර්තෘවරුන්, ප්‍රකාශකයින් හා ප්‍රදර්ශනය නැරඹිමට පැමිණි රසික රසිකාවන් සමග අදහස් හුවමාරු කර ගත් වික්‍රමසිංහ මහතා සිය පුස්තකාලය සඳහා පොත් ගණනාවක් ද ලබා ගත්තේය. ප්‍රදර්ශනයට පැමිණෙන කිවි කිවිදියන් වෙනුවෙන් වෙන් කෙරුණු \"කැටපත් පවුර\" කූඩාරම වෙත ගිය අග්‍රාමාත්‍යවරයා නිර්මාණකරණයෙහි යෙදී සිටියවුන් සමග සාකච්ඡා කළේය. අනතුරුව කවි සල්පිල වෙත ගොස් වත්මන් කවීන් සමඟ ඔවුන් මුහුණදෙන අභියෝගයන් පිළිබඳව ද අදහස් හුවමාරු කර ගත්තේය. යළිත් කවිය පිළිබඳව සමාජය තුළ පිබිඳීමක් ඇති වෙමින් තිබෙන බව එහි සිටි කවිහූ පෙන්වාදුන්නහ. සමාජ මාධ්‍ය ජාල ඔස්සේ කවිය ප්‍රචලිතවීම සම්බන්ධයෙන් ද වික්‍රමසිංහ මහතා කරුණු විමසීය."
    },
    {
        "content": "මේ වන විට එක්සත් ජාතීන්ගේ 74 වන මහා මණ්ඩල සැසිවාරයට සහභාගී වන     ශ්‍රී ලංකා දූත පිරිසට නායකත්වය දෙන විදේශ කටයුතු ලේකම් රවිනාථ ආර්යසිංහ මහතා, එක්සත් ජාතීන්ගේ සංවිධානය තුළ ශ්‍රී ලංකාවේ සාම සාධක හමුදාවෙහි දායකත්වයට එල්ල වන බාධක පිළිබඳව සාකච්ඡා කිරීම සඳහා 2019 සැප්තැම්බර් 27 වැනි සිකුරාදා දින නිව්යෝක් නුවර එක්සත් ජාතීන්ගේ සංවිධානයේ මූලස්ථානයේ දී එක්සත් ජාතීන්ගේ සාම මෙහෙයුම් දෙපාර්තමේන්තුවේ උප මහලේකම් ජීන් පියරේ ලැක්‍රොයික්ස් මහතා හමුවිය. එක්සත් ජාතීන්ගේ සාම සාධක කටයුතු සඳහා යොදවා ඇති ශ්‍රී ලංකා හමුදා සම්බන්ධයෙන් එක්සත් ජාතීන්ගේ මහලේකම්වරයාගේ නියෝජ්‍ය ප්‍රකාශක විසින් 2019 සැප්තැම්බර් 25 වන දින සිදුකරන ලද ප්‍රකාශය පිළිබඳව විදේශ ලේකම්වරයා විසින් ඉල්ලා සිටි පැහැදිලි කිරීම සම්බන්ධව උප මහලේකම්වරයා ප්‍රකාශ කළේ, වර්තමානයේ සාම සාධක මෙහෙයුම්වල යෙදී සිටින ශ්‍රී ලංකාවේ භටයින්ගෙන් 25% ක් පමණක් ලෙබනනයේ සිය ධුර කාලය අවසන් වන විට ඔවුන් වෙනුවට ආදේශ කරනු ඇති බවයි. වර්තමානයේ ලෙබනනයේ සිටින සාම සාධක භටයන් නැවත පෙළගැස්වීම මඟින් මෙම පුරප්පාඩු  සපුරාලනු ඇත. ශ්‍රී ලංකා සාම සාධක භටයින් තවදුරටත් අඩු නොකරනු ලබන බව උප මහලේකම් ලැක්‍රොයික්ස් මහතා තහවුරු කළේය. මීට ප්‍රථමයෙන්, විදේශ ලේකම්වරයා පෙන්වා දුන්නේ, ශ්‍රී ලංකා ජනාධිපතිවරයා විසින් ලුතිනන් ජෙනරාල් ශවේන්ද්‍ර සිල්වා මහතා යුද හමුදාපති ලෙස පත් කර ඇත්තේ ඔහුට එරෙහිව මානව හිමිකම් උල්ලංඝනය කිරීම් පිළිබඳ සත්‍ය වශයෙන්ම සනාථ කරන ලද හෝ ඔප්පු කර ඇති චෝදනා නොමැති වීම සහ එවකට ඔහු මාණ්ඩලික ප්‍රධානී වශයෙන් කටයුතු කිරීම යන සන්දර්භය තුළ බවයි.   ලුතිනන් ජෙනරාල් සිල්වාට එරෙහි චෝදනාවලට අදාළව සම්පාදනය කරන ලද වාර්තාවල විශ්වසනීයත්වය පිළිබඳව ශ්‍රී ලංකා රජය තර්ක කරන බව ලේකම්වරයා ප්‍රකාශ කළේය. 2011 දරුස්මන් වාර්තාව කෙතරම් බරපතළ ලෙස දෝෂ සහිත වීද යත්, එවකට මානව හිමිකම් කවුන්සිලය විසින් එක්සත් ජාතීන්ගේ සංවිධානයේ ලේඛනයක් ලෙස එයට විධිමත් අංකයක් නිකුත් කිරීම පවා ප්‍රතික්ෂේප කරන ලද බව ඔහු සිහිපත් කළේය. තවද, 2015 සැප්තැම්බර් මස ඉදිරිපත් කරන ලද මානව හිමිකම් පිළිබඳ එක්සත් ජාතීන්ගේ මහ කොමසාරිස් කාර්යාලයීය විමර්ශන වාර්තාවෙන් ද පැහැදිලි කළේ “එය මානව හිමිකම් පිළිබඳ විමර්ශනයක් මිස අපරාධ පිළිබඳ විමර්ශනයක් නොවන” බව සහ “විධාන දාමය පිළිබඳ විස්තරයේ නම් සඳහන් වීමෙන්, මෙම වාර්තාවේ විශේෂයෙන් ලැයිස්තුගත කර ඇති උල්ලංඝනය කිරීම් සඳහා සෘජු වගකීමක් හෝ විධාන යටතේ හෝ ඉහළ මට්ටමේ වගකීමක් ලෙස, සාපරාධී වගකීමක් දරන බවක් අදහස් නොකරන බවයි. තනිපුද්ගල සාපරාධී වගකීම තීරණය කළ හැක්කේ අවශ්‍ය සියලු නිසි ක්‍රියාදාමයන් සහතික කර ඇති අධිකරණයක් මඟින් පමණි.” 2019 ජනවාරි මස ප්‍රකාශයට පත් කළ ජාත්‍යන්තර සත්‍යය හා සාධාරණත්වය පිළිබඳ ව්‍යාපෘති (ITJP) ප්‍රකාශනය යනු කලින් ප්‍රකාශයට පත් කරන ලද දෝෂ සහිත තොරතුරු නැවත සකස් කොට ඉදිරිපත් කිරීමකි. මෙම වාර්තා කිසිවක් ලුතිනන් ජෙනරාල් සිල්වා මහතා වැරදිකරු බව තහවුරු කිරීමට තරම් ප්‍රමාණවත් නොවන බව ඔහු තවදුරටත් පැවසීය. විශේෂයෙන්ම ගැටුමේ අවසාන අදියරයන් සම්බන්ධයෙන් චෝදනා විභාග කළ දේශීය ක්‍රියාදාමයන් වූ උගත් පාඩම් හා ප්‍රතිසංවිධාන කොමිෂන් සභාව (LLRC) මෙන්ම, පරණගම කොමිෂන් සභා වාර්තා තුළින්, පෙර දී කොමිෂන් සභා දෙකම හමුවේ පෞද්ගලිකව සාක්ෂි දුන් වත්මන් හමුදාපතිවරයාගේ ක්‍රියාකලාපයට එරෙහිව ප්‍රමාණවත් සාක්ෂි හමු වී නැත. මෙම කාරණය සම්බන්ධයෙන් එක්සත් ජාතීන්ගේ සංවිධානය විසින් පොදු මහජනතාව වෙත නිකුත් කරන ලද තොරතුරුවල බරපතල විෂමතාවන් පවතින බව ශ්‍රී ලංකාවේ අදහස බව විදේශ කටයුතු ලේකම්වරයා සඳහන් කළේය. සාම සාධක භටයින් සීමා කිරීම පිළිබඳ සාකච්ඡාව පිළිබඳව මුලින්ම ශ්‍රී ලංකා රජයට දැනුම් දුන් අවස්ථාවේ දී ව්‍යංගයෙන් අදහස් කරන ලද ශ්‍රී ලංකා හා එක්සත් ජාතීන්ගේ ඒකාබද්ධ ජාතික මානව හිමිකම් කොමිෂන් සභාව (NHRCSL) මඟින් සාම සාධක හමුදා පරීක්‍ෂා කිරීම ප්‍රමාද වීම පිළිබඳ කිසිදු සඳහනක් එහි නොවීය. එක්සත් ජාතීන්ගේ සාම මෙහෙයුම් දෙපාර්තමේන්තුව සමඟ එළඹි අවබෝධතා ගිවිසුමේ පැහැදිලිව සඳහන් කර ඇති පරිදි, අදාළ පාර්ශ්වයන් අතර සාකච්ඡාවලින් අනතුරුව ගිවිසුම අවසන් කිරීමේ ක්‍රමවේද සඳහා වූ කොන්දේසි සමග එකඟ විය යුතු වන අතර, මෙම අවස්ථාවේදී, එක්සත් ජාතීන්ගේ සංවිධානය සිය වගකීම ඉටු නොකොට ඒකපාර්ශ්වික තීරණයක් ගනිමින් ශ්‍රී ලංකාවට දෝෂාරෝපණයක් ඉදිරිපත් කළ බව පෙන්වා දෙන ලදී. ශ්‍රී ලංකාවේ නිත්‍ය නියෝජිතවරයා එක්සත් ජාතීන්ගේ උප මහලේකම්වරයා සමඟ සිදුකළ සුහද හමුවක දී  මෙම තීරණය දන්වන ලද අතර, එය යෝග්‍ය ක්‍රියාවක් නොවේ. තවදුරටත් කණගාටුවට කරුණක් වන්නේ, එක්සත් ජාතීන්ගේ සංවිධානයේ මහා ලේකම් කාර්යාල‍යේ නියෝජ්‍ය ප්‍රකාශකවරයා මහජනතාව වෙත යාමට පෙර, එක්සත් ජාතීන්ගේ සාම මෙහෙයුම් දෙපාර්තමේන්තුව ශ්‍රී ලංකාව සමඟ කිසිදු සන්නිවේදනයක් සිදු නොකිරීමයි. මීට අමතරව, මෙම ශ්‍රී ලාංකික හමුදා භටයන් වෙනුවට පත් කිරීමට අපේක්ෂා කරන සාම සාධක භට පිරිස් ලබා දෙන රට පිළිබඳ තොරතුරු ලෙබනනයේ ශ්‍රී ලංකා තානාපතිවරයා හට දැනගැනීමට ලැබුණේ, එක්සත් ජාතීන්ගේ සාම මෙහෙයුම් දෙපාර්තමේන්තුව සමඟ වෘත්තීයමය වශයෙන් සන්නිවේදනය කිරීම තුළින් නොව, රාජ්‍යතාන්ත්‍රික පිළිගැනීමේ උත්සවයක දී අදාළ රටේ රාජ්‍යතාන්ත්‍රිකයෙකු වෙතින් ය. ශ්‍රී ලංකා රජය විසින් එක්සත් ජාතීන්ගේ සාම මෙහෙයුම් දෙපාර්තමේන්තුව සමඟ කරන ලද සන්නිවේදනවල දී පෙන්වා දී ඇත්තේ, ලුතිනන් ජෙනරාල් සිල්වා මහතා යුද හමුදාපති ලෙස පත් කිරීම සහ ඒකාබද්ධ ලෙස පූර්ණ පරීක්ෂාවකට ලක් කොට එක්සත් ජාතීන්ගේ සාම සාධක හමුදාව සඳහා නම් කරනු ලබන යුධ හමුදා භටයින්ගේ යෝග්‍යතාවය හා කටයුතු කිරීම අතර කිසිදු සම්බන්ධයක් නොමැති බවයි. එබැවින්, මෙම භටයින්ට පෞද්ගලිකව දඬුවම් පැමිණවීම හරහා එම දණ්ඩණයන් පැනවීම පිළිගත නොහැකිය. තවද, ඔවුන්ගේ පුහුණුව හා අවි ලබාදීමෙන් අනතුරුව වෙන් කර ඇති අදාළ මෙහෙයුම් සඳහා ඔවුන්ව නීත්‍යානුකූලව නොයෙදවීම ද ඔවුන්ගේ සාධාරණ අපේක්ෂාවන් ලබා දීම ප්‍රතික්ෂේප කිරීමකි. ඒ අනුව, ඉහත කී තීරණය ක්‍රියාත්මක කිරීම මඟින් එක්සත් ජාතීන්ගේ සංවිධානය විසින් එහි මානුෂීය පැතිකඩ පිළිබඳව නොසලකා හැර තිබේ. මීට අමතරව, එක්සත් ජාතීන්ගේ සාම මෙහෙයුම් දෙපාර්තමේන්තුව විසින් සිදු කරන ලද ඉහත කී ක්‍රියාව හේතුවෙන් මෙම හඳුනාගත් ශ්‍රී ලාංකික සාම සාධක භටයින්ට ඔවුන්ගේ විශේෂඥ දැනුම ලබා දීම සඳහා වූ අවස්ථාව අහිමි විය. එහි ප්‍රතිඵලය වනුයේ භට පිරිස් ලබා ගන්නා රට අපහසුතාවයට පත් වීම සහ අදාළ සේවා භූමියේ සාම සාධක මෙහෙයුම් අස්ථාවර වීම හා අවදානමට ලක්වීමය. මෙම තීරණය ක්‍රියාත්මක කිරීමේදී, වඩාත් අවදානමට ලක්විය හැකි ඉහළ තර්ජනාත්මක ස්ථානවල දිගටම රැඳවීමට අපේක්ෂා කරමින්, ශ්‍රී ලංකා සාම සාධක භටයින්ට සේවය කිරීමට පහසු එක් ස්ථානයකට ආදේශ නොකිරීමට උත්සාහ දැරීමෙන්, එක්සත් ජාතීන්ගේ සාම මෙහෙයුම් දෙපාර්තමේන්තුව පාරිශුද්ධ වූ කටයුත්තක් දේශපාලනීකරණය කිරීමේ ලක්ෂණ සහිත සැක සහිත පදනමක් මත “වාසි සහගත තෝරා ගැනීමක්” වෙත යොමුවී සිටින බව විදේශ කටයුතු ලේකම් ආර්යසිංහ මහතා පවසා සිටියේය. 1960 වර්ෂයේ සිටම ඉතා දුෂ්කර සේවා භූමි කිහිපයකම අඛණ්ඩව සේවය කරමින්, තුවාල ලැබූවන් ද සහිතව එක්සත් ජාතීන්ගේ සාම සාධක හමුදාවට දිගු කලක් සේවයෙන් දායක වී ඇති රටකට නිසි ගෞරවය දක්වමින්, ශ්‍රී ලංකා රජය විසින් ඉදිරිපත් කරන ලද කරුණු පිළිබඳ සන්දර්භය තුළ, එක්සත් ජාතීන්ගේ සාම මෙහෙයුම් දෙපාර්තමේන්තුව එළඹ සිටින තීරණය නැවත සමාලෝචනය කරන ලෙස විදේශ කටයුතු ලේකම් ආර්යසිංහ මහතා ශ්‍රී ලංකා රජය වෙනුවෙන් ඉල්ලා සිටියේය. එක්සත් ජාතීන්ගේ ශ්‍රී ලංකා නිත්‍ය නියෝජිත, තානාපති ක්ෂෙනුකා සෙනෙවිරත්න මැතිනිය, එක්සත් ජාතීන්ගේ ශ්‍රී ලංකා නිත්‍ය දූතමණ්ඩලයේ හමුදා උපදේශක විජේන්ද්‍රලාල් ගුණතිලක මහතා සහ තවත් ජ්‍යේෂ්ඨ නිලධාරීහු පිරිසක් විදේශ කටයුතු ලේකම්වරයා සමඟ එක්වූහ. එක්සත් ජාතීන්ගේ සාම සාධක මෙහෙයුම් පිළිබඳ හමුදාමය උපදේශක ලුතිනන් ජෙනරාල් කාලෝස් හම්බ්‍රෙටෝ ලොයිටි, මහලේකම්වරයාගේ නියෝජිත සහ බෙල්ග්‍රේඩ්හි එක්සත් ජාතීන්ගේ කාර්යාලයේ ප්‍රධානී පීටර් ඩියු සහ උප මහලේකම් කාර්යාලයේ ප්‍රධානී මාකෝ බියන්චිනි යන මහත්වරු උප මහලේකම්වරයාට සහාය වූහ."
    },
    {
        "content": "දිවයිනේ බොහෝ ප්‍රදේශවල සවස් කාලයේ ගිගුරුම් සහිත වැසි ඇතිවීමේ හැකියාව ඉහල මට්ටමක පවතින බව කාලගුණ විද්‍යා දෙපාර්තමේන්තුව නිවේදනයක් නිකුත් කරමින් සඳහන් කරයි. දිවයිනේ බොහෝ ප්‍රදේශවල සවස 2.00 න් පමණ පසුව වැසි හෝ ගිගුරුම් සහිත වැසි ඇත වන බව එම දෙපාර්තමේන්තුව පෙන්වා දෙයි. දකුණු සහ ඌව පළාත්වලත් අම්පාර සහ මඩකලපුව දිස්ත්‍රික්කවලත් උදෑසන කාලයේදී ද වැසි හෝ ගිගුරුම් සහිත වැසි ඇති වේ. දකුණු, සබරගමුව සහ බස්නාහිර පළාත්වල ඇතැම් ස්ථානවලට මි.මී. 75 ක පමණ තරමක් තද වර්ෂාපතනයන් ඇති විය හැක. මධ්‍යම, ඌව, උතුරු-මැද සහ වයඹ පළාත්වල ඇතැම් ස්ථානවලට මි.මී. 50 ක පමණ තරමක් තද වර්ෂාපතනයන් ඇති විය හැකි බව සඳහන්. ගිගුරුම් සහිත වැසි සමග ඇතිවිය හැකි තාවකාලික තද සුළං වලින් සහ අකුණු මඟින් සිදුවන අනතුරු අවම කර ගැනීමට අවශ්‍ය පියවර ගන්නා ලෙස ජනතාවට දන්වයි. මීට අමතරව, කොළඹ සිට ගාල්ල, හම්බන්තොට සහ මඩකලපුව හරහා ත්‍රිකුණාමලය දක්වා වෙරළට ඔබ්බෙන් වන මුහුදු ප්‍රදේශවල වැසි හෝ ගිගුරුම් සහිත වැසි ඇතිවේ. කොළඹ සිට ගාල්ල හරහා හම්බන්තොට දක්වා වන මුහුදු ප්‍රදේශවල තද වැසි ද ඇති විය හැක. දිවයින වටා සෙසු මුහුදු ප්‍රදේශවල සවස් කාලයේ හෝ රාත්‍රී කාලයේ තැනින් තැන වැසි හෝ ගිගුරුම් සහිත වැසි ඇති විය හැක. දිවයින වටා වන මුහුදු ප්‍රදේශවල සුළං නැගෙනහිර දෙසින් හෝ නිශ්චිත දිශාවකින් තොරව හමන අතර සුළගේ වේගය පැ.කි.මී. (15-30) පමණ වේ. ගිගුරුම් සහිත වැසි ඇති වන විට එම මුහුදු ප්‍රදේශවල (පැ.කි.මී. 70-80 දක්වා) තාවකාලිකව තද සුළං ඇති විය හැකි අතර එවිට එම මුහුදු ප්‍රදේශ තාවකාලිකව ඉතා රළු විය හැක."
    },
    {
        "content": "බි්‍රතාන්‍ය පාලනයට එරෙහිව 1818 දී දියත්කළ පළමු නිදහස් සටන යළි ආවර්ජනය කරමින් සම්පාදිත “1818 පළමු නිදහස් සටන හා අස්ගිරි මහා විහාරය” ශාස්ත්‍රීය ග්‍රන්ථය එළිදැක්වීම ජනාධිපති ගරු මෛත්‍රීපාල සිරිසේන මැතිතුමාගේ සහභාගිත්වයෙන් අද (30) ප.ව 03.00 ට මහනුවර අස්ගිරිය පිරිවෙන් විහාරස්ථානයේ දී සිදුකෙරේ. පළමු නිදහස් විමුක්ති සටනෙහි වැදගත්කම සහ එම නිදහස් සටනට අස්ගිරි මහා විහාර පාර්ශ්වීය ස්වාමීන් වහන්සේලා විසින් ලබාදුන් දායකත්වය ඇසුරින් සම්පාදනය කර ඇති මෙම ග්‍රන්ථයේ සංස්කාරකවරුන් ලෙස ශාස්ත්‍රපති පූජ්‍ය ඇටිපොළ මහින්ද හිමි, දර්ශනපති පූජ්‍ය කැටකුඹුරේ ධම්මාරාම හිමි, රාජකීය පණ්ඩිත පූජ්‍ය ඇහැලේපොළ මහින්ද හිමි සහ ආචාර්ය අජිත් තල්වත්ත මහතා කටයුතු කර තිබේ.  පළමු නිදහස් සටන පිළිබඳ නව පර්යේෂණයන්ගෙන් සොයා ගත් දැනුම පදනම් කරගෙන නිදහස් සටන හා සම්බන්ධ සියලු අංශ ඇතුළත්වන පරිදි මෙම ග්‍රන්ථය සම්පාදනය කර ඇති අතර එය ජාතික හා ශාසනික වශයෙන් වැදගත් ප්‍රයත්නයක් ලෙස ද හැඳින්විය හැක. තීරණාත්මක අවස්ථාවන්හි දී අස්ගිරි මහා විහාරය නිසි තීරණ ගැනීමට කැප වූ පූජ්‍යස්ථානයක් වන අතර ඉංග්‍රීසි අධිරාජ්‍යවාදීන්ට එරෙහි ව ස්වදේශික චින්තනයේ පළමු ක්‍රියාත්මක වීම සිදු කළේ ද එවක අස්ගිරි පාර්ශ්වයේ අනුනායක ධුරය හෙබවූ පූජ්‍ය වාරියපොළ ශ්‍රී සුමංගල නායක ස්වාමීන් වහන්සේ විසිනි."
    },
    {
        "content": "වැටුප් විෂමතා සම්බන්ධයෙන් වර්ජයේ නිරත වන වෘත්ති සමිති සමඟ අමාත්‍ය අනු කමිටු රැස්විමක් අද(30) දින මුදල් අමාත්‍යාංශයේ දි පැවැත්විමට නියමිතය. වර්ජනයේ නිරත වන සියලු ම වෘත්තිය සමිති හා අමාත්‍ය අනු කමිටු රැස්විමට සභාගිවිමට නියමිතය.මේ වන විට දුම්රිය වෘත්තිය සමිති කිහිපයක් පසුගිය බදාදා(26) සිට ආරම්භ කර ඇති මෙම වැඩ වර්ජනය අද (30)දිනත් ක්‍රියාත්මක වේ. මේ අතර ,රජයේ විධායක නිලධාරි සංගමය,පරිපාලන නිලධාරි සංගමය හා ගුරු විදුහල්පති සංගමය ද මේ වන විට වෘත්තිය අරගලවල නිරතවමිනි සිටිති. දැනට පවතින වැඩවර්ජන සම්බන්ධයෙන්, ජනාධිපති මෛත්‍රිපාල සිරිසේන මහතාගේ ප්‍රධානත්වයෙන් පසුගියදා රැස් වු විශේෂ  අමාත්‍ය මණ්ඩල  රැස්විමේ දි   මේ පිළිබඳ සොයා බැලිම සඳහා මෙම අමාත්‍ය අනුකමිටුව පත් කරනු ලැබිය."
    },
    {
        "content": "පහ ශ්‍රේණි ශිෂ්‍යත්ව විභාගයෙන් කඩඉම් ලකුණ ඉක්මවූ තවත් සිසුන් 5,000කට ශිෂ්‍යාධාර ලබාදීමට අදාළ කැබිනට් මණ්ඩල යෝජනාවට මේ වනවිට අනුමැතිය හිමි ව තිබේ. මෙසේ ශිෂ්‍යාධාර ලබාදීමේ සිසුන් සංඛ්‍යාව වැඩි වී ඇත්තේ වසර 11කට පසුව වීම ද  විශේෂත්වයකි.  මෙතෙක් එම ශිෂ්‍යාධාර සිසුන් 15,000කට පමණක් හිමි වූ අතර, 2019-08-13 දින අධ්‍යාපන අමාත්‍ය, නීතීඥ අකිල විරාජ් කාරියවසම් මහතා විසින් කැබිනට් මණ්ඩලය වෙත මේ සම්බන්ධයෙන් ඉදිරිපත් කරන ලද අමාත්‍ය මණ්ඩල සටහනකට අනුව, අරමුදල් ලබාදෙන සිසුන් සංඛ්‍යාව 20,000 දක්වා ඉහළ නැංවීමට අනුමැතිය හිමි වී ඇත. ඒ අනුව, 6 ශ්‍රේණියේ සිට 13 ශ්‍රේණිය දක්වා ම මෙම ශිෂ්‍යාධාර මුදල අදාළ සිසුන් වෙත හිමි වන අතර නිදහස් අධ්‍යාපන අවස්ථා තවදුරටත් පුළුල් කරමින් ආර්ථික දුෂ්කරතා සහිත සිසුන්ගේ ඉගෙනුම් ක්‍රියාවලිය ශක්තිමත් කරලීමට මෙමගින් මහත් පිටුබලයක් සැලසෙයි.  මෙහි විශේෂත්වයක් වන්නේ පහ ශ්‍රේණි ශිෂ්‍යත්ව විභාගයට පෙනී සිටින,  විශේෂ අවශ්‍යතා සහිත දරුවන්ට ද මෙම ශිෂ්‍යාධාර අරමුදල් ලබා ගැනීමට අවස්ථාවක් සම්පාදනය කොට තිබීමයි. එනම්, ශිෂ්‍යාධාර ලබාදීමට නියමිත සිසුන් 20,000 අතරින් සිසුන් 250ක් තෝරාගැනෙනුයේ, විශේෂ අවශ්‍යතා සහිත දරුවන්ගෙනි. රටේ සියලු දරුවන්ට ගුණාත්මක අධ්‍යාපන අවස්ථා ලබාදීම වෙනුවෙන් රජය විවිධ පියවර රැසක් ක්‍රියාවට නංවා ඇති අතර, ශිෂ්‍යාධාර අරමුදල් ලබාදෙන ශිෂ්‍ය සංඛ්‍යාව  ඉහළ නැංවීම මෙන්ම ශිෂ්‍යාධාර දීමනාව රුපියල් 500/- සිට 750 දක්වා ඉහළ නැංවීමට ද පියවර ගෙන ඇත. ඉහළ නංවන ලද මෙම ශිෂ්‍යාධාර දීමනාව 2019 ජනවාරි මස පළමුවෙනිදා සිට ගෙවීමට අනුමැතිය හිමි වී ඇති අතර ඒ අනුව ජනවාරි මස සිට නියමිත හිඟ මුදල් ගෙවීමට අවශ්‍ය අමතර ප්‍රතිපාදන ලෙස රජය රුපියල් මිලියන 300ක් වෙන්කර ඇත.                පසුගිය වර්ෂවල දී සිදුවූයේ  ශිෂ්‍යත්ව කඩඉම් ලකුණු ඉක්මවූවන්ගේ දෙමව්පිය ,භාරකරුගේ මාසික ආදායම් සීමාව රු 4,500 නොඉක්මවන අවස්ථාවල දී අදාළ ශිෂ්‍යාධාර අරමුදල ලබාදීමයි. එහෙත්, ‍2019-‍09-11 දින හිමි වූ කැබිනට් අනුමැතිය අනුව, එම ආදායම් සීමාව රු 15,000/- ලෙස සංශෝධනය කර ඇත. එමෙන් ම, 2019 වර්ෂයෙන් පසු එළඹෙන  ඉදිරි වර්ෂවල දී ශිෂ්‍යාධාර ලබාදිමේ දී දෙමව්පියන්ගේ හෝ භාරකරුවන්ගේ මාසික ආදායම් සීමාව තීරණය කිරීමේ බලය ද , අධ්‍යාපන ලේකම්වරයාට මෙම කැබිනට් පත්‍රිකාව මගින් හිමි වී ඇත."
    },
    {
        "content": "පාර්ලිමේන්තු රැස්වීම් වාර්තාකරණයේ යෙදෙන ජනමාධ්‍යවේදීන්ගේ පහසුව සදහා සම්පුර්ණයෙන්ම නවීකරණය කරන ලද පාර්ලිමේන්තු මාධ්‍ය මධ්‍යස්ථානය කථානායක කරු ජයසුරීය මහතාගේ ප්‍රධානත්වයෙන් අද පෙරවරු 10.30 ට විවෘත කෙරේ. අංගසම්පුර්ණ ගුවන්විදුලි හා රූපවාහිනි මැදිරියක්ද මෙම නවිකරණය කරන ලද මාධ්‍ය මධ්‍යස්ථානයට ඇතුළත්වෙයි. ඊට අමතරව තම ආසනයේ සිටම පාර්ලිමේන්තු රැස්වීම් සහ කමිටු රැස්වීම් ආවරණය කිරීමේ පහසුකම් මාධ්‍යවේදීන්ට සලසා තිබේ. නියෝජ්‍ය කථානායක ආනන්ද කුමාරසිරි. නියෝජ්‍ය කාරක සභා සභාපති සෙල්වම් අඩයිකලනාදන් හා පාර්ලිමේන්තු මහලේකම් ධම්මික දිසානායක යන මහත්වරු ඇතුඵ පිරිසක් මෙම අවස්ථාවට එක්වෙති."
    },
    {
        "content": "2019 ජනාධිපතිවරණය සඳහා තැපැල් ඡන්ද අයදුම්පත් යොමු කිරිමට දි තිබු කාලය අදින් අවසන් වේ .මැතිවරණ රාජකාරි සඳහා නිරතවිමට අපේක්ෂා කරන රාජ්‍ය සේවයකයින්ට මෙය වලංගු වේ.එමෙන් ම මෙම කාලසිමාව දිර්ඝ කරන්නේ ද නැද්ද යන්න  මෙතෙක් තීරණ කර නොමැති බව මැතිවරණ කොමසම පවසයි. 2019 ජනාධිපතිවරණයේ තැපැල් ඡන්ද සළකුණු කිරිම ඔක්තෝබර් මස 30 -31 යන දෙදින තුළ සිදු කිරිමට නියමිතයි."
    },
    {
        "content": "දුම්රිය වර්ජනය හේතුවෙන් පිටකොටුව මධ්‍යම බස් නැවතුම්පොළේ සිට පිටපළාත් ධාවනය සඳහා අතිරේක බස් රථ 50කට අධික සංඛ්‍යාවක් යොදවා ඇති බව පිටකොටුව මධ්‍යම බස් නැවතුම්පොළ සහකාර ධාවන කළමණාකාර එම්.කීර්තිරත්න මහතා රජයේ නිල වෙබ් අඩවියෙන් සිදු කරන ලද විමසුමක දි පැවසුවේ ය. වැඩිදුරටත් අදහස් දැක් වු ඒ මහතා ප්‍රකාශ කලේ,විශේෂයෙන් කුරුණෑගල,ගාල්ල,මාතර තංගල්ල,අලුත්ගම හා මොරටුව යන ඩිපෝ වලින් වැඩි පුර බස්රථ ධාවනය සඳහා යොදා ඇති බවයි. කෙසේ වුවද,පවතින අවශ්‍යතාවය මත මෙම බස්රථ ධාවනය වෙනස් විය හැකි බව ද එම්.කීර්ති රත්න මහතා පැවසීය."
    },
    {
        "content": "පාසල් පද්ධතියේ ගුණාත්මකභාවය පවත්වා ගෙනයාම වෙනුවෙන් සුදුසුකම් සහිත විශිෂ්ට නායකත්ව හා කළමනාකරණ හැකියාවන්ගෙන් යුත් විදුහල්පතිවරුන්ගේ දායකත්වය ලබාගැනීම පිණිස අධ්‍යාපන අමාත්‍ය, නීතීඥ අකිල විරාජ් කාරියවසම් මැතිතුමන්ගේ උපදෙස්  පරිදි ශ්‍රී ලංකා විදුහල්පති සේවයේ තුන්වැනි ශ්‍රේණියට නවක විදුහල්පතිවරුන් 1858ක් බඳවාගැනීමට පසුගිය දා පියවර ගනු ලැබූ අතර, එම විදුහල්පතිවරුන් සේවාරම්භක පුහුණුව යොමු කිරීම ඔක්තෝබර් 02 සිට ආරම්භ කිරීමට කටයුතු යොදා ඇත. 2019-10-02 සිට 2019-01-13 දින දක්වා පැවැත්වෙන මෙම සේවාරම්භක පුහුණුව  අදියර හතරකින් ක්‍රියාවට නැංවෙන අතර, ඒ අනුව, පළමු අදියර යටතේ මෙම ශ්‍රේණිධාරී විදුහල්පතිවරුන් පුහුණුව සඳහා ලියාපදිංචි කරගැනීම මහරගම ජාතික අධ්‍යාපන විද්‍යාපීඨයේ සහ මහරගම මධ්‍ය මහා විද්‍යාලයේ දී අධ්‍යාපන ලේකම් එම් එන් රණසිංහ මහතාගේ ප්‍රධානත්වයෙන් එදින සිදුකෙරේ. මෙම විදුහල්පතිවරුන් කලාප අධ්‍යාපන කාර්යාල තුළ එක් දින පුහුණුවකට ද යොමු කෙරෙන අතර, දෙවැනි අදියරේ දී පළාත් සමායෝජකයින්ගේ සම්බන්ධීකරණයෙන් පාසල් වෙත අනුයුක්ත කර සති දෙකක පුහුණුවක් ලබාදීමට ද, තෙවැනි අදියරේ දී  පළාත් පුහුණු මධ්‍යස්ථාන තුළ සති දෙකක නේවාසික පුහුණුවක් ලබාදීමට ද, සිවුවැනි අදියරේ දී වැඩ කරන දින හතක නේවාසික නොවන පුහුණුවකට ද මෙම විදුහල්පතිවරුන් යොමු කෙරේ. රටේ දරුවන්ගේ අධ්‍යාපන අයිතීන් සුරක්ෂිත කිරීම වෙනුවෙන් ගනු ලබන තීන්දු තීරණ කුමන හේතුවක් නිසාවත් කල් නොදමා ක්‍රියාවට නැංවිය යුතු බව ද, සැප්තැම්බර් මාසයේ දී අධ්‍යාපන පද්ධතියට බඳවාගත් මෙම ශ්‍රේණිධාරී විදුහල්පතිවරුන් ද ඉතා ඉක්මණින් පාසල් පද්ධතිය වෙත යොමු කිරීමට පියවර ගන්නා ලෙස තමා නිලධාරීන් වෙත උපදෙස් ලබාදෙනු ලැබුවේ ඒ නිසා බව ද අධ්‍යාපන අමාත්‍ය, නීතීඥ  අකිල විරාජ් කාරියවසම් මහතා සඳහන් කළේය.             සේවාරම්භක පුහුණුව ලබා පාසල් පද්ධතියට අලුතින් එක්වන මෙම ශ්‍රේණිධාරී විදුහල්පතිවරුන් 1858ත් සමඟ 2015 වසරේ සිට මේ දක්වා මෑතකාලීන ව අධ්‍යාපන පද්ධතිය වෙත බඳවාගත් ශ්‍රේණිධාරී විදුහල්පතිවරුන් සංඛ්‍යාව 5759 දක්වා ඉහළ නැංවෙයි."
    },
    {
        "content": "වැඩවර්ජනය හමුවේ වුවද අද (30) පෙරවරුවේ කාර්යාල දුම්රිය 10ක් ධාවනයයට එක් කල බව ප්‍රවාහන රාජ්‍ය ඇමති අශෝක අබේසිංහ මහතා පවසයි. අද පෙරවරුවේ,මහව හන්දිය,කුරුණෑගල,හලාවත,ගාල්ල,මහනුවර ,රඹුක්කන, හා අවිස්සාවේල්ල සිට දුම්රිය 6ක් කොළඔ කොටුව බලා ධාවනය විය. විශ්‍රාමික දුම්රිය ස්ථානාධිපතවරුන්  20 කට වැඩි පිරිසක් දෛනික වැටුප් පදනම මත  මේ වන විට සේවයට එක් වි ඇති බව පැවසු අමාත්‍යවරයා සියලු ම දුම්රිය ස්ථාන ආශ්‍රිතව විශේෂ බස්රථ සේවාවක් ද ක්‍රියාත්මක කිරිමට උපදෙස් දි ඇති බව සඳහන් කලේය."
    },
    {
        "content": "ජාත්‍යන්තර ළමා දිනය අදට(01) යෙදී ඇත. ඒ නිමිත්තෙන් පැවැත්වෙන ජාතික උත්සවය අද(01) උදේ10.00ට ජනාධිපති මෛත්‍රිපාල සිරිසේන මැතිතුමාගේ ප්‍රධානත්වයෙන් මාතලේ එඩ්වඩ් සිල්වා ක්‍රිඩාංගනයේදී පැවැත්වේ. 'සුමිතුරු දැයකින් දිනවමු දරුවන්'මෙවර ජාත්‍යන්තර ළමා දින ජාතික උත්සවයේ තේමාව වේ. කාන්තා හා ළමා කටයුතු සහ වියළි කලාප සංවර්ධන ඇමතිනී චන්ද්‍රානි බණ්ඩාර මහත්මියගේ සහභාගිත්වයෙන් පැවැත්වෙන මෙම ජාතික උත්සවයේදී ජාත්‍යන්තර ළමා දීනය වෙනුවෙන් සමරු මුද්දරයක් නිකුත්කිරීම,සමරු කලාපය එළීදැක්වීම,විකල්ප රැකවරණ ප්‍රතිපත්තිය ප්‍රකාශයට පත් කිරීම,මුල්ළමාවිය රැකවරණය සහ සංවර්ධනය පිළිබඳ ජාතික ප්‍රතිපත්තිය එළිදැක්වීම,ශාරීරිකව හෝ අවමානාත්මක ලෙස දඬුවම් නොමැතිව දරුවන් ධනාත්මකව හදාවඩා ගැනීමේ අත්පොත පිළිගැන්වීම සිදු කෙරේ. ජාත්‍යන්තර ළමා දිනය පිළිබඳව දරුවන්ගේ සිතිවිලි ඉදිරිපත් කිරීම,'දරුවන් සුරකිමු-ජාතික  භාරකාර අරමුදල 'නිලවශයෙන් ප්‍රකාශයට පත් කිරීම,විශේෂ දක්ෂතා ඇති දරුවන්ඇගැයීමට ලක් කිරීම,ජාත්‍යන්තර ළමා දිනය වෙනුවෙන් නිකුත්කරනු  ලැබු  මුද්දරය නිර්මාණය සඳහා පැවැත්වූ චිත්‍ර තරගයේ ජයග්‍රාහිකාව සඳහාත්, ජාත්‍යන්තර ළමා දින අන්තර්ජාල චිත්‍ර තරගයේ ත්‍යාග හා සහතික පත් ලබා දීම මෙහිදී සිදු කෙරෙනු ඇත"
    },
    {
        "content": "ඉදිරි ජනාධිපතිවරණය සඳහා අද (30) දිනයේදී අපේක්ෂකයින් සිව්දෙනෙක් ඇප තැන්පත් කරනු ලැබූ බව මැතිවරණ මහ ලේකම් කාර්යාලය නිවේදනයක් නිකුත් කරමින් සඳහන් කරයි. ඒ අනුව මේ දක්වා ජනාධිපතිවරණය සඳහා ඇප තැන්පත් කරනු ලැබූ මුළු අපේක්ෂකයින් සංඛ්‍යාව 13 ක් වන බවයි  මැතිවරණ මහ ලේකම් කාර්යාලය සඳහන් කරයි. මේ දක්වා පිළිගත් දේශපාලන පක්ෂ 09 ක් සහ ස්වාධින අපේක්ෂකයින් 04 දෙනෙකු ජනාධිපතිවරණය සඳහා ඇප මුදල් තැන්පත් කර ඇත."
    },
    {
        "content": "බ්‍රිතාන්‍ය පාලනයට එරෙහි ව 1818 දී දියත් කළ පළමු නිදහස් සටන යළි ආවර්ජනය කරමින් සම්පාදිත ”අස්ගිරි මහා විහාරය සහ 1818 පළමු නිදහස් සටන” ශාස්ත‍්‍රීය ග‍්‍රන්ථය එළිදැක්වීමේ උත්සවය ජනාධිපති ගරු මෛත‍්‍රීපාල සිරිසේන මැතිතුමාගේ සහභාගිත්වයෙන් අද (30)පස්වරුවේ මහනුවර අස්ගිරිය පිරිවෙන් විහාරස්ථානයේ දී පැවැත්විණි. පළමු විමුක්ති සටනෙහි වැදගත්කම සහ එම නිදහස් සටනට අස්ගිරි මහා විහාර පාර්ශ්වීය ස්වාමීන් වහන්සේලා විසින් ලබාදුන් දායකත්වය ඇසුරින් සම්පාදනය කර ඇති මෙම ග‍්‍රන්ථයේ සංස්කාරකවරුන් ලෙස ශාස්ත‍්‍රපති පූජ්‍ය ඇටිපොළ මහින්ද හිමි, දර්ශනපති පූජ්‍ය කැටකුඹුරේ ධම්මාරාම හිමි, රාජකීය පණ්ඩිත පූජ්‍ය ඇහැලේපොළ මහින්ද හිමි සහ ආචාර්ය අජිත් තල්වත්ත මහතා කටයුතු කර තිබේ. පළමු නිදහස් සටන පිළිබ`ද ඓතිහාසික මූලාශ‍්‍ර ඇසුරින් සොයා ගත් දැනුම පදනම් කරගෙන නිදහස් සටන හා සම්බන්ධ සියලූ අංශ ඇතුළත් වන පරිදි මෙම ග‍්‍රන්ථය සම්පාදනය කර ඇති අතර එය ජාතික හා ශාසනික වශයෙන් වැදගත් ප‍්‍රයත්නයක් ලෙස ද හැඳින්විය හැක. තීරණාත්මක අවස්ථාවන්හි දී අස්ගිරි මහා විහාරය නිසි තීරණ ගැනීමට කැප වූ පූජ්‍යස්ථානයක් වන අතර ඉංග‍්‍රීසි අධිරාජ්‍යවාදීන්ට එරෙහි ව ස්වදේශික චින්තනයේ පළමු ක‍්‍රියාත්මක වීම සිදු කළේ ද එවක අස්ගිරි පාර්ශ්වයේ අනුනායක ධුරය හෙබවූ පූජ්‍ය වාරියපොළ ශ‍්‍රී සුමංගල නායක ස්වාමීන් වහන්සේ විසිනි. අද පස්වරුවේ අස්ගිරි මහා විහාරය වෙත ගිය ජනාධිපතිතුමා පළමුව ආගමික වතාවත්වල නිරත ව ආශිර්වාද ලබා ගත් අතර අනතුරුව අස්ගිරි පාර්ශ්වයේ මහානායක පූජ්‍ය වරකාගොඩ ශ‍්‍රී ඥානරතන නායක ස්වාමින් වහන්සේ බැහැ දැක උන්වහන්සේගේ සුව දුක් විමසීය. ඉන් අනතුරුව ග‍්‍රන්ථය එළිදැක්වීමේ අවස්ථාවට එක් වූ අතර පළමු නිදහස් සටනේ සිට මේ දක්වා අප රටේ භෞමික අඛණ්ඩතාව හා ස්වෛරිත්වය වෙනුවෙන් ජීවිත පරිත්‍යාග කළ සියලූ විරෝධාර රණවිරුවන් සිහි කිරීමෙන් අනතුරුව උත්සව සභාවේ කටයුතු ආරම්භ කෙරිණි. උත්සවයේ මුලසුන දේශනාව අස්ගිරි පාර්ශ්වයේ මහානායක පූජ්‍ය වරකාගොඩ ශ‍්‍රී ඥානරතන නායක ස්වාමින් වහන්සේ විසින් සිදු කළ අතර, පේරාදෙණිය විශ්වවිද්‍යාලයේ ඉතිහාස අධ්‍යයන අංශයේ ජ්‍යෙෂ්ඨ මහාචාර්ය මහින්ද සෝමතිලක මහතා උත්සවයේ විශේෂ දේශනය සිදු කරන ලදී. අස්ගිරි මහානායක ස්වාමින්වහන්සේ විසින් ජනාධිපතිතුමා වෙත විශේෂ සිහිවටන තිළිණයක් ද පිළිගැන්වීය. මල්වතු පාර්ශ්වයේ අනුනායක ආචාර්ය පූජ්‍ය නියංගොඩ විජිතසිරි අනුනායක ස්වාමින් වහන්සේ සහ අස්ගිරි පාර්ශ්වයේ අනුනායක දර්ශනපති පූජ්‍ය ආණමඩුවේ ශ‍්‍රී ධම්මදස්සි අනුනායක ස්වාමින් වහන්සේ ප‍්‍රමුඛ මහා සංඝරත්නය ද, අමාත්‍ය ලක්ෂ්මන් කිරිඇල්ල, පාර්ලිමේන්නු මන්ත්‍රී විජයදාස රාජපක්ෂ, මධ්‍යම පළාත් ආණ්ඩුකාර රජිත කිර්ති තෙන්නකෝන්, උතුරු මැද පළාත් ආණ්ඩුකාර සරත් ඒකනායක යන මහත්වරුන් ප‍්‍රමුඛ ගිහි පැවිදි පිරිසක් මෙම අවස්ථාවට එක් ව සිටියහ."
    },
    {
        "content": "45 වන ජාතික මහා ක්‍රීඩා උළෙල ඔක්තෝබර් මස 24 වැනිදා සිට 27වැනිදා දක්වා බදුල්ල වින්සන්ට් ඩයස් ක්‍රීඩාංගණයේදී පැවැත්වෙන බව විදුලි සංදේශ , විදේශ රැකියා හා ක්‍රීඩා අමාත්‍යංශයේ ලේකම් චූලානන්ද පෙරේරා මහතා ප්‍රකාශ කළේය. ජාතික මහා ක්‍රීඩා උලෙළ පිළිබඳව ඊයේ (16) කොළඹ පැවති මාධ‍්‍ය  හමුවකට එක්වෙමින් මේ බව පැවසූ  ලේකම්වරයා,  ක්‍රීඩා උළෙල කොළඹ දී පවත්වනවාට වඩා, වැඩි පිරිවැයක් වැය වුව ද බදුල්ල නගරයේදී එය පැවැත් වීම ගම්බද ජනතාවගේ ක්‍රීඩා කුසලතාවන් ඔප්නැංවීමට විශාල අනුබලයක් වන බවයි.  එසේම ග්‍රාමීය පළාත්වලට ක්‍රීඩාව ගෙනයෑමේ  සහ එම පළාත් වල යටිතල පහසුකම් දියුණු කිරීමට මෙන්ම එම ප්‍රදේශවල ජනතාවගේ ක්‍රීඩාව පිළිබඳ රුචිකත්වය වර්ධනය කිරීම මෙහි අරමුණ වේ. තරඟාවලිය සඳහා සියළු පළාත් නියෝජනය කරමින් ක්‍රීඩක ක්‍රීඩිකාවන්  2100ක් සහභාගී වීමට නියමිත අතර ක්‍රීඩා උලෙළේ තරඟ ඉසව් ගණනාවක් මේ වන විටත් අවසන් කර ඇත. ක්‍රීඩා උළෙලේ ආරම්භය සහ සමාප්ති උළෙල ජනාධිපති මෛත්‍රීපාල සිරිසේන මහතාගේ සහ අග්‍රාමාත්‍ය රනිල් වික්‍රමසිංහ මහතාගේ ප්‍රධානත්වයෙන් සිදු කිරීමට නියමිතය. පසුගිය වසරට සාපේක්ෂව ක්‍රීඩකයන්ට ලබා දෙන  සියළු පහසුකම් සියයට සියයක් ඉහල දමා ඇති බවත්  ඉදිරියේදී තව දුරටත් එම පහසුකම් වැඩි දියුණු කිරීමට තමා බලාපොරොත්තු වන බවද ක්‍රීඩා ලේකම්වරයා පැවසීය. ක්‍රීඩා උළෙලේ වාර්තා පිහිටුවන ක්‍රීඩක ක්‍රීඩිකාවන් සඳහා ශ්‍රී ලංකා වාර්තාවක් සඳහා රු 100,000ක්ද ක්‍රීඩා උළෙලේ වාර්තාවක් සඳහා රු 50,000 ක්ද මුදල් ත්‍යාග ලබා දීමට නියමිතය. පසුගිය වසරට සාපේක්ෂව  තරඟ ඉසව් සඳහා ජයග්‍රාහකයින්ට ලබා දෙන මුදල් ප්‍රමාණය දෙගුණයකින් වැඩි කර ඇති අතර ඉදිරි වසර වල දී මෙම මුදල් ත්‍යාග තවදුරටත් ඉහළ දැමීමට බලාපොරොත්තුවන බව ලේකම්වරයා පැවසිය. මීට අමතරව දක්ෂතම ක්‍රීඩකයාට සහ ක්‍රීඩිකාවට රු 20,000ක අමතර  මූල්‍යමය ත්‍යාගයක් ලබා දෙන අතර , නව වාර්තාවක සඳහා රු100,000  හිමිවේ.තරඟාවලියට සහභාගී වන සෑම ක්‍රීඩකයෙකුටම රුපියල් 5000ක් වටිනා කට්ටලයක් ලබා දෙයි. ක්‍රීඩා උලෙළේ දක්ෂතම , ක්‍රීඩකයාට සහ ක්‍රීඩිකාවට මෝටර් රථ දෙකක් ප්‍රදානය කෙරෙන අතර ඒ සඳහා ශ්‍රී ලංකා  ක්‍රිකට් ආයතනය අනුග්‍රාහකත්වය ලබා දී තිබේ. මෙලෙස පහසුකම් ලබා දීම තුළින් ක්‍රීඩකයාගේ අනාගතය පිළිබඳ ඔවුන් තුළ සුරක්ෂිතතාවයක් ඇති කරලීම ක්‍රීඩා සංවර්ධන දෙපාර්තමේන්තුවේ අරමුණ බව, මෙම අවස්ථාවට එක් වූ ක්‍රීඩා සංවර්ධන දෙපාර්තමේන්තුවේ අධ්‍යක්ෂ ජනරාල් ධම්මික මුතුගල මහතා පැවසීය. බදුල්ල දිස්ත්‍රික්කය කේන්ද්‍ර කරගනිමින් පැවැත්වෙන මෙම තරඟාවලිය හරහා බදුල්ල නගරයේ විශාල පිබිදීමක් ඇති වන බවත් වීදි නාට්‍ය කණ්ඩායකම් මගින් ශාරීරික යෝග්‍යතාව සදහා ක්‍රීඩාව යොදා ගැනීමේ වැදගත් කම පිළිබදව ජනතාව දැනුම්වත් කිරීමේ වැඩසටහන් ආදී විවිධ වැඩසටහන් ද මෙම දින කිහිපය තුල බදුල්ල නගරයේ ක්‍රියාත්මක කර ඇති බවත් ඒ මහතා වැඩිදුරටත් පැවසීය. ඇතැම් ගෘහස්ථ තරඟාවලි රැසක් සඳහා බස්නාහිර පළාත වැඩි ජයග්‍රහණ ප්‍රමාණයක් හිමිකරගෙන තිබීමත් උතුරු, උතුර මැද පළාත් වල පදක්කම් මට්ටම අතර ඇති විශාල පරතරයක් තිබීම පිළිබඳව මාධ්‍යවේදියෙකු විසින් නැගූ පැනයකට පිළිතුරු දෙමින් ක්‍රීඩා අධ්‍යක්ෂකවරයා පැවසුවේ ප්‍රතිපත්ති සම්පාදකයන් වශයෙන් අප ඒ පිළිබඳව දැඩි අවධානයකින් පසුවන බවත් ක්‍රීඩාවේ උන්නතිය පිළිබඳව කිසිදු දීර්ඝකාලීන සැලස්මක් නොතිබීම  ක්‍රීඩාවේ පවතින මෙම දීර්ඝකාලීන විෂමතාවයට හේතු වී ඇති බවත්ය. මීට විසඳුමක් ලෙස 2028 වසරේ ඔලිම්පික් සිහිනය ජය ගැනීමට Dream to Olympic නමින් දීර්ඝකාලීන වැඩපිළිවෙලක් අධ්‍යාපන අමාත්‍යංශය සමග එක් වී,  ක්‍රීඩා සංවර්ධන දෙපාර්තමේන්තුව මගින් ක්‍රියාවට නංවා ඇති අතර මේ සඳහා දිවයින පුරා සෑම දිස්ත්‍රික්කයක්ම නියෝජනය වන පරිදි පාසල් දරුවන් 1250 ක්  දැනටමත් තෝරා ගෙන තිබේ. ක්‍රීඩා අමාත්‍යංශයේ නිලධාරීහු රැසක්ද මෙම මාධ්‍ය හමුවට එක්ව සිටියහ."
    },
    {
        "content": "පාර්ලිමේන්තු රැස්වීම් වාර්තාකරණයේ යෙදෙන ජනමාධ්‍යවේදීන්ගේ පහසුව සඳහා  නවීකරණය කරන ලද පාර්ලිමේන්තු මාධ්‍ය මධ්‍යස්ථානය, අද(30) උදෑසන කතානායක කරූ ජයසූරිය මහතා අතින් විවෘත විය. මෙම මධ්‍යස්ථානය ඉදිකිරීම් සඳහා මූල්‍ය දායකත්වය ලබා දී ඇත්තේ අන්තර්ජාතික සංවර්ධනය සඳහා වූ එක්සත් ජනපද ආයතනය (USAID) යි. අංගසම්පුර්ණ ගුවන්විදුලි හා රූපවාහිනි මැදිරියක්ද මෙම නවිකරණය කරන ලද මාධ්‍ය මධ්‍යස්ථානයට ඇතුළත් වන අතර තම ආසනයේ සිටම පාර්ලිමේන්තු රැස්වීම් සහ කමිටු රැස්වීම් ආවරණය කිරීමේ පහසුකම්ද මාධ්‍යවේදීන්ට සලසා තිබේ. නීති රීති සම්පාදනය කරන ප්‍රධාන ආයතනය වන පාර්ලිමේන්තුව තුළ මාධ්‍යවේදීන් සඳහා වැඩි ඉඩක් ලබා දීමේ අරමුනින් නවීණ පහසුකම් වලින් සපිරි මෙම නව මාධ්‍ය මධ්‍යස්ථානය ඉදි කල බව මෙහිදී අදහස් දැක් වූ කතානායකවරයා පැහැදිලි කළේය. රාජ්‍ය ගිණුම් කාරක සභාව  සහ පොදු ව්‍යාපාර පිළිබඳ කාරක සභාව මෙන්ම  , ආංශික අධීක්ෂණ  කාරක සභාවන්ද මාධ්‍යයට විවර කිරීමට හැකි වූ බව කී කතානායකවරයා බොහෝ පුද්ගලයන් අද පාර්ලිමේන්තුවේ කටයුතු වඩාත් උනන්දුවෙන් විමසන බවත් ඒ මහතා වැඩිදුරටත් පැවසීය. සිටියේ පාර්ලිමේන්තු අණපනත් ආදියට වෙනම පිටවක් වෙන් කරමින් ඒ සඳහා වැඩි ඉඩක් ලබා දෙන ලෙස මෙහිදී කතානායකවරයා වැඩිදුරටත් ඉල්ලා සිටියේය.  පාර්ලිමේන්තු මහලේකම් ධම්මික දසානායක,පාර්ලිමේන්තුවේ සහකාර ලේකම් කුෂාණී රෝහණධීර මහත්මිය, USAID ආයතනයේ නියෝජිතයන්, රජයේ ප්‍රවෘත්ති අධ්‍යක්ෂ ජනරාල් නාලක කලුවැව  ඇතුළු මාධ්‍ය ආයතන ප්‍රධානීහු  හා පාර්ලිමේන්තු ආවරණ කටයුතු කරන මාධ්‍යවේදීන් රැසක්ද මෙම අවස්ථාවට  සහභාගී වූහ."
    },
    {
        "content": "නිදහස් අධ්‍යාපනය නොයෙකුත් නිර්වචනවලට බඳුන් වෙමින් පවතින මෙම අවස්ථාවේ සැබෑ කන්නන්ගර නිදහස් අධ්‍යාපන ප‍්‍රතිපත්තිය සහ දර්ශනය කුමක් ද යන්න පිළිබඳ සමාජයට නිවැරදි අවබෝධයක් ලබාදීම දැඩි අවශ්‍යතාවයක් ව පවතින බව ජනාධිපතිතුමා පවසයි. ඒ උදෙසා කන්නන්ගර නිදහස් අධ්‍යාපන චින්තනය පිළිබඳ පර්යේෂණ ආයතනයක් කඩිනමින් ස්ථාපිත කළ යුතු බව ද ජනාධිපතිතුමා සඳහන් කළේය. නිදහස් අධ්‍යාපනයේ පියා ලෙස විරුදාවලිය ලත් ශ‍්‍රී ලංකාවේ ප‍්‍රථම අධ්‍යාපන අමාත්‍ය සී.ඩබ්.ඩබ්. කන්නන්ගර මැතිතුමාගේ 50වන ගුණ සමරු උත්සවයට (16) පස්වරුවේ කොළඹ බණ්ඩාරනායක ජාත්‍යන්තර සම්මන්ත‍්‍රණ ශාලාවේ දී එක් වෙමින් ජනාධිපතිතුමා මෙම අදහස් පළ කළේය. මෙහිදී ජනාධිපතිතුමා කියා සිටියේ වසර 50ක් ගත වුව ද කනන්නගර මැතිතුමාගේ ගුණ සමරන්නේ අද දේශපාලනයට එවන් චරිතවල විශාල පුරප්පාඩුවක් පවතින නිසා බවයි. වසර 40කට ආසන්න කාලය මේ රටේ දේශපාලනය තක්කඩින්ගේ සහ චෞරයන්ගේ සිව් දශකයක් බවට පත්ව තිබූ බව සඳහන් කළ ජනාධිපතිතුමා නිදහස් අධ්‍යාපනය, සංවර්ධනය මෙන්ම රටේ අනාගතය පිළිබඳ කතා කරන අද දවසේ පාර්ලිමේන්තුවේ සිටින 225න් 25ක්වත් කන්නන්ගර වැනි චරිත වූවා නම් අද රට බොහෝ ඉදිරියෙන් තිබෙනු ඇති බව ද කියා සිටියේ ය. එබැවින් නිදහස් අධ්‍යාපනය පිළිබඳ කතා කරනවා සේම සී.ඩබ්.ඩබ්. කන්නන්ගර වැනි චරිත කියැවීම නවක දේශපාලනඥයන්ට ඉතා වැදගත් බව ද ජනාධිපතිතුමා පෙන්වා දුන්නේ ය. කැලණිය විශ්වවිද්‍යාලයේ ජාතික විද්‍යුත් ඉගෙනුම් සම්පත් මධ්‍යස්ථානය හා ජනාධිපති කාර්යාලය විසින් සංවිධානය කර තිබූ මෙම උත්සවයේ දී කන්නන්ගර මැතිතුමා විසින් 1945 සම්මත කළ ඓතිහාසික නිදහස් අධ්‍යාපන පනත, මෙන්ම එතුමා විසින් මෙරට දී හා විදේශවලදී කළ කතා හා ලිපි ඇතුළත් “නිදහස් අධ්‍යාපනයේ පුනරාවලෝකනය” ග‍්‍රන්ථය ද ප‍්‍රකාශයට පත් කෙරිණි. “කන්නන්ගර මෙහෙවර හා අනාගත අභියෝග” මැයෙන් මෙහි ප‍්‍රධාන දේශනය කැලණිය විශ්වවිද්‍යාලයේ මහාචාර්ය රෝහණ ලක්ෂ්මන් පියදාස මහතා විසින් සිදු කළේය. කැලණිය විශ්වවිද්‍යාලයේ සිංහල අධ්‍යයන අංශයේ අංශාධිපති පෑලියගොඩ විද්‍යාලංකාර පිරිවෙනේ මහාචාර්ය පූජ්‍ය මල්වානේ චන්ද්‍රරතන නායක ස්වාමින් වහන්සේ සහ ආණ්ඩුකාරවරුන්, මැති ඇමතිවරු ඇතුළු පිරිසක් ද, ජනාධිපති ලේකම් උදය ආර්. සෙනෙවිරත්න මහතා ඇතුළු රාජ්‍ය නිලධාරින් සහ විශ්වවිද්‍යාල උපකුලපතිවරුන්, ආචාර්ය මහාචාර්යවරුන් ඇතුළු විද්වත් පිරිසක් ද, අසිතා බාලසූරිය මහත්මිය ඇතුළු කන්නන්ගර පවුලේ මුණුබුරන්, මිණිබිරියන් ඇතුළු පවුලේ සාමාජිකයන් මෙම අවස්ථාවට එක්ව සිටියහ."
    },
    {
        "content": "නේපාලයේ කත්මණ්ඩ නුවර පැවැත්වෙන 13 වන දකුණු ආසියානු ක්‍රීඩා උලෙළ සඳහා ශ්‍රී ලංකාව නියෝජනය කරමින් ක්‍රීඩක ක්‍රිඩිකාවන් 605ක් සහ තාක්ෂණ නිලධාරින් ඇතුළුව 855ක කණ්ඩායමක් සහභාගී වීමට නියමිත බව ක්‍රිඩා සංවර්ධන දෙපාර්ත්මේන්තුවවේඅධ්‍යක්ෂ ජනරාල් ධම්මික මුතුගල මහතා පවසයි. ඒ මහතා මේ බව පැවසුවේ එළඹෙන දකුණු ආසියානු ක්‍රීඩා උලෙළ පිළිබඳ දැනුම්වත් කිරීම වෙනුවෙන් පසුගියදා (16) කොළඹ පැවති මාධ‍්‍ය හමුවකට එක්වෙමිණි. පුහුණුකරුවන"
    },
    {
        "content": "ජපාන අධිරාජ්‍යයාගේ රාජාභිෂේක මංගල්‍යයට සහභාගී වීමට ජනපති ජපානය බලා පිටත් වෙයි"
    },
    {
        "content": "පොල්පිතිගම කොට්ඨාසයේ පන්සියගම නව පොලිස් ස්ථානය විවෘත කිරීම වයඹ පළාත් ආණ්ඩුකාර පේෂල ජයරත්න මහතාගේ ප්‍රධානත්වයෙන්   සිදු විය. ජනතාවට ප්‍රශස්ත සේවාවක් ලබාදීමේ අරමුණ පෙරදැරිව දිවයින පුරා පොලිස් ස්ථාන 600ක් ඉදිකිරීමේ ව්‍යාපෘතිය යටතේ ශ්‍රී ලංකාවේ 498 වන පොලිස් ස්ථානය ලෙස මෙය ඉදිකෙරිණි. මෙතෙක් ප්‍රදේශයේ ජනතාවට පොලිසියට අදාළ රාජකාරි කටයුතු ඉටුකර ගැනීම සඳහා කි.මි 30කට ආසන්න දුර ප්‍රමාණයක් ගෙවමින් පොල්පිතිගම පොලිස් ස්ථානයට හෝ එවැනිම දුරක් ගෙවමින් ගලේවෙල, වාරියපොළ හා ගොකරැල්ල පොලිස් ස්ථාන වෙත යාමට සිදුව  තිබිණි. එම අඩුපාඩුව සපුරාලමින් නව පොලිස් ස්ථානය ස්ථාපිත කිරීමට පියවර ගැනුණු අතර පාලන අංශය, අපරාධ අංශය, සුළු පැමිණිලි අංශය ඇතුළුව පොලිස් ස්ථානයක තිබිය යුතු සියලුම අංශයන්ගෙන් මෙම නව පොලිස් ස්ථානය සමන්විතය. සමරු ඵලකය නිරාවරණය කර නව පොලිස් ස්ථානය විවෘත කළ ආණ්ඩුකාරවරයා එහි කටයුතු ද නිරික්ෂණය කළේය. ප්‍රදේශයේ මහා සංඝරත්නය ද මෙම අවස්ථාවට වැඩම කර සිටී අතර, වයඹ හා උතුරු මැද පළාත් භාර ජ්‍යෙෂ්ඨ නියෝජ්‍ය පොලිස්පති නන්දන මුණසිංහ, කුරුණෑගල දිසාව භාර නියෝජ්‍ය පොලිස්පති බුද්ධික සිරිවර්ධන, නිකවැරටිය කොට්ඨාසයේ පොලිස් අධිකාරි උපුල් චන්දන අබේසිංහ යන මහත්වරුන් ද පොල්පිතිගම ප්‍රාදේශීය සභාවේ සභාපති, පොල්පිතිගම ප්‍රාදේශීය ලේකම්වරිය ඇතුළු රාජ්‍ය නිලධාරින් සහ ජනාධිපති ජ්‍යෙෂ්ඨ මාධ්‍ය අධ්‍යක්ෂ ධර්මශ්‍රී බණ්ඩාර ඒකනායක මහතා ඇතුළු පිරිසක් මෙම අවස්ථාවට එක්ව සිටියහ."
    },
    {
        "content": "මාධ්‍ය නිදහස උපරිමයෙන් තහවුරු කළ ඉකුත් යුගයේ වැඩිම විවේචනයට ලක් වූ පුද්ගලයා තමා වුවද ඒ කිසිවෙකුට ප‍්‍රතිප‍්‍රහාර සිදුකිරීමට තමා කටයුතු නොකළ අතර එකී මාධ්‍ය නිදහස මේ රටේ තාරණ්‍යය ද උපරිමයෙන් භුක්ති විඳිමින් සිටින බව ජනාධිපතිතුමා පවසයි. තාරණ්‍යය බල ගැන්වීම සහ ඔවුන්ගේ වරප‍්‍රසාද දිනා දීම වෙනුවෙන් තම පාලන කාලය තුළ විශේෂ වැඩකොටසක් ඉටු කළ බව ජනාධිපතිතුමා ප‍්‍රකාශ කළේ  (20) පස්වරුවේ කොළඹ හිල්ටන් හෝටලයේ දී පැවති ජාතික තරුණ ආදර්ශ එක්සත් ජාතින්ගේ සංවිධානයේ තෙවැනි සමුළුව අමතමිනිි. තරුණයන් බලගැන්වීම, අදහස් පුළුල් කිරීම, අවි ආයුධ නොගෙන ප‍්‍රශ්න විසඳන ආකාරය අවබෝධ කරවීමේ අරමුණින් මෙම සමුළුව සංවිධානය කර තිබූ අතර දිවයිනම නියෝජනය වන අයුරින් තරුණ තරුණියන් හාරසියයකට වැඩි පිරිසක් ඊට එක්ව සිටියහ. තරුණ තරුණියන් නැගු ප‍්‍රශ්න කිහිපයකට ද මෙහි දී ජනාධිපතිතුමා විසින් පිළිතුරු ලබා දුන් අතර ජනාධිපතිතුමා පෙන්වා දුන්නේ තරුණයන් දේශපාලනයට පිවිසෙන්නේ නම් ඔවුන් උගතුන් විය යුතු අතරම පරමාදර්ශී චරිත ද විය යුතු බවයි. උගතුන් සිටින රටක ගැටලු අවම වන අතරම, එම රට සංවර්ධනය කරා ගමන් කරන බව පෙන්වා දුන් ජනාධිපතිතුමා එවිට රාජ්‍ය පාලනය ද යහපාලනයක් බවට පත්වන බව කියා සිටියේය. මත්ද්‍රව්‍ය ගැටලුව පිළිබඳව ද මෙහි දී අදහස් දැක්වූ ජනාධිපතිතුමා කියා සිටියේ මත් උවදුරෙන් මේ රටේ තරුණ පරපුර ගලවා ගැනීම සඳහා තමා දැඩි වෙහෙසක් ගෙන කටයුතු කළ බවයි. මත්ද්‍රව්‍ය ජාවාරම්කරුවන්ට මරණීය දණ්ඩනය ලබාදීමට තමා තින්දු කළ ද ඊට එරෙහිව ශ්‍රේෂ්ඨාධිකරණයේ නඩුවක් ගොනු කෙරුණු අතර එම නඩු තීන්දුවට තමාට හිස නැමීමට සිදුවන බවත් යම් හෙයකින් මත්ද්‍රව්‍ය ජාවාරම්කරුවන්ට මරණීය දණ්ඩනය ලබාදීමට පක්ෂව එම නඩු තීන්දුව ලැබුණහොත් තම නිල කාලය අවසන් වීමට පෙර මේ රටේ තාරුණ්‍යය වෙනුවෙන් එක් මත්ද්‍රව්‍ය ජාවාරම්කරුවෙකුට හෝ මරණීය දණ්ඩනය ලබාදීමට කටයුතු කරන බව ද ප‍්‍රකාශ කළේය. කථානායක කරූ ජයසූරිය මහතා ඇතුළු පිරිසක් මෙම අවස්ථාවට එක්ව සිටියහ."
    },
    {
        "content": "ශ්‍රී ලංකා වරලත් මාධ්‍ය වෘත්තීයවේදීන්ගේ ආයතනය පිහිටුවීම පිළිබඳව සකස් කළ වාර්තාව ජනමාධ්‍ය අමාත්‍යවරයාට පිළිගන්වයි."
    },
    {
        "content": "ජනාධිපති ලේකම් උදය ආර්.සෙනෙවිරත්න මහතා විසින් නිකුත් කළ විශේෂ මාධ්‍ය නිවේදනය -2019-10-22"
    },
    {
        "content": "ලෝක සාමය පෙරදැරි කරගත් ලොව බවත් ම සංවිධානය ලෙස සැලකෙන එක්සත් ජාතීන්ගේ සංවිධානයේ 74 වන සංවත්සරය අදට යෙදී තිබේ. අද දින එක්සත් ජාතීනගේ ජාතීන්ගේ දිනය ලෙස සැලකෙන්නේ 1945 වර්ෂයේ ඔක්තෝබර් 24 වන දා එක්සත් ජාතීන්ගේ සංවිධානය නිල වශයෙන් ප්‍රකාශයට පත් කිරිම සනිටුහන් කිරීම සඳහා ය. ලෝක සාමය වෙනුවෙන් ක්‍රියා කරන ලොව එකම, විශාලතම සංවිධානය එක්සත් ජාතීන්ගේ සංවිධානයයි. එක්සත් ජාතීන්ගේ සාම සාධක පිරිවර 120,000ක් පමණ වේ. ඔවුන් මහාද්වීප හතරක් පුරා සාම ක්‍රියාදාමයෙහි යෙදී සිටිති. සාමය හැරුණුවිට, තවත් බොහෝ සහන සේවා, එක්සත් ජාතීන්ගේ සංවිධානයෙන් ලෝකයට සැලසේ. රටවල 75ක ජීවත් වන මිලියන 90ක් පමණ ජනයාගේ කුසගිනි නිවන්නේ මෙම ජගත් සංවිධානයයි. මිලියන 34ක් තරම් වූ සරණාගතයන් පිරිසකගේ ගැටලුවලට විදුසදුම් ඇත්තේ ද මෙම ජගත් සංවිධානයේ ම ය. ලෝක ජනගහනයෙන් 58%කට ප්‍රතිශක්තිකරණ එන්නත් ලබා දීමට හවුල් වීම, එක්සත් ජාතීන්ගේ සංවිධානයෙන් කෙරෙන තවත් වැදගත් කාර්යයකි. එක්සත් ජාතීන්ගේ සංවිධානය ආරම්භ වූයේ දෙවැනි ලෝක යුද්ධය නිම වීමෙන් පසුවයි. එනම් 1945දී. ලෝකය පුරා පවතින ප්‍රචන්ඩත්වය අවම කර සාමය පැතිරවීමේ අරමුණෙන් රටවල් 51ක් එකඟතාවයකට එළැඹි අතර, මේ සංවිධානය ඇති වීමට එමඟින් පදනම වැටිණ. අද වනවිට සංවිධානයේ සාමාජික රාජ්‍ය ගණන 193කි. ජගත් සංවිධානයට අලුතෙන්ම එකතු වුණු සාමාජිකයා දකුණු සුඩානයයි. වතිකානය, කොසෝවෝ රාජ්‍ය සහ තායිවානය එහි සාමාජිකත්වය නොදරණ රාජ්‍ය වේ. එක්සත් ජාතීන්ගේ සංවිධානයට ඒ නම ලැබුණේ, එවක අමෙරිකා එක්සත් ජනපදයේ ජනාධිපතිවරයාව සිටි ෆ්‍රැන්ක්ලීන් ඩී. රූස්වෙල්ට් ය. ඔහු අමෙරිකාවේ 32 වැනි ජනාධිපතිවරයා ය. \"යුනයිටඩ් නේෂන්\" යන නම මේ සංවිධානයට තබමු යැයි රූස්වෙල්ට් පළමුවෙන් ම කියා තිබෙන්නේ, එවක බ්‍රිතාන්‍යයේ අග්‍රාමාත්‍යවරයාව සිටි වින්ස්ටන් චර්චිල්ට ය. \"යුනයිටඩ් නේෂන්\" යන නම සංවිධානයට තබන්නට මේ නායකයන් දෙපළ එකඟ වී තිබේ. එක්සත් ජාතීන්ගේ සංවිධාන මූලස්ථානය තිබෙන්නේ, අමෙරිකා එක්සත් ජනපදයේ නිව් යෝර්ක් නුවර ය. මේ ගොඩනැගිල්ල මීටර 154ක් උසැති ගොඩනැගිල්ලකි. එය මහල් 39කින් සමන්විත ය. ගොඩනැගිල්ල තනා නිම කෙරුණේ 1952 වසරේදී ය. එක්සත් ජාතීන්ගේ සංවිධාන මූලස්ථානයේ ගොඩනැගිලි සැලැස්ම සකසන්නට මුල් වූයේ, බ්‍රසීල ජාතික ඔස්කාර් නීමෙයර් සහ ස්විට්සර්ලන්ත - ප්‍රංශ ජාතික ලී කෝර්බූසියර් යන ගෘහ නිර්මාණ ශිල්පීන් දෙදෙනා ය. ගොඩනැගිලි සංකීර්ණය ඉදි කිරීමට අවශ්‍ය භූමිය මිලදී ගෙන තිබෙන්නේ, විලියම් සෙකොන්ඩොර්ෆ් නමැති ව්‍යාපාරිකයකුගෙනි. ඉඩම මිලදී ගැනීමට මුදල් පරිත්‍යාග කර තිබෙන්නේ ජෝන් ඩී. රොකෆිලර් බව සඳහන් වේ. එක්සත් ජාතීන්ගේ සංවිධානයේ සාමාජිකත්වය ගෙන සිටි රාජ්‍යයක්, එම සාමාජිකත්වයෙන් පළමුවෙන්ම ඉවත් වූයේ නම් ඒ ඉන්දුනීසියාවයි. මේ අර්බුදකාරී තත්ත්වය මතුවූයේ 1965 වසරේදී ය. ඉන්දුනීසියාව, මැලේසියාවත් සමඟ ඇති කරගෙන තිබූ ඝට්ටනවල ප්‍රතිඵලයක් හැටියට, ඉන්දුනීසියාව ජගත් සංවිධානයෙන් ඉවත් වන බව එහි මහා ලේකම්වරයාට දැනුම් දුන්නේ ය. එම දැනුම්දීම කළේ, ඉන්දුනීසියාවේ එකල ජනාධිපතිවරයාව සිටි සුකර්නෝ ය. එසේ වුවත්, ජගත් සංවිධාන සාමාජිකත්වය යළි ලබා ගන්නට ඉන්දුනීසියාව පසුව කටයුතු කළේ ය. ජගත් සංවිධානයේ සාමාජික රාජ්‍ය 193 තුළ භාවිතයට ගැනෙන භාෂා විවිධ ය. එසේ වුවත්, එක්සත් ජාතීන්ගේ සංවිධානය තුළ නිල භාෂා හැටියට භාවිතයට ගැනෙන්නේ, අරාබි, චීන, ඉංග්‍රීසි, ප්‍රංශ, රුසියා සහ ස්පාඤ්ඤ යන භාෂා පමණි. එක්සත් ජාතීන්ගේ සංවිධාන මූලස්ථානයෙහි තැපැල් කාර්යාලයක් පිහිටා ඇත. එහි භාවිතයට ගැනෙන්නේ එම සංවිධානය නිකුත් කළ මුද්දරයි. එක්සත් ජාතීන්ගේ මුද්දර, අමෙරිකානු ඩොලර්, ස්විස් ෆ්‍රෑන්ක් සහ යුරෝ යන මුදල් ඒකක තුනෙන් පමණක් මිලදී ගැනීමට හැකියාවක් පවතී. එක්සත් ජාතීන්ගේ සංවිධානය පළමු මුද්දරය නිකුත් කළේ 1951 වසරේ ඔක්තෝම්බර් 24 වැනිදාට යෙදුණු එක්සත් ජාතීන්ගේ දිනය නිමිති කරගෙන ය. එය, අමෙරිකා ඩොලර් භාවිතයෙන් පමණක් මිලදී ගත හැකි මුද්දරයක් විය. මෙම සංවිධානයේ එතෙක් - මෙතෙක් ඉතිහාසය ගත් විට, එහි මහා සභාවකදී දීර්ඝතම දේශනයක් පවත්වා තිබෙන්නේ 1957 වසරේදී ය. එම දේශනය පවත්වා තිබෙන්නේ වී.කේ. ක්‍රිෂ්ණ මෙනන් නමැති ඉන්දීය දේශපාලනඥයා ය. හෙතෙම පැය 8ක් පුරා සිය දේශනය පවත්වා තිබේ. කතාවට විෂය වී තිබෙන්නේ ඉන්දියාවේ කාශ්මීරය පිළිබඳ ගැටලුව ය. දේශනය ආරම්භ කළ දිනයේදී හෙතෙම නොනවත්වාම පැය 7ක් කථා කළ බව සඳහන් වේ. එදින සිය දේශනය නවත්වා ඇත්තේ, රෝගාතුරුව සභාවෙහිම ඇද වැටීමෙන් පසුව ය. අනතුරුව ඔහු රෝහල් ගත කෙරිණ. පසුදින ක්‍රිෂ්ණ මෙනන්, ජගත් මහා සභාවට නැවත පැමිණ සිටියේ ය. ඔහුට ඔහුගේ කතාවෙහි ඉතිරිය කරගෙන යෑමට එදින අවසරය ලැබිණ. එසේ වුවත් ක්‍රිෂ්ණ මෙනන්ගේ රුධිර පීඩනය පිළිබඳ විමසිලිමත්ව ඔහු පසෙකින් වෛද්‍යවරයෙක් සිටියේ ය. එදින පැයක පමණ කාලයකදී ඔහු සිය කතාව අවසන් කර ඇත. කාශ්මීරය සම්බන්ධයෙන් පකිස්තානයෙන් නැඟුණු සියලු තර්ක, ක්‍රිෂ්ණ මෙනන්ගේ කතාව ඉදිරියේ නිහඬ විය. මේ හේතුවෙන් ඉන්දීය අග්‍රාමාත්‍ය ජවහර්ලාල් නේරුට කාශ්මීරය ඉතා සාර්ථකව පාලනය කරන්නට හැකි වී ඇත. ඝානා ජාතික කොෆී අනන්, 1997 - 2006 කාල සීමාවේදී එක්සත් ජාතීන්ගේ සංවිධානයේ මහා ලේකම්වරයා හැටියට කටයුතු කළේ ය. සාමය ඇති කිරීම ‌මෙන් ම අප්‍රිකාවෙන් එච්.අයි.වී. අතුගා දමන්නට ඔහු මහඟු කාර්යයක් ඉටු කළේ ය. ලෝකයට සාමය උදා කරන්නට වෙහෙස වූවන්ට පිදෙන නොබෙල් සාම ත්‍යාගය, ඔහුටත්, එක්සත් ජාතීන්ගේ සංවිධානයටත් මේ නිසා 2001 වසරේදී පිරිනැමිණ. මේ නොබෙල් සාම ත්‍යාගය ඔහුත් එක්සත් ජාතීන්ගේ සංවිධානයත් අතර සමසේ බෙදී යෑම විශේෂත්වයක් විය. සිය 74 වන සංවත්සරය සමරන එක්සත් ජාතීන්ගේ සංවිධානය සාමය සහ ආරක්ෂාවත්, තිරසාර සංවර්ධනය සහ මානව හිමිකම් ප‍්‍රවර්ධනය කිරීම සඳහාත් කැපවී සිටින ආයතනයකි. දුගීබව නැති කිරීමටත්, අසමානතා අවම කිරීමටත්, සාමකාමී සහ සැවොම අන්තර්ගත ප‍්‍රජාවන් ප‍්‍රවර්ධනය කිරීමටත්, ලෝකය සංරක්ෂණය කිරීමටත් කැපවී සිටින ආයතනයක් ලෙස හඳුනාගත හැකියි. මනෝජා සමරනායක"
    },
    {
        "content": "ප්‍රජාතන්ත්‍රවාදී හරයයන් සහ අගයයන් ආරක්‍ෂා කරමින්, මානව නිදහස හා අයිතිවාසිකම් ඉහළට ඔසවා තබමින් ශ්‍රී ලංකාව තුළ ප්‍රජාතන්ත්‍රවාදය යළි තහවුරු කරලීම සඳහා ගත් කැපවීම අගය කරන බවත්, දිනාගත් ප්‍රජාතන්ත්‍රවාදී නිදහස ආරක්‍ෂා කරලීමේ අභියෝගයට ශ්‍රී ලාංකේය ජනතාව සාර්ථකව මුහුණ දෙනු ඇතැයි අපේක්ෂා කරන බවත් නෙදර්ලන්ත විදේශ අමාත්‍ය ස්ටෙපාන් ඒබ්‍රහම් බ්ලොක් (Hon Stephanus Abraham Blok) මහතා පැවසීය. අරලියගහ මන්දිරයේ දී ශ්‍රී ලංකා අග්‍රාමාත්‍ය රනිල් වික්‍රමසිංහ මහතා හමුවූ අවස්ථාවේ බ්ලොක් මහතා තවදුරටත් පෙන්වා දුන්නේ ශ්‍රී ලංකාවේ ආයෝජනය කිරීමට තම රටේ ව්‍යවසායකයන් කැමැත්තෙන් සිටින බවය. දෙරට අතර පවතින සබඳතා පදනම් කර ගනිමින් විවිධ ක්ෂේත්‍රයන් තුළ සහයෝගීතාව වර්ධනය කරලීමේ අවකාශයන් පිළිබඳව අග්‍රාමාත්‍ය රනිල් වික්‍රමසිංහ මහතා මෙහිදී අදහස් පළ කළේය. නෙදර්ලන්ත ආයෝජන ඔස්සේ මෙරට ක්‍රියාත්මක වන විවිධ ව්‍යාපෘති සම්බන්ධයෙන් ද, වත්මන් ගෝලීය දේශපාලන හා ආර්ථික ප්‍රවණතා පිළිබඳව ද මෙහිදී දීර්ඝ ලෙස සාකච්ඡා කෙරිණි. මෙම අවස්ථාවට අග්‍රාමාත්‍ය ලේකම් සමන් ඒකනායක මහතා සහ නෙදර්ලන්ත විදේශ කටයුතු අමාත්‍යංශයේ නිලධාරීන් පිරිසක් ද එක්වී සිටියහ."
    },
    {
        "content": "ශ්‍රී ලංකා රජය එක්සත් ජාතීන්ගේ පරිසර වැඩසටහන (UNEP) සහ ජාත්‍යන්තර නයිට්‍රජන් කළමනාකරණ පද්ධතිය (INMS) යන ආයතනයන්ගේ සහයෝගයෙන් ශ්‍රී ලංකා පාර්ලිමේන්තුවේ  කථානායක කරු ජයසූරිය මහතාගේ ප්‍රධානත්වයෙන් සහ එක්සත් ජාතීන්ගේ පරිසර වැඩසටහනේ නියෝජ්‍ය විධායක අධ්‍යක්‍ෂිකා ජොයිස් මසූයා මහත්මියගේ සහභාගිත්වයෙන්, 2019 ඔක්තෝබර් 23 සහ 24 යන දෙදින පුරා තිරසර නයිට්‍රජන් කළමනාකරණය පිළිබඳ එක්සත් ජාතීන්ගේ ගෝලීය වැඩසටහන ශ්‍රී ලංකාවේ දී දියත් කිරීම අද (23) BMICH හි දී ඇරඹිනි. ශ්‍රී ලංකාව අනෙකුත් නියෝජිත රටවල් සහ අත්වැල් බැඳ එකී රටවල් සඳහා නායකත්වය දෙමින් තිරසර නයිට්‍රජන් කළමනාකරණය පිළිබඳ එක්සත් ජාතීන්ගේ ගෝලීය වැඩසටහන මෙවර මෙරට දී මහවැලි සංවර්ධන සහ පරිසර අමාත්‍යංශය එක්ව සිදු කිරීම මඟින් විශාල කාර්යය භාරයක් ඉටු කිරීමට හැකි වී ඇති බවත්, විශේෂයෙන් නයිට්‍රජන් වායුව කෘතිමව භාවිතා කිරීම ස්වභාවධර්මයට පටහැනි ලෙස එකී වායු භාවිතය සහ නිෂ්පාදනය කෙතරම් ගෝලීයව වැදගත් වන්නේ ද යන්න සාකච්ඡා කිරීම සහ එය කළමනාකරණය කිරීම සඳහා ගත යුතු වැදගත් ක්‍රියාමාර්ග පිළිබඳව සාකච්ඡා කිරීම මෙම වැඩසටහනේ අරමුණ වන බවත් මහවැලි සංවර්ධන සහ පරිසර රාජ්‍ය අමාත්‍ය අජිත් මාන්නප්පෙරුම මහතා මෙහි දී පැවතී මාධ්‍ය සාකච්ඡාවේ දී පවසන ලදී. එමෙන්ම, සංවර්ධනය යනු පරිසරය විනාශ කරමින් යන ගමනක් නොවිය යුතු බවත්, පරිසරයත් රැකගෙන සංවර්ධනය වෙත ශ්‍රී ලංකාව ගමන් කළ යුතු බවත් පැවසු ඒ මහතා, ශ්‍රී ලංකාවේ 32% දක්වා අලුතින් වන රෝපණය කිරීමටත්, තිබෙන්නා වූ වන ඝනත්වය ආරක්ෂා කරගැනීමටත් අදාළ විවිධ පාර්ශ්ව සමඟ ගිවිසුම් වලට අද එළඹෙන බවත් අමාත්‍යවරයා මෙහි දී ප්‍රකාශ කරන ලදී. මෙම මාධ්‍ය හමුව සඳහා එක්සත් ජාතින්ගේ සංවිධානයේ නියෝජය විධායක අධ්‍යක්ෂ ජොයිෂ් මිෂුවා, ජාත්‍යන්තර නයිට්‍රජන් කළමනාකරණ පද්ධතියේ අධ්‍යක්‍ෂ මහාචාර්ය මාර්ක් ඒ. සටන්, මහවැලි සංවර්ධන හා පරිසර අමාත්‍යංශයේ ලේකම් අනුර දිසානායක සහ මාපා පතිරණ යන මහත්වරුන් ද, විදේශීය ආරාධිත අමුත්තන් රැසක් ද සහභාගී වීය."
    },
    {
        "content": "45 වැනි ජාතික මහා ක්‍රීඩා උළෙල බදුල්ල වින්සන්ඩ් ඩයස් ක්‍රීඩාංගණයේදී (24) ආරම්භ විය.මීටර් 10,000 පිරිමි ඉසව්වෙන් ක්‍රීඩා තරඟාවලිය ආරම්භ වූ අතර තරඟ ඉසව් 13 ක් පවත් වනු ලැබිණි. සමාරම්භක උළෙල ක්‍රීඩා අමාත්‍ය හරීන් ප්‍රනාන්දු මහතාගේ ප්‍රධානත්වයෙන් ආරම්භ වූ අතර මීටර් 400, කඩුලු පැනීමේ හිටපු ජාතික ශූරයකු වන හරිජන් රත්නායක හා පාපන්දු ක්‍රීඩිකා ෂානිකා රණසිංහ විසින් සමාරම්භක ගිණිසිළුව දැල්වීය. තරඟාවලිය 27 වන දා දක්වා පැවැත්වෙන අතර සමාප්ති උළෙල ජනාධිපති මෛත්‍රිපාල සිරිසේන මහතාගේ ප්‍රධානත්වයෙන් පැවැත්වේ. ජයග්‍රාහී ක්‍රිඩක ක්‍රිඩිකාවන්ට ලබාදෙන ත්‍යාග මුදල් ප්‍රමාණය මෙවර ඉහළ නංවා ඇති අතර දක්ෂතම ක්‍රිඩකයා සහ ක්‍රිඩිකාවට මෝටර් රථ ලබාදිමට කටයුතු යොදා ඇත. ශ්‍රි ලංකා වාර්තාවක් සදහා රුපියල් ලක්ෂයක මුදලක් පිරිනැමේ. මෙවර ක්‍රිඩා උළෙලේ සත්කාරකත්වය දරන්නේ ඌව පළාතයි. කණ්ඩායම් තරග මේ වනවිට අවසන් කර ඇත"
    },
    {
        "content": "නේපාලයේ කත්මණ්ඩු නුවරදී ඊයේ (22) නිමාවට පත් වූ පළමු දකුණු ආසියානු වයස 16 න් පහළ දැල්පන්දු අවසන් මහා තරගයේදී ඉන්දියාව ලකුණු 42-28 කට පරාජය කළ ශ්‍රී ලංකා කණ්ඩායම තරගාවලියේ ශූරතාවය දිනා ගැනීමට සමත් විය. ආසියානු දැල්පන්දු සම්මේලනය පළමු වරට සංවිධානය කළ මෙම තරගාවලිය සදහා කලාපයේ රටවල් පහක් සහභාගී විය. දැල්පන්දු ක්‍රීඩාවේ ප්‍රකට දක්ෂතා නැති ඉන්දියාව අවසන් මහ තරගයේදී ශ්‍රී ලංකාවට තියුණු සටනක් දෙනු ලැබුවේය.ආසියානු ශූරතා කිහිපයක්ම දිනා සිටින ශ්‍රී ලංකා කණ්ඩායම දකුණු ආසියානු කලාපයේ දැල්පන්දු ශූරයා වේ.ප්‍රථම වටය ශ්‍රී ලංකා කණ්ඩායම සහ ඉන්දිය කණ්ඩායම ලකුණු 8-8 ක් ලෙස සම ලකුණු තත්වයකින් අවසන් කරන්නට සමත් විය.ලකුණු 16-4,11-8, සහ 8-7 ක් ලෙස සෙසු වට ත්‍රිත්වයේදී ඉදිරියට පැමිණෙමින් ශ්‍රී ලංකා ක්‍රීඩිකාවෝ ශූරතාව තහවුරු කර ගත්හ."
    },
    {
        "content": "ඊයේ (24) ආරම්භ වූ 45 වන ජාතික මහා ක්‍රීඩා උළෙලේ මලල ක්‍රීඩා තරඟ අද (25) උදෑසන ආරම්භ විය. කාන්තා රිටි පැනීමේ තරඟය අද උදෑසන ආරම්භ වූ අතර තරඟ ඉසව් 14ක් අද දිනයේදී පැවැත් වීමට නියමිතය. පිරිමි පාපන්දු අවසන් තරඟයද අද දිනයේදී පැවැත් වෙන අතර දකුණු පළාත සහ උතුරු පළාත එහිදී තරඟ වැදීමට නියමිතය.පවතින අයහපත් කාළගුණය හේතුවෙන් තරඟ කාලසටහන මදක් වෙනස් කර ඇති අතර ඇතැම් තරඟ රාත්‍රියේදීද පැවැත් වීමට සංවිධායකයින් තීරණය කර තිබේ."
    },
    {
        "content": "නේපාලයේ කත්මණ්ඩු නුවර පළමු වරට පැවති වයස අවුරුදු 16 න් පහළ දැල්පන්දු කණ්ඩායම ඊයේ(24) දිනයේදී දිවයිනට පැමිණි අතර ක්‍රීඩා අමාත්‍යංශයේ නිලධාරින් විසින්  කටුනායක ගුවන් තොටුපළේදී  ඔවුන් පිළිගන්නා ලදී. ආසියානු දැල්පන්දු සම්මේලනය පළමු වරට සංවිධානය කළ මෙම තරගාවලිය සඳහා  රටවල් පහක් සහභාගි වූ අතර අවසන් මහ තරගයේදී ඉන්දියාව ලකුණු 42-28 කට පරාජය කළ ශ්‍රී ලංකා දැල්පන්දු කණ්ඩායම ශූරතාව දිනා ගත්තේය"
    },
    {
        "content": "ආදර්ශ ඡන්ද විමසීමකින් ලැබෙන ප්‍රතිඵලය මුළු දිවයිනටම සාමාන්‍යකරණය කිරීම වරදක් බවත් එම නිසා මෙම පූර්ව ඡන්ද විමසීම් පැවැත්වීමෙන් වැළකී සිටින ලෙස සියලුම නීතිගරුක යහපත් පුරවැසියන්ගෙන් මැතිවරණ කොමිෂන් සභාව ඉල්ලා සිටින බව මැතිවරණ කොමිෂමේ සභාපති මහින්ද දේශප්‍රිය මහතා අද (25) විශේෂ ප්‍රකාශයක් සිදු කරමින් පවසයි. සමහාර පෞද්ගලික ආයතනවල උපකාරක පන්ති පැවැත්වෙන ස්ථාන වල ආදර්ශ ඡන්ද පැවැත්වෙන බවත් ඒවයේ ප්‍රතිඵල සාමාජ ජාලවලට මුදාහරින බවත් වාර්තා වන බැවින් ජනාධිපතිවරයා තෝරාපත් කරගැනීමේ පනතේ 78 වැනි වගන්තියේ දූෂණ ක්‍රියා යටතේ අයුතු බලපෑම යන වරදට මෙම කාර්යය අදාළ වෙනවා යැයි මහින්ද දේශප්‍රිය මහතා ප්‍රකාශ කරයි"
    },
    {
        "content": "45 වැනි ජාතික මහා ක්‍රීඩා උළෙලේ දෙවන දිනය වන ඊයේ(26) දිනය නිමා වන විට රන් පදක්කම් 85ක් හිමිකර ගනිමින්  බස්නාහිර පළාත පළමු ස්ථානයේත්, රන් පදක්කම් 47ක් හිමිකර ගනිමින් මධ්‍යම පළාත දෙවැනි ස්ථානයේත් පසුවෙයි. ජාතික මහා ක්‍රීඩා උළෙලේ අවසන් තරග ආරම්භ වීමට පෙර සිව්වන ස්ථානයේ රැදී සිටි දකුණු පළාත රන් පදක්කම් 24ක් හිමි කර ගනිමින් මේ වනවිට තෙවැනි තැනට පත්ව තිබේ. අද (27) පස්වරු 1.30ට ක්‍රීඩා උළෙලේ සමාප්ත උත්සවය පැවැත් වේ මේ වන විට ලබා ගෙන ඇති පදක්කම් සටහන පහත පරිදි වේ. බස්නාහිර පළාත – රන් 85 – රිදී 61 – ලෝකඩ 63 – සමස්ත පදක්කම් 198 මධ්‍යම පළාත      –රන් 47 – රිදි 29 – ලෝකඩ 46 – සමස්ත පදක්කම් 113 දකුණු පළාත       – රන් 24 – රිදී 24 – ලෝකඩ 24 – සමස්ත පදක්කම් 68 වයඹ පළාත        – රන් 24– රිදී 18 – ලෝකඩ 36 – සමස්ත පදක්කම් 74 උතුරු මැද පළාත – රන් 16 – රිදී 14 – ලෝකඩ 29 – සමස්ත පදක්කම් 58 සබරගමුව පළාත  – රන් 16 – රිදී 20 – ලෝකඩ 22 – සමස්ත පදක්කම් 45 ඌව පළාත           – රන් 8 – රිදී 16 – ලෝකඩ 20 – සමස්ත පදක්කම් 44 නැගෙනහිර පළාත – රන් 7 – රිදී 4 – ලෝකඩ 7 – සමස්ත පදක්කම් 17 උතරු පළාත           – රන් 3 – රිදී 8 – ලෝකඩ 7 – සමස්ත පදක්කම් 17"
    },
    {
        "content": "ජනාධිපති අපේක්ෂකයන් ජනතාවට ලබාදෙන ප්‍රතිඥාවලදී සහ සිය මැතිවරණ ප්‍රකාශන තුළ පරිසර සංරක්ෂණය පිළිබඳ තම ප්‍රතිපත්තිය පැහැදිළිව ඉදිරිපත් කළයුතු බව ජනාධිපතිතුමා පවසයි. ලොව පුරා සිදුවන පරිසර විනාශය අද මිනිසා ප්‍රමුඛ සියලු සතුන්ගේ ජීවත්වීමේ අයිතිය අහිමිකරමින් සිටින අතර එබැවින් දේශපාලනඥයන්ගේ ප්‍රතිපත්ති ප්‍රකාශන තුළ පරිසර සංරක්ෂණය පිළිබඳ වගකීමට අංක 01 හිමිවන බව ද ජනාධිපතිතුමා ප්‍රකාශ කළේය. ජනාධිපති පාරිසරික සම්මාන උලෙළ 2019 ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන් අද (29) පෙරවරුවේ කොළඹ නෙළුම් පොකුණ රංගශාලාවේ දී පැවැත්වුණු අතර එහිදී ජනාධිපතිතුමා මේ බව සඳහන් කළේය. පරිසර සංරක්ෂණය පිළිබඳ පුළුල් ලෙස මහජන සහභාගිත්වය ගොඩ නැංවීමත්, සිවිල් සමාජ සහයෝගය ඇති කිරීමත් අරමුණු කර ගනිමින් වාර්ෂිකව ජනාධිපති පාරිසරික සම්මාන උලෙළ සංවිධානය කෙරේ. පරිසර සංරක්ෂණ උද්යෝගය වඩවාලීම මෙන්ම ශ්‍රී ලංකාව තුළ පරිසර හිතකාමි කර්මාන්ත හා ව්‍යාපාර සංස්කෘතියක් ඇති කිරීම උදෙසා රාජ්‍ය හා පෞද්ගලික ආයතන, කර්මාන්ත, ව්‍යාපාර, වෘත්තීය ආයතන පුද්ගලයන් ඉලක්ක කර ගනිමින් ඔවුන්ගේ විශිෂ්ට පාරිසරික සේවාවන් අගයමින් ක්ෂේත්‍ර 20ක් යටතේ මෙවර සම්මාන ප්‍රදානය කිරීම සිදු විය. රන් සම්මාන 12 ක් සහ ජාත්‍යන්තර සම්මාන ලාභීන් වෙනුවෙන් පාරිසරික සම්මාන 07 ක් පිළිගැන්වීම මෙහිදී ජනාධිපතිතුමා අතින් සිදු කෙරිණි. රාජ්‍ය අමාත්‍ය අජිත් මාන්නප්පෙරුම, මහවැලි සංවර්ධන හා පරිසර අමාත්‍යාංශයේ ලේකම් අනුර දිසානායක, මධ්‍යම පරිසර අධිකාරියේ සභාපති ඉසුර දේවප්‍රිය යන මහත්වරුන් ඇතුළු පිරිසක් මෙම අවස්ථාවට එක්ව සිටියයහ."
    },
    {
        "content": "සියලූ පුරාණෝක්ති, සම්ප්‍රදායන්, ආගමික පිළිවෙත් තුළින් ප්‍රමුඛව අවධාරණය කෙරෙනුයේ මිනිසා තුළ සහ සමාජය තුළ පවතින අයහපත නමැති අන්ධකාරය පළවා හැර යහපත නමැති ආලෝකය දල්වා ගත යුතු බව බව දීපාවලී උත්සවය වෙනුවෙන් සුභාශිංසන පණිවුඩය නිකුත් කරමින් අග්‍රාමාත්‍ය රනිල් වික්‍රමසිංහ මහතා පවසයි. අන්ධකාරයෙන් ආලෝකයට, අයහපතින් යහපතට, වහල්භාවයෙන් විමුක්තියට ආදී වශයෙන් සෑම අංශයකින්ම පෞද්ගලිකව සහ පොදු සමාජයක් ලෙස අධ්‍යාත්මික විමුක්ති අරගලය ජය ගැනීම සංකේතවත් කරමින් ලොව පුරා හින්දු බැතිමත්හු පහන් දල්වා වත්පිළිවෙත් ඉටුකරමින් දීපාවලී උත්සවය සමරති. හින්දුන්ට වින කළ නරක අසුරයා පැරද වූ දිනය ලෙස ද, රාම කුමරු වන වාසයෙන් මිදී සීතා සමඟ නැවත අයෝධ්‍යාවට පැමිණීම ද දීපාවලී දින විශේෂයෙන් සිහිපත් කරනු ලබයි. මේ සියලූ පුරාණෝක්ති, සම්ප්‍රදායන්, ආගමික පිළිවෙත් තුළින් ප්‍රමුඛව අවධාරණය කෙරෙනුයේ මිනිසා තුළ සහ සමාජය තුළ පවතින අයහපත නමැති අන්ධකාරය පළවා හැර යහපත නමැති ආලෝකය දල්වා ගත යුතු බව ය. දීපාවලී පුද පිළිවෙත් හරහා තමා තුළ පවතින මමත්වය, තණ්හාව, ඊර්ෂ්‍යාව වැනි අකුසල් සිතුවිලි ඉවත් වී යහපත උදා කරගත හැකි බව හින්දු ධාර්මික විශ්වාසයයි. මනුෂ්‍යත්වය රජ වී සාමය, සමාදානය උදා වී මිනිසා සිය පෞද්ගලික අභිමතාර්ථ සපුරා ගැනීම පිණිස ම නොව අන්‍යයන්ගේ යහපත කෙරෙහි ද අවධානය යොමු කළ යුතුය යන්න දීපාවලියේ ඉගැන්වීමයි. භේදබින්න වීමට දහසක් හේතු මතුවෙද්දී වුවද, ස්වකීය සිත් සතන්හි ප්‍රඥාලෝකය දුරු කර නොගෙන එක්සත්ව සාමයෙන්, සමඟියෙන් දිවිගෙවීම අප සැමගේ වගකීම බව සිහිපත් කරමින්, දීපාවලී සමරන සහෝදර හින්දු ජනතාවට මාගේ හද පිරි සුභාශිංසන පිළිගන්වමි.! රනිල් වික්‍රමසිංහ අග්‍රාමාත්‍ය"
    },
    {
        "content": "අධ්‍යාපන අමාත්‍යාංශය මගින් 35 වන වරට සංවිධානය කරනු ලබන සමස්ත ලංකා පාසල් ක්‍රීඩා තරගාවලියේ සමාරම්භක උත්සවය 2019 ඔක්තෝබර් මස 30 වැනිදා පෙ.ව. 09.00 ට කොළඹ සුගතදාස ක්‍රීඩාංගනයේ දී පැවැත්වේ. පාසල් ක්‍රීඩා තරගාවලියේ මලල ක්‍රීඩා තරග, 2019 ඔක්තෝබර් මස 30, 31 සහ නොවැම්බර් මස 1, 2, 3 දිනයන් හි පැවැත්වෙන අතර මෙහි සමාප්ති උත්සවය 2019 නොවැම්බර් මස 03 වන දින ප.ව. 2.30 ට සුගතදාස ක්‍රීඩාංගනයේ දී පැවැත්වේ. අධ්‍යාපන අමාත්‍යංශයේ ක්‍රීඩා හා ශාරීරික අධ්‍යාපන උපදේශක සුනිල් ජයවීර මහතා  රජයේ නිල පුවත් වෙබ් අඩවියට අදහස් දක්වමින් සඳහන් කළේ, මෙවර තරගාවලිය සදහා ක්‍රීඩක ක්‍රීඩිකාවන් 5000කට අධික පිරිසක් සහභාගී වන බවයි. වයස් කාණ්ඩ 12,14,18,20 යන වයස් කාණ්ඩ 04 යටතේ තරඟ පැවැත් වේ. ආසියාතික , දකුණු ආසියාතික,  කණිෂ්ඨ මලල ක්‍රිඩා තරගවල දක්‍ෂතා දැක්වු සියඵ ක්‍රිඩක ක්‍රිඩිකාවන් ද මෙම උළෙලට සහභාගී වන බව  ජයවීර මහතා වැඩිදුරටත් සඳහන් කළේය."
    },
    {
        "content": "මුදල් අමාත්‍ය මංගල සමරවීර මහතා විසින් අයවැය 2019 මගින් යෝජනා කළ පරිදි මුදල් පනත සංශෝධනය කරමින්, මෝටර් වාහන මත පනවන ලද බද්දට යටත් වනුයේ සුඛෝපභෝගී මෝටර් කාර් සහ ජීප් රථ පමණක් වන අතර, කුඩා කාර් රථ කිසිවකටත් මෙම නව බද්ද අදාළ වන්නේ නැත. එමෙන්ම, වෑන් රථ, තනි කැබ් රථ, ද්විත්ව කැබ් රථ(ඩබල් කැබ්), මෝටර් සයිකල් සහ මෝටර් ට්‍රයිසිකල් යනාදී වාහනද මෙම සුඛෝපභෝගී බද්දට යටත් වන්නේ නැත. මෙයට පෙර ද්විත්ව කැබ් රථද සුඛෝපභෝගී බද්දට යටත් කර තිබූ නමුදු නොවැම්බර් මස 01 දින සිට එය ඉවත් කරනු ලැබේ. මෙම සුඛෝපභෝගී බද්ද 2019 මාර්තු 06 දින සිට ක්‍රියාත්මක වන අතර මාර්තු 06 ට පසු ණයවර ලිපි විවෘත කර ආනයනය කරනු ලබන සියලු සුඛෝපභෝගී වාහනවලට නව බදු අදාළ වනු ඇත. මෙම නව රෙගුලාසි අනුව රු. ලක්ෂ 35 කට වඩා වැඩි වටිනාකමක් ඇති ඩීසල් සහ පෙට්‍රල් මෝටර් කාර් සහ ජීප් රථ ආනයනයේදී එම සීමාව ඉක්මවන මුදලට පමණක් සුඛෝපභෝගී බද්ද අයකරනු ලැබේ.   දෙමුහුන් වාහන වල වටිනාකම (CIF Value) රු. ලක්ෂ 40 ඉක්මවූ විට වැඩිවන එම මුදලට සුඛෝපභෝගී බද්දක්ද, විදුලියෙන් ක්‍රියාත්මක වන වාහනයක වටිනාකම රු. ලක්ෂ 60 ඉක්ම වූ විට වැඩි වන මුදලට ද සුඛෝපභෝගී බදු අයකරනු ලැබේ. මෝටර් රථ සඳහා වූ තාක්ෂණය දියුණ වීමත් සමග වාහනවල සුඛෝපභෝගීභාවය තීරණය කරනු ලබන්නේ එන්ජින් ධාරිතාව මත නොව වාහනයකට ඇතුළත් විශේෂාංග මත ය. ඒ අනුව සිලින්ඩර් ධාරිතාව 1800ට අඩු පෙට්‍රල් මෝටර් රථ සඳහා ද සිලින්ඩර් ධාරිතාව 2300ට අඩු ඩීසල් කාර් සහ ජීප් රථ සහ කිලෝ වොට් 200ට අඩු ඉලෙක්ට්‍රික් මෝටර් රථ සඳහා සිලින්ඩර් ධාරිතාව මත අය කරනු ලබන බද්ද නොවැම්බර් මස 01 දා සිට ඉවත් කරනු ඇත. එහෙත් ඔක්තෝබර් මස 31 වැනි දා වන තෙක් ණයවර ලිපි විවෘත කර 2020 අප්‍රේල් 21 වැනි දිනට පෙරාතුව ආනයනය කර නිශ්කාෂණය කරන වාහන සුඛෝපභෝගී බද්දෙන් නිදහස් වේ. තව ද, කුඩා ප්‍රමාණයේ වාහනවලට මෙම සුඛෝපභෝගී බදු අයනොකරන බව අවධාරණය කෙරේ. ඒ අනුව Toyota Vitz, Suzuki Every, Toyota Roomy, Suzuki Alto, Suzuki Baleno, Daihatsu Petrol, Honda Grace, Suzuki Wegon R, Toyota Aqua යන මාදිලිවල වාහන මෙම සුඛෝපභෝගී බද්දට අදාළ නොවේ. තව ද Axio, Premio සහ Allion යන මාදිලිවල සාමාන්‍ය වාහන ද මෙම සුඛෝපභෝගී බද්දට යටත් වන්නේ නැත."
    },
    {
        "content": "අධ්‍යාපන අමාත්‍යාංශය මගින් 35 වන වරට සංවිධානය කරනු ලබන සමස්ත ලංකා පාසල් ක්‍රීඩා තරගාවලියේ සමාරම්භක උත්සවය 2019 ඔක්තෝබර් මස 30 වැනිදා අද පෙ.ව. 09.00 ට කොළඹ සුගතදාස ක්‍රීඩාංගනයේ දී පැවැත්වේ. පාසල් ක්‍රීඩක ක්‍රීඩිකාවන් 5000 කට ආසන්න පිරිසකගේ සහභාගිත්වයෙන් පැවැත්වෙන සමස්ත ලංකා පාසල් ක්‍රීඩා තරගාවලියේ මලල ක්‍රීඩා තරග, 2019 ඔක්තෝබර් මස 30, 31 සහ නොවැම්බර් මස 1, 2, 3 දිනයන් හි පැවැත්වෙන අතර මෙහි සමාප්ති උත්සවය 2019 නොවැම්බර් මස 03 වන දින ප.ව. 2.30 ට සුගතදාස ක්‍රීඩාංගනයේ දී පැවැත්වේ."
    },
    {
        "content": "එක්සත් ජනපද සහශ්‍ර ආයතනයෙන් ඇමරිකානු ඩොලර්මිලියන 480 ක ප්‍රදානය ලබාගැනීමට අමාත්‍ය මණ්ඩලයේ අනුමැතිය ලැබේ. මුදල් අමාත්‍ය මංගල සමරවීර මහතා විසින් යෝජනා කළ පරිදි ඇමරිකානු රජයේ සහශ්‍ර අභියෝග ආයතනය (Millennium Challenge Corporation) විසින් ශ්‍රී ලංකාවට ලැබෙන ප්‍රදානයක් ලෙස ඇමරිකානු ඩොලර් මිලියන 480 ලබාගැනීමට අමාත්‍ය මණ්ඩලයේ අනුමැතිය ලැබිණි. කොළඹ ප්‍රදේශයේ රථවාහන කළමනාකරණය, දිවයින පුරා මාර්ග නිර්මාණය හා සංවර්ධනය සහ මුළු දිවයිනම ආවරණය වන පරිදි ඉඩම් පරිපාලන කටයුතු වැඩිදියුණු කිරීම යන ව්‍යාපෘති මෙම ප්‍රදානය යටතේ ක්‍රියාත්මක කෙරේ. මෙම ප්‍රදානය උපයෝගී කරගෙන ක්‍රියාත්මක කිරීමට යෝජිත මෙම සංවර්ධන ව්‍යාපෘති ශ්‍රී ලංකාවේ අවශ්‍යතා පදනම් කරගනිමින් රටේ ප්‍රදාන රේඛීය අමාත්‍යාංශ හා දෙපාර්තමේන්තු නියෝජනය කරන නිලධාරීන් විසින් සකස් කර ඇත. Millennium Challenge Corporation (MCC) සමඟ මෙම ගිවිසුම අත්සන් කළ පසුව වුවද ශ්‍රී ලංකාවේ අවශ්‍යතා අනුව මෙම ව්‍යාපෘති සංශෝධනය කිරීමේ හැකියාව ශ්‍රී ලංකා රජය සතුව පවතී. ඇමරිකානු ජනතාවගෙන් මෙම ප්‍රදානය ලබාගන්නා 37 වන රට ශ්‍රී ලංකාව වේ. අද දින (29) අමාත්‍ය මණ්ඩලය විසින් දෙනලද අනුමැතිය අනුව මුදල් අමාත්‍ය මංගල සමරවීර මහතා විසින් නුදුරේදී මෙම ගිවිසුමට අත්සන් තැබීමට නියමිත අතර එය 2020 ආරම්භ වීමත් සමඟ ක්‍රියාත්මක කෙරේ. මෙය ශ්‍රී ලංකාව ලැබූ ජයග්‍රහණයක් වන අතර, රටේ ඉදිරි අනාගතයට හොඳ අවස්ථාවක් වනු ඇත. Millennium Challenge Corporation වෙතින් ලැබෙන මෙම ප්‍රදානය ශ්‍රී ලංකාවට ලබාගැනීම සම්බන්ධයෙන් ප්‍රථම වතාවට සාකච්ඡා ඇරඹුවේ එවකට සිටි අග්‍රාමාත්‍ය රනිල් වික්‍රමසිංහ මහතාගේ නියමයෙන් 2001 වසරේදීය. ඒ අනුව, මෙම සාකච්ඡාව මුදල් අමාත්‍යාංශයේ සහ MCC නියෝජිතයන් අතර පැවැත් වූ අතර, අග්‍රාමාත්‍ය කාර්යාලයේදී මේ පිළිබඳ අවසන් තීන්දුවට එළඹීමට හැකිවිය."
    },
    {
        "content": "පාසල් ක්‍රීඩාව නංවන්නට මෑතකාලීන ව විශාල වැඩකොටසක් ඉටු කළ හැකි වූ බව අධ්‍යාපන අමාත්‍ය, නීතීඥ අකිල විරාජ් කාරියවසම් මහතා සඳහන් කරයි. අධ්‍යාපන අමාත්‍යවරයා මේ අදහස් පළ කළේ, ඊයේ (30) සුගතදාස ක්‍රීඩාංගනයේ පැවති සමස්ත ලංකා පාසල් ක්‍රීඩා තරගාවලියෙහි සමාරම්භක උත්සව අවස්ථාවේ දී ය. ඉතිහාසයේ පළමුවරට පාසල් පද්ධතිය වෙත එකවර ක්‍රීඩා පුහුණුකරුවන් හාරදහසකට ආසන්න පිරිසක් බඳවාගැනීමට කටයුතු කිරීම, නිරෝගී, සෞඛ්‍ය සම්පන්න ක්‍රියාශීලී දරු පරපුරක් පාසල් පද්ධතියෙන් බිහිකරලීමේ අරමුණින් සෑම පාසල් දරුවකු ම කවර හෝ ක්‍රීඩාවක නිරත වීම අනිවාර්ය කිරීම, පළමුවරට පාසල් පද්ධතිය තුළ ක්‍රීඩක ක්‍රීඩිකාවන් ඇගයීමේ වැඩසටහනක් හඳුන්වා දීම ඇතුළු ක්‍රියාමාර්ග රැසක් ඒ අතර වන බව අමාත්‍යවරයා වැඩිදුරටත් ප්‍රකාශ කරයි. සාමාන්‍ය පෙළ සමත් අසමත්භාවය නොතකාහරිමින්, රටේ සෑම දරුවෙකුගේ ම වසර 13ක අධ්‍යාපන අයිතිය තහවුරු කරමින් අධ්‍යාපන අමාත්‍යවරයාගේ සංකල්පයක් අනුව 2017 වසරේ සිට 13 වසරක සහතික කළ අධ්‍යාපන වැඩසටහන හඳුන්වා දී ඇති නිසා ක්‍රීඩා ක්ෂේත්‍රයට වැඩි නැඹුරුතාවක් දක්වන කිසියම් දරුවෙකුට සාමාන්‍ය පෙළ විභාග කඩඉම ජයගැනීම අපහසු වුවත්, අනාගතය අඳුරු වීමට කිසිදු ඉඩක් නොමැති බව අවධාරණය කළ අමාත්‍යවරයා, ක්‍රීඩා ක්ෂේත්‍රයේ තම දක්ෂතා ද සහිත ව උපාධි අධ්‍යාපනය තෙක් ළඟාවීමට එවැනි දරුවන්ට ඉඩ සලසා ඇති බව ද සඳහන් කළේය. අධ්‍යාපන අමාත්‍යාංශය විසින් 35 වැනි වරට සංවිධානය කරන ලද මෙම සමස්ත ලංකා පාසල් ක්‍රීඩා තරගාවලියේ මලල ක්‍රීඩා තරග (30) සිට ඔක්තෝබර් 31 සහ නොවැම්බර් මස 1,2, සහ 3 වැනි දා තෙක් කොළඹ සුගතදාස ක්‍රීඩාංගනයේ දී පැවැත්වීමට කටයුතු යොදා තිබේ. මෙම තරගාවලියේ සමාප්ති උත්සවය නොවැම්බර් 03 වැනි දින ප.ව. 2.30ට සුගතදාස ක්‍රීඩාංගනයේ දී පැවැත්වෙන අතර පාසල් ක්‍රීඩක ක්‍රීඩිකාවන් 5000කට ආසන්න සංඛ්‍යාවක් මෙම ක්‍රීඩා තරගාවලියට සහභාගී වීමට නියමිත ය."
    },
    {
        "content": "පාසල් ක්‍රිකට් ක්‍රීඩාව ඉහළ තලයකට ගෙන ඒම වෙනුවෙන් වූ යටිතල පහසුකම් වැඩි දියුණු කිරීමේ වැඩපිළිවෙළ යටතේ පන්දු යැවීමේ යන්ත්‍ර (Bowling Machine) 16 ක්, වයස අවුරුදු 19 න් පහළ ප්‍රමුඛ පෙළ ක්‍රිකට් ක්‍රීඩා කරන පාසල් වලට බෙදා දීමට ශ්‍රී ලංකා ක්‍රිකට් ආයතනය පසුගිය(28) දා පියවර ගනු ලැබීය ශ්‍රී ලංකා ක්‍රිකට් ආයතන සභාපති ශම්මි සිල්වා මහතාගේ සංකල්පයක් අනුව සිදු කෙරුණු මෙම වැඩපිළිවෙළ යටතේ ප්‍රථමයෙන්ම ශ්‍රී  ලංකාවේ ප්‍රමුඛතම පාසල් තරගාවලිය නියෝජනය කරනු ලබන පාසල් 16 ක් වෙනුවෙන් එම පන්දු යැවීමේ යන්ත්‍ර පිරිනැමීම සිදු කරන ලදී. එම වැඩසටහන යටතේ දිවයිනේ පළමු පෙළ ක්‍රීඩා කරන පාසල් 36 ටම ලබාදීම ශ්‍රී  ලංකා ක්‍රිකට් ආයතනයේ බලාපොරොත්තුව වන අතර ඉතිරි යන්ත්‍ර 20 ද මේ වන විටත් ඇනවුම් කර තිබේ. ඒ අනුව ඒ සියල්ල ශ්‍රී ලංකාවට පැමිණි විගස එම පාසල් වලට ලබා දීමට ශ්‍රී ලංකා ක්‍රිකට් ආයතනය පියවර ගෙන තිබේ. සාමාන්‍ය පන්දු යැවීමේ යන්ත්‍ර ක්‍රියාකරවීම සදහා විදුලි බලය ලබා දිය යුතු වුවත් නවීන තාක්ෂණය උපයෝගී කරගනිමින් නිෂ්පාදනය කොට ඇති මෙම පන්දු යැවීමේ යන්ත්‍රය පැය 3 ක පමණ කාලයක් එහි ඇති විදුලි කෝෂය (Battery) හරහා ක්‍රියාකරවීමේ හැකියාවකින් යුක්ත වීම විශේෂත්වයක් ලෙසින් සැලකේ. භාවිත කිරීමෙන් පසු නැවත විදුලිය ආරෝපණය කරගත හැකි (Charging) ආකාරයෙන් මෙම පන්දු යැවීමේ යන්ත්‍රය නිර්මාණය කිරීම නිසා පාසල්වල පුහුණු කටයුතු විදුලි රැහැන් භාවිතයකින් තොරව ඉතා පහසුවෙන් සිදු කිරීමේ හැකියාව පවතිනු ඇත. ශ්‍රී ලංකා මුදලින් රුපියල් හයලක්ෂ පනස්දහසක (650,000/=) මුදලකින් යුක්ත වන මෙම විදුලිය ආරෝපණය කර ගත හැකි ආකාරයේ පන්දු යැවීමේ යන්ත්‍රය ශ්‍රී ලංකාවට ගෙන්වන ලද පළමු අවස්ථාව ලෙසින්ද සටහන් වේ. ඒ අනුව එම පන්දු යැවීමේ යන්ත්‍ර බෙදා දීමේ පළමු අදියර වශයෙන් අවසන් පාසල් තරග වාරයේදී කාණ්ඩ 4 හි පෙරමුණ ගනු ලැබූ පාසල් 4 බැගින් වූ පාසල් 16 සඳහා මෙම පන්දු යැවීමේ යන්ත්‍ර ශ්‍රී ලංකා ක්‍රිකට් ආයතන සභාපති ශම්මි සිල්වා මහතාගේ ප්‍රධානත්වයෙන් ඉකුත්දා ශ්‍රී ලංකා ක්‍රිකට් ආයතන මූලස්ථානයේදී සිදුකෙරිණ. මෙම අවස්ථාවට පාසල් ක්‍රිකට් සංගමයේ සභාපති ඔෂාර පණ්ඩිතරත්න මහතා ද සහභාගිවී සිටියේය.  අන්තර් පාසල් වයස අවුරුදු 19 න් පහළ ප්‍රමුඛ පෙළ කාණ්ඩයේ ඉදිරියෙන්ම පසුවන පාසල් 16 හි විදුහල්පතිවරුන්ගේ ද සහභාගිත්වයෙන් පැවැති මෙම පන්දු යැවීමේ යන්ත්‍ර පිරිනැමීමේ අවස්ථාවේදී අදහස් දක්වා සිටි ශම්මි සිල්වා මහතා, “මෙය ආරම්භයක් පමණයි. පළමු පෙළ ක්‍රිකට් ක්‍රීඩා කරන පාසල් 36 සඳහාම මෙම යන්ත්‍ර  ලබාදීමට අපි සැලසුම් කරලා තියෙනවා”යි පවසා සිටියේය.  එහිදී වැඩිදුරටත් අදහස් දක්වා සිටි ක්‍රිකට් සභාපතිවරයා, “පාසල් ක්‍රිකට් ක්‍රීඩාව ඉදිරියට ගෙන යෑම සඳහා අපි වැඩි මුදලක් ඉදිරියේදී වෙන් කිරීමට බලාපොරොත්තු වෙනවා. සැඟවුණු දක්ෂතා ඇති ක්‍රීඩකයන් පාසල් ක්‍රිකට් ක්‍රීඩාව තුළින් සොයා ගැනීමේ හැකියාව තියෙන බව අපි විශ්වාස කරනවා”යැයිද පැවැසීය. මේ අතර ශ්‍රී ලංකා ක්‍රිකට් ආයතනය විසින් පාසල් ක්‍රීඩාවේ යටිතල පහසුකම් නඟා සිටුවීමේ පියවරක් ලෙස සිදුකරන ලද මෙම පන්දු යැවීමේ යන්ත්‍ර බෙදාදීම පිළිබඳව අදහස් දක්වා සිටි කොළඹ මහානාම විදුහලේ විදුහල්පති, එල්. එම්. ඩී. ධර්මසේන මහතා, “මෙය ශ්‍රී  ලංකා ක්‍රිකට් ආයතනය විසින් සිදුකරන ලද කාලෝචිත ක්‍රියාවක්. පාසල් ක්‍රිකට් නැතිව අපිට ජාත්‍යන්තර ක්‍රිකට් ගැන කතා කරන්න දෙයක් නැති බව අපි හැමෝම දන්නවා. මේ උපකරණ වඩාත් ඵලදායී ලෙස පුහුණු කටයුතු සඳහා යොදා ගන්නා බවට අපි ක්‍රිකට් ආයතනයට සහතික වෙනවා”යි පවසා සිටියේය."
    },
    {
        "content": "මෙරට පොල් ක්ෂේත්‍රය නඟා සිටුවීම උදෙසා නව වැඩපිළිවෙළක් ආරම්භ කෙරේ. ශ්‍රී ලංකාවේ පොල් ක්ෂේත්‍රයෙහි සංවර්ධනය සඳහා මෙහෙයුම් කමිටුවක් පිහිටුවීම සම්බන්ධයෙන් වැවිලි කර්මාන්ත අමාත්‍ය නවීන් දිසානායක මහතා ඉදිරිපත් කළ යෝජනාවට පසුගියදා  අමාත්‍ය මණ්ඩල අනුමැතිය හිමි වුණි. පොල් ක්ෂේත්‍රයේ පවතින ගැටලු සහ කළමනාකරණයන් නිසි ලෙස අවබෝධ කර ගැනීම මගින් සාර්ථක ලෙස පොල් වගාව සංවර්ධනය කිරීමේ අරමුණින් වැවිලි කර්මාන්ත අමාත්‍යාංශ ලේකම්ගේ සභාපතිත්වයෙන් හා අදාළ ආයතනයන්හි නියෝජිතයන්ගේ සාමාජිකත්වයෙන් මෙම මෙහෙයුම් කමිටුව පිහිටුවීමට අපේක්ෂා කෙරේ."
    },
    {
        "content": "රජයේ එන්ටර්ප්‍රයිස් ශ්‍රී ලංකා වැඩසටහනට සහාය පිණිස ජාතික ලොතරැයි මණ්ඩලය විසින් එන්ටර්ප්‍රයිස් ශ්‍රී ලංකා ධන නිධානය නමින් නව ලොතරැයි පතක්  (30) දින දියත් කරන ලදී. සතියේ බදාදා, සිකුරාදා සහ ඉරිදා දිනුම් අදින , ප්‍රථම ත්‍යාගය වශයෙන් රුපියල් කෝටි 8 ක් ප්‍රදානය කරන මෙම ලොතරැයියේ මංගල ලොතරැයිපත  (30) ජාතික ලොතරැයි මණ්ඩලයේ සාමාන්‍යාධිකාරී දර්ශන විජේසිරිවර්ධන මහතා විසින් මුදල් අමාත්‍ය මංගල සමරවීර මහතා වෙත මුදල් අමාත්‍යාංශයේදී පිළිගැන්විණි. එන්ටර්ප්‍රයිස් ශ්‍රී ලංකා ධන නිධානය ලොතරැයිපත් අලෙවියෙන් ලැබෙන ආදායම එන්ටර්ප්‍රයිස් ශ්‍රී ලංකා වැඩසටහන ක්‍රියාත්මක කිරීම සඳහා මහා භාණ්ඩාගාරය වෙත බැරකරනු ලැබේ. මෙම අවස්ථාවට, ජ්‍යෙෂ්ඨ භාණ්ඩාගාර නියෝජ්‍ය ලේකම් ඒ.ආර්. දේශප්‍රිය, භාණ්ඩාගාර නියෝජ්‍ය ලේකම් ඒ.එම්.පී.එම්.බී. අතපත්තු යන මහත්වරු සහභාගී විය."
    },
    {
        "content": "උමා ඔය බහුකාර්ය සංවර්ධන ව්‍යාපෘතියේ නිමකළ සංවර්ධන ව්‍යාපෘති ජනතා අයිතියට පවරාදීම ජනාධිපති ගරු මෛත්‍රිපාල සිරිසේන මැතිතුමාගේ ප්‍රධානත්වයෙන්   සිදු කෙරිණි. වෙල්ලස්සේ උමාඔය ද්‍රෝණියේ වෙසෙන ගොවි ජනතාවගේ ජීවන ගමන් මගේ නව පරිච්ඡේදයක් අරඹමින් මෙම ව්‍යාපෘති ජනතා අයිතියට පවරාදීම ජනාධිපතිතුමා අතින් සිදු කෙරිණි. මෙහිදී පැවති විශේෂ සාකච්ඡාවකට එක්වෙමින් ජනාධිපතිතුමා ප්‍රකාශ කළේ උමා ඔය බහුකාර්ය සංවර්ධන ව්‍යාපෘතිය රටේ සංවර්ධනයට සහ ජාතික ආර්ථිකයට විශිෂ්ට දායකත්වයක් සපයන සුවිශේෂි ව්‍යාපෘතියක් බවත් එහි වැඩ නිම කරමින් ප්‍රතිලාභ ජනතාවට ලබාදීමට හැකිවීම පිළිබඳ තමා සතුටට පත් වන බවත්ය. 2011 වසරේ ව්‍යාපෘතිය ආරම්භ කළ ද එය ක්‍රියාවට නැංවීමේ දී මතුවු සියලු අභියෝගවලට සහ බාධාවන්වට මුහුණදීමට සිදුවූයේ වත්මන් රජයට බව පෙන්වා දුන් ජනාධිපතිතුමා මතුවු විවිධ අභියෝග සහ දුෂ්කරතා හමුවේ කැපවීම් සිදුකරමින් මෙම ව්‍යාපෘතිය ජාතියට දායාද කිරීමට දායක වූ ඌවේ සමස්ත ජනතාවට සිය කෘතවේදිත්වය පළ කිරීමට ද කටයුතු කළේය. එමෙන්ම මේ සඳහා දායක වූ ඉරාන රජය වෙත ද ශ්‍රී ලංකා රජය සහ ජනතාව වෙනුවෙන් ජනාධිපතිතුමා සිය විශේෂ ස්තුතිය පිරිනැමීය. උමා ඔය ද්‍රෝණියේ පාරිසරික හා අනෙකුත් ජල අවශ්‍යතාවලට බලපෑමක් ඇති නොවන අයුරින් එම ද්‍රෝණියේ සිට ජල ඌනතාවයෙන් පෙළෙන දක්ෂිණ කලාපයේ කිරිඳි ඔය ද්‍රෝණියට ජලය ඝන මීටර් මිලියන 145ක් හැරවීම උමා ඔය බහුකාර්ය සංවර්ධන ව්‍යාපෘතියේ ප්‍රධාන අරමුණ වේ. එමඟින් මොණරාගල දිස්ත්‍රික්කයේ වැල්ලවාය සහ තණමල්විල ප්‍රාදේශීය ලේකම් කොට්ඨාසවල පිහිටි නව ඉඩම් හෙක්ටයාර් 4,500කට යල සහ මහ කන්නයට අවශ්‍ය ජලය සැපයිම හා දැනට වගා කෙරෙන ඉඩම් හෙක්ටයාර් 1,500කට යල කන්නය වගා කිරීමට ජලය සැපයීමත්, ව්‍යාපෘතිය මඟින් ඉදිකෙරෙන මෙගාවොට් 120ක ධාරිතාවයෙන් යුත් භූගත විදුලි බලාගාරය මඟින් ගිගාවොට් 290ක විදුලිය නිපදවා ජාතික විදුලිබල පද්ධතියට එකතු කිරීමටත් ව්‍යාපෘතිය මඟින් අපේක්ෂා කෙරේ. ඊට අමතරව ව්‍යාපෘති ප්‍රදේශයේ පානීය හා කර්මාන්ත සඳහා ඝන මීටර් මිලියන 30ක ජලය සැපයීම අපේක්ෂා කෙරෙන අතර, ඩයරබා හා පුහුල්පොළ ඉදිකෙරුණු ජලාශ මඟින් බදුල්ල දිස්ත්‍රික්කයේ බණ්ඩාරවෙල සහ ඇටැම්පිටිය ප්‍රදේශවල පානීය ජල අවශ්‍යතා සැපයීම ද ඊට ඇතුළත් වේ. මෙමඟින් ප්‍රදේශයේ වැව් 96ක් වාරි ජලයෙන් පෝෂණය කෙරන අතර පශු සම්පත් හා මත්ස්‍ය සම්පත් සංවර්ධනය, නව රැකියා අවස්ථා උත්පාදනය, නූතන තාක්ෂණික දැනුම ශිල්පීය ක්‍රම අනුගත කර ගැනීම ව්‍යාපෘතියේ සෙසු ප්‍රතිලාභ වෙයි. ඉරාන රජය සහ ශ්‍රී ලංකා රජය එක්ව රුපියල් කෝටි දස දහසකට අධික මුදලක් ව්‍යාපෘතිය සඳහා ආයෝජනය කර තිබේ. උමා ඔය හරහා පුහුල්පොල දී මීටර් 35ක් උසැති රෝලර් සම්පීඩිත කොන්ක්‍රිට් වේල්ලක් සහිතව ඉදිකෙරුණු පුහුල්පොල ජලාශයේ වැඩ මේ වන විට සම්පූර්ණයෙන් නිම කර තිබෙන අතර එම ජලාශයේ ජලය ඩයරබා ජලාශය වෙත හැරවීමේ සමාරම්ය අද ජනාධිපතිතුමා අතින් සනිටුහන් කෙරිණි. ව්‍යාපෘතිය යටතේ ඉදිකෙරෙන කරඳගොල්ල භූගත ජල විදුලි බලාගාරයේ ඉදිකිරීම් ඉන් අනතුරුව ජනාධිපතිතුමාගේ නිරික්ෂණයට ලක් විය.මෙම බලාගාරය මඟින් මෙගවොට් 120ක විදුලිය නිපදවීමට නියමිත අතර එය 2020 වසරේදී සම්පූර්ණයෙන් අවසන් කිරීමට නියමිතව තිබේ. හදපානගල වැවෙහි ධාරිතාව ඝන මීටර් මිලියන 6.5සිට ඝන මීටර් මිලියන 14ක් දක්වා ඉහළ නංවමින් ඉදිකෙරුණු හදපානගල ජලාශය ජනතා අයිතියට පත් කිරීම සහ එහි රන් දියවර නිකුත් කිරීම ඉන් අනතුරුව ජනාධිපතිතුමාගේ ප්‍රධානත්වයෙන් සිදු විය. කිරිදිඔය අතු ගංගාවක් වන අලිකොටආර හරහා ඉදි කෙරුණු ඝන මීටර් මිලියන 6.5ක් වන අලිකොටආර ජලාශය ජනතා අයිතියට පත් කිරීම හා එහි රන් දියවර මුදා හැරීමේ අවස්ථාවට අනතුරුව ජනාධිපතිතුමා සහභාගි විය. රාජ්‍ය අමාත්‍ය අජිත් මාන්නප්පෙරුම, ආණ්ඩුකාර මෛත්‍රී ගුණරත්න යන මහත්වරුන් ද, මහවැලි සංවර්ධන හා පරිසර අමාත්‍යාංශයේ ලේකම් අනුර දිසානායක මහතා ඇතුළු රාජ්‍ය නිලධාරින් සහ ශ්‍රී ලංකාවේ ඉරාන තානාපතිවරා ඇතුළු ආරාධිත පිරිසක් මෙම අවස්ථාවන්ට එක්ව සිටියහ."
    },
    {
        "content": "උමා ඔය බහුකාර්ය සංවර්ධන ව්‍යාපෘතියට අදාළ ව්‍යාපෘති කිහිපයක් ජනතා අයිතියට පවරාදීම ඊයේ (30) ජනාධිපති මෛත්‍රීපාල සිරිසේන මහතාගේ ප්‍රධානත්වයෙන් සිදු කෙරිණි. ඒ අනුව මෙම ව්‍යාපෘතිය යටතේ ඉදිකෙරුණු අලිකොටආර ජලාශය, ඩයරබා ජලාශය, පුහුල්පොළ ජලාශය සහ හඳපානගල ජලාශය ද ජනාධිපතිතුමා අතින් විවෘත කෙරේ. අලිකොටආර ජලාශයේ ජල ධාරිතාව අක්කර අඩි 5,200ක් වන අතර, කරඳගොල්ල භූගත ජල විදුලි බලාගාරය මගින් මෙගාවොට් 120ක විදුලිය නිපදවීමට නියමිත අතර එය 2020 වසරේ දී සම්පූර්ණයෙන් අවසන් කිරීමට නියමිතය. එම ඉදිකිරීම් ද හෙට ජනාධිපතිතුමාගේ නිරික්ෂණයට ලක් වෙයි. උමා ඔය ද්‍රෝණියේ පාරිසරික හා අනෙකුත් ජල අවශ්‍යතාවලට බලපෑමක් ඇති නොවන අයුරින් එම ද්‍රෝණියේ සිට ජල ඌනතාවයෙන් පෙළෙන දක්ෂිණ කලාපයේ කිරිඳි ඔය ද්‍රෝණියට ජලය ඝන මීටර් මිලියන 145ක් හැරවීම උමා ඔය බහුකාර්ය සංවර්ධන ව්‍යාපෘතියේ ප්‍රධාන අරමුණ වේ. එමඟින් මොණරාගල දිස්ත්‍රික්කයේ වැල්ලවාය සහ තණමල්විල ප්‍රාදේශීය ලේකම් කොට්ඨාසවල පිහිටි නව ඉඩම් හෙක්ටයාර් 4,500ක් හා දැනට වගා කෙරෙන ඉඩම් හෙක්ටයාර් 1,500කට වාරි ජලය සැපයීමත්, ව්‍යාපෘතිය මඟින් ඉදිකෙරෙන මෙගාවොට් 120ක ධාරිතාවයෙන් යුත් භූගත විදුලි බලාගාරය මඟින් ගිගාවොට් 290ක විදුලිය නිපදවා ජාතික විදුලිබල පද්ධතියට එකතු කිරීමටත් ව්‍යාපෘතිය මඟින් අපේක්ෂා කෙරේ. ඊට අමතරව ව්‍යාපෘති ප්‍රදේශයේ පානීය හා කර්මාන්ත සඳහා ඝන මීටර් මිලියන 30ක ජලය සැපයීම අපේක්ෂා කෙරෙන අතර, ඩයරබා හා පුහුල්පොළ ඉදිකෙරෙන ජලාශ මඟින් බදුල්ල දිස්ත්‍රික්කයේ බණ්ඩාරවෙල සහ ඇටැම්පිටිය ප්‍රදේශවල පානීය ජල අවශ්‍යතා සැපයීම ද ඊට ඇතුළත් වේ. ව්‍යාපෘතිය, මුලස්ථායි වැඩ සහ කිරිඳි ඔය ද්‍රෝණිය ආශ්‍රිත පහළ නිම්න සංවර්ධනය වශයෙන් ප්‍රධාන අංග දෙකකින් සමන්විත වන අතර එහි සමස්ථ පිරිවැය ඇ.ඩො මිලියන 514.5ක් සමඟ ශ්‍රී ලංකා රුපියල් මිලියන 15,474.25කි. ව්‍යාපෘතියේ මුලස්ථායි වැඩවල මුළු පිරිවැය ඇස්තමේන්තුව ඇ.ඩො මිලියන 514.5ක් සමඟ රුපියල් මිලියන 6,122ක් කි."
    },
    {
        "content": "සමස්ත ලංකා පාසල් ක්‍රීඩා උළෙලේ සිවු වැනි දිනය වන අද (02)දිනයේදී,නව තරඟ වාර්තා 08ක් බිහි කිරීමට ක්‍රිඩක ක්‍රීඩිකාවෝ සමත් වූ අතර ඒ අනුව සමස්ත තරඟ වාර්තා 36 ක් බිහි වී තිබේ. 35 වැනි වරටත් පවත්වන මෙවර සමස්ත ලංකා පාසල් මලල ක‍්‍රීඩා ශූරතාවලිය සඳහා පාසල් 700කින් ක්‍රීඩක ක්‍රීඩිකාවෝ 6000කට අධික සංඛ්‍යාවක් සහභාගි වූ අතර තරඟාවලිය තරඟ ඉසව් 114 කින් සමන්විතය.  පළමු දිනයේම තරඟ වාර්තා 04ක්, දෙවැනි දිනයේ තරඟ වාර්තා 11ක් සහ ඊයේ දිනයේදී තවත් තරඟ වාර්තා 13 ක් බිහි වූ අතර තරඟාවලියේ සිවු වැනි දිනය වන අද දිනය වන විට තරඟ වාර්තා 08ක් බිහි වී ඇතැයි අධ්‍යාපන අමාත්‍යංශයේ ක්‍රීඩා හා ශාරීරික අධ්‍යාපන උපදේශක සුනිල් ජයවීර මහතා රජයේ නිල පුවත් වෙබ් අඩවියට අදහස් දක්වමින් පැවසීය.  තරගාවලියේ ප්‍රථම දිනයේදී (30) බාලක වයස අවුරුදු 20න් පහළ රිටි පැනීමේ ඉසව්වෙන් චාවකච්චේරි හින්දු විද්‍යාලයේ ඒ .පුවිතරන් නව තරග වාර්තාවක් මීටර 4.82ක් තරණය කිරීමෙන් බිහිකිරීමට සමත්විය. 18න් පහළ හෙල්ල විසිකිරීමේ බාලක ඉසව්වෙන් කොළඹ ශාන්ත පීතර විද්‍යාලයේ රිමේෂ් තරංග නව තරග වාර්තාවක් බිහි කළේ මීටර 66.63ක් සටහන් කරමිනි. මිට අමතරව 16න් පහළ බලක මීටර 400 අවසන් පුර්ව තරගයේදී කුරුණෑගල ශාන්ත ජෝන් විදුහලේ එච්. ආර්. ජයසුන්දර තත්පර 48.73ක් සටහන් කරමින් එම ඉසව්වෙන් නව තරග වාර්තාවක් බිහිකළ අතර ප්‍රථම දිනයේ වාර්තාවූ අනෙක් තරග වාර්තාව බිහිකළේ සෙවන්ඩේ ඇඩ්වෙන්චර් උසස් පාසලේ මිශාක් මිරොෂ් ය. එම වාර්තාව සටහන් වුයේ බාලක වයස 16න් පහළ උස පැනීමේ ඉසව්වෙනි.‍ දෙවන දිනය(31)යේදී බාලිකා තරඟ ඉසව් වලින් නව වාර්තා 07ක් බිහි කිරීමට බාලිකාවෝ සමත් විය   වයස අවුරුදු 12න් පහළ මීටර් 100 බාලිකා ඉසව්ව තත්පර 13.59කින් නිමා කරමින් එම ඉසව්වේ නව තරඟ වාර්තාවක් බිහිකිරීමට තණමල්විල් විජයපුර කණිෂ්ඨ විදුහලේ රවිඳි වෙනුරිකා , වයස 16න් පහළ මීටර් 400 බාලිකා ඉසව්වෙන් වලල ඒ.රත්නායක විදුහලේ ඩී.එම්.ටී.ඩී කරුණාරත්න (තත්පර 56.54), වයස අවුරුදු 12න් පහළ බාලිකා උස පැනීමේ ඉසව්වෙන් දික්වැල්ල විජිත මධ්‍ය මහා විද්‍යාලයේ නේත්‍රා සමාධි සහ වයස අවු 20න් පහළ බාලිකා රිටි පැනීමේ ඉසව්වෙන් චාවා හින්දු විද්‍යාලයේ එන්.දද්සිතා (මීටර් 3.35) , හෙල්ල විසි කිරීමේ ඉසව්වෙන් වලල ඒ.රත්නායක විදුහලේ ඩී.එම්.අයි හසන්ති (මීටර් 47.77) , යගුලිය විසි කිරීම කොළඹ ශාන්ත බ්‍රිජට් කන්‍යාරාමයේ සචිනි සමරසේකර (මීටර් 10.34) සහ දුර පැනීමේ වයස අවු 14න් පහළ නව තරඟ වාර්තාවක් බිහි කිරීමට හම්බන්තොට වීරියගම මධ්‍ය මහා විද්‍යාලයේ නෙත්මි නිවර්තනා සමත් විය. බාලක මීටර් 1500 , මිනිත්තු 4.01.05කින් නිම කිරීමට නුවර ධර්මරාජ විදුහලේ ඩබ්.එම්.පී.එම්.ඩී විජේරත්න සිසුවා ද මීටර් 400 පිරිමි තරඟ ඉසව්ව වෑකන්ද මධ්‍ය මහා විදුහලේ යූ.බී.එම්.ආර්.ඩී බණ්ඩාර සමත් විය. යගුලිය විසි කිරීමෙන් හාට්ලි විද්‍යාලයේ එස්.මිතුන්රාජ් මීටර් 15.95ක දුරක් වාර්තා කරමින් නව තරඟ වාර්තාවක් බිහි කළේය.   දින 5ක් මුළුල්ලේ පැවැත්වෙන තරඟයේ සමාප්ති උළෙල හෙට(03) සවස සුගතදාස ගෘහස්ත ක්‍රීඩාංගනයේදී පැවැත් වේ."
    },
    {
        "content": "දිවයින පුරා අවුරුදු 18ට අඩු දරුවන් එක් ලක්ෂ පහළොස්දහසකට ආසන්න පිරිසක් විෂ මත්ද්‍රව්‍යවලට ඇබ්බැහි වී සිටින බව මේ වන විට අනාවරණය කරගෙන තිබෙන අතර, ඔවුන් පුනරුත්ථාපනය වෙනුවෙන් පළාත් මට්ටමින් විශේෂ වැඩසටහනක් ක්‍රියාවට නංවන ලෙස ජනාධිපතිතුමා මත්ද්‍රව්‍යවලට ඇබ්බැහිවූවන් පුනරුත්ථාපනය කිරීමේ ජාතික අධිකාරිය වෙත උපදෙස් දී තිබේ. මත්ද්‍රව්‍ය පිළිබඳ ජනාධිපති කාර්ය සාධන බලකාය, අන්තරායකර ජාතික ඖෂධ පාලක මණ්ඩලය සහ පොලිසිය ඒකාබද්ධව සිදු කළ මෙම සමීක්ෂණ වාර්තාව පසුගියදා ජනාධිපතිතුමා වෙත භාර දුන් අතර එම වාර්තාව මගින් වැඩිදුරටත් පෙන්වා දී ඇත්තේ වයස අවුරුදු 18ට අඩු දරුවන් 6,100ක් හෙරොයින් විෂ මත්ද්‍රව්‍ය භාවිතය සඳහා ඇබ්බැහි වී ඇති බවයි. මේ අතර දිවයින පුරා පුද්ගලයන් ලක්ෂයකට ආසන්න පිරිසක් දිනකයට හොරොයින් මත්ද්‍රව්‍ය සොයා යන බව ද මෙම සමීක්ෂණය මගින් සොයා ගෙන තිබේ. එම පිරිස අතුරින් 1,500ක් පමණ කාන්තාවන් වන අතර පිරිමි පුද්ගලයන් සංඛ්‍යාව 85,000කට ආසන්න වේ. තවද ලක්ෂ තුනකට ආසන්න පිරිසක් ගංජා භාවිතා කරන බවට මෙම සමීක්ෂණයේ දී අනාවරණය වී ඇත. ඒ අතර කාන්තාවන් 1,500ක් සිටී. ජනාධිපතිතුමාගේ මගපෙන්වීමෙන් දිවයින පුරා ක්‍රියාත්මක මත්ද්‍රව්‍ය නිවාරණ ජාතික වැඩසටහන යටතේ සිදු කළ විශේෂ මෙහෙයුම්වල දී ඉකුත් මාස 06 තුළ විෂ මත්ද්‍රව්‍ය සම්බන්ධයෙන් සැකකරුවෝ 40,846ක් අත්අඩංගුවට ගනිමින් නීතිවිරෝධි මත්ද්‍රව්‍ය කි.ග්‍රෑම් 3500 කට අධික ප්‍රමාණයක් අත්අඩංගුවට ගෙන ඇත. ඒ අතර හෙරොයින් කිලෝ ග්‍රෑම් 1029 ග්‍රෑම් 997 මිලි ග්‍රෑම් 170ක ප්‍රමාණයක් සමග සැකකරුවන් 20309ක් අත්අඩංගුවට ගෙන ඇත. ගංජා කිලෝ ග්‍රෑම් 2378 ග්‍රෑම් 950 මිලි ග්‍රෑම් 381 ක් සමඟ අත්අඩංගුවට ගෙන ඇති පිරිස 20015 කි. මෙම අත්අඩංගුවට ගැනීම් තවදුරටත් පුළුල් කරමින් දෛනිකව පවතින ඉල්ලුම අවම කර ඊට ඇබ්බැහිවුවන් පුනරුත්ථාපනය වෙනුවෙන් ද විශේෂ වැඩසටහන් ක්‍රියාත්මක ය. ඒ වෙනුවෙන් විශේෂ අන්තර් පාලන ඒකකයක් ද ජනාධිපතිතුමාගේ උපදෙස් පරිදි පිහිටුවීමට කටයුතු කර ඇත. ඒ අතරතුර රට තුළට මත්ද්‍රව්‍ය ගෙන එන සියලු මාර්ග පිළිබඳව ද විශේෂ මෙහෙයුම් දියත් කර තිබේ. මේ අතර මත්ද්‍රව්‍ය මර්දනය සඳහා මේ වන විට ගෙන යන පුළුල් වැඩපිළිවෙළ කාර්යක්ෂම කළ හැකි අන්දමින් සහ ඊට ගැළපෙන අයුරින් සුරාබදු නීති ද සංශෝධනය කර ලබන සතිය වන විට කැබිනට් මණ්ඩලයට ඉදිරිපත් කරන ලෙස ජනාධිපතිතුමා අදාළ අංශවලට උපදෙස් දී තිබේ. සුරාබදු රෙගුලාසී කඩකරන සුරාබදු බලපත් හිමියන්ට එරෙහි නීති දැඩි කිරීමට ද ජනාධිපතිතුමා සුරාබදු දෙපාර්තමේන්තුව වෙත උපදෙස් නිකුත් කර ඇත. පළාත් වශයෙන් විෂ මත්ද්‍රව්‍ය සඳහා වැඩිම පිරිසක් ඇබ්බැහි වී ඇත්තේ බස්නාහිර පළාතෙන් බව සොයා ගෙන තිබෙන අතර, දකුණ, වයඹ, මධ්‍යම සහ උතුරු පළාතෙන් ද විශාල ප්‍රමාණයක් වාර්තා වෙයි. එම පළාත් ආශ්‍රිතව විශේෂ පුනරුත්ථාපන වැඩසටහන් ක්‍රියාත්මක කිරීමටත්, මීට අමතරව සමස්ත දිවයිනම ආවරණය වන පරිදි මත්ද්‍රව්‍ය භාවිතයේ අහිතකර බලපෑම් පිළිබඳ දැනුවත් කිරීම් පාසල්, දහම් පාසල්, වැඩබිම් සහ ස්වේච්ඡා සංවිධාන ආශ්‍රිතව ක්‍රියාත්මක කිරීමටත් ජනාධිපතිතුමාගේ උපදෙස් පරිදි කටයුතු කරමින් පවතී."
    },
    {
        "content": "''ජාතික මත්ද්‍රව්‍ය නිවාරණ සතියේ''  අවසන් මහා සමුළුව ජනාධිපති මෛත්‍රිපාල සිරිසේන මහතාගේ ප්‍රධානත්වයෙන් ජූලි 01 දින පෙ.ව.9.00ට කොළඹ සුගතදාස ගෘහස්ථ ක්‍රීඩාංගනයේ දී පැවැත්වීමට නියමිතය. ජනාධිපති කාර්යාලය,ආරක්ෂක අමාත්‍යාංශය,අධ්‍යාපන අමාත්‍යාංශය,ප්‍රජා පාදක විශෝධන දෙපාර්තමේන්තුව,අන්තරායකර ඖෂධ පාලක ජාතික මණ්ඩලය මෙම ජාතික වැඩසටහන සංවිධානය කරයි. ජූනි 26 දිනට යෙදෙන ''මත්ද්‍රව්‍ය භාවිතය හා නීති විරෝධී ප්‍රවාහනයට එරෙහි ජාත්‍යන්තර දිනය තේමා කරගනිමින් මෙම ජාතික සතිය ක්‍රියාත්මක කෙරිණ. ජනාධිපති මෛත්‍රිපාල සිරිසේන මහතාගේ සංකල්පයක් අනුව ක්‍රියාත්මක කෙරෙන ''ජාතික මත්ද්‍රව්‍ය නිවාරණ සතිය''ට සමගාමීව පාසල්,ආගමික ස්ථාන,රාජ්‍ය ආයතන හා රාජ්‍ය නොවන ආයතන සමඟ මහජන සහභාගීත්වයෙන් දිවයින පුරා වැඩසටහන් රැසක් ක්‍රියාවට නැංවීය."
    },
    {
        "content": "ජූනි  23 වන දාට යෙදී තිබෙන ඔලිම්පික් දිනය සැමරීම නිමිත්තෙන් ශ්‍රී ලංකා ජාතික හොකී සංගමය විසින් පා ගමනක් සංවිධානය කර තිබේ. පාසල් ළමුන් අතර හොකී ක්‍රීඩාව ජනප්‍රිය කරවමින් අපේ රටේ හොකී ක්‍රීඩාව ජාත්‍යන්තරයට රැගෙන යාම මෙහි අරමුණ බව ශ්‍රී ලංකා හොකී සංගමයේ ලේකම් ජාතික, ඔලිම්පික් කමිටුවේ උප සභාපති, සුමිත් එදිරිසිංහ මහතා පවසයි. ඒ මහතා මේ බව පැවසුවේ ඊයේ(19) ක්‍රීඩා අමාත්‍යංශයේ පැවති මාධ්‍ය හමුවකට එක්වෙමිණි. ජූනි 22 වන දින උදෑසන 8.00ට බණ්ඩාරනායක ජාත්‍යන්තර අනුස්මරණ සම්මන්ත්‍රණ ශාලාව ඉදිරිපිටින් ඇරඹෙන මෙම පා ගමන නිදහස් චතුරස්‍රය හරහා ඇස්ට්‍රෝ ටර්ෆ් දක්වා ගමන් කිරිමට නියමිතය. පා ගමන අතරතුර හොකී ක්‍රීඩාවට අදාළ විවිධ ප්‍රදර්ශන ඉසව් සංවිධානය කර තිබේ.   දිවයිනේ විවිධ පළාත් නියෝජනය කරමින් පාසල් 15ක ක්‍රීඩක ක්‍රීඩිකාවන් , නිලධාරීන් සහ ගුරුවරුන් මෙම පාගමනට සහභාගී වීමට නියමිතය. දැනට දිවයිනේ පාසල් 125ක හොකී ක්‍රීඩා කෙරෙන අතර පාසල් ළමුන් අතර හොකී ක්‍රීඩාව ජනප්‍රිය කරවීමට හා හැකිතාක් පිරිස හොකී ක්‍රීඩාව සඳහා සම්බන්ධ කර ගැනීමට සංගමයේ අරමුණ බව සංගමයේ ලේකම්වරයා පැවසීය. මෙහිදී වැඩිදුරටත් අදහස් දැක් වූ ඒ මහතා පැවසුවේ හොකී ක්‍රීඩාවේ උන්නතිය උදෙසා මේ වන විටත් වැඩසටහන් රැසක් ක්‍රියාවට නංවා ඇති බවයි. දැනට ඇති කෘතිම හොකී ක්‍රීඩාංගණ දෙකෙන් එකක් වන මාතලේ හොකී ක්‍රීඩාංගණයේ සංවර්ධන කටයුතු යුධ හමුදාවේ දායකත්වය ඇතිව කරගෙන යන බවත් ඉදිරියේදී ජාත්‍යන්තර හොකී සංගමයේ ආධාර ඇතිව කොළඹ සහ මාතලේ ඇති ක්‍රීඩාංගණ සංවර්ධනය කිරීමට පියවර ගන්නා බවත් ඒ මහතා වැඩිදුරටත් සඳහන් කළේය. තවද එළඹෙන කණ්ෂ්ඨ කාන්තා හොකී ශුරතාවලිය සඳහා ක්‍රීඩිකාවන් 55 දෙනෙකු මේ වන විට තෝරා ගෙන ඇති බවත් ඉදිරියේදී ජාත්‍යන්තර පුහුණු කරුවන් යොදා ගෙන ඔවුන්ගේ පුහුණු කිරීම් කටයුතු සිදු කිරීමට බලාපොරොත්තු වන බවත් සුමිත් එදිරිසිංහ මහතා කීය. ඔලිම්පික් දිනයට සමගාමීව ලෝකය පුරා රටවල් 50කට අධික සංඛ්‍යාවක හොකී පා ගමන පවත්වනු ලබන අතර මාස කිහිපයකට පෙර රටේ ඇති වූ ආරක්ෂක තත්වය හේතුවෙන් දෙමාපියන්ට ඇති වූ බිය සැක දුරු කර ක්‍රීඩාව සඳහා ළමයින් යොමු කරවීමට සහ ජාත්‍යන්තර අවධානය දිනා ගැනීමට මෙය හොඳ අවස්ථාවක් වනු ඇති බවද එදිරිසිංහ මහතා වැඩිදුරටත් සඳහන් කළේය .පසුගිය වසරේ ඔලිම්පික් දින පා ගමන සඳහා සම්මානය දිනා ගනු ලැබුවේ ඉන්දියාවයි. ශ්‍රී ලංකා හොකී සම්මේලනයේ සභාපති පී.විශ්වනාදන් මහතා ඇතුළු ක්‍රීඩා අමාත්‍යංශයේ නිලධාරීන් ද මෙම අවස්ථාවට එක්ව සිටියහ."
    },
    {
        "content": "අප්‍රේල් 21 ප්‍රහාරයට තෙමසක් පිරෙන අවස්ථාවේ ඇතැමුන් ආණ්ඩුවට කරන සියලු චෝදනා ප්‍රතික්ෂේප කරන බව ජනාධිපතිතුමා පවසයි. අප්‍රේල් 21 සිදුවීමෙන් පසු ආණ්ඩුවක් ලෙස ඉටුකළ යුතු සෑම වගකීමක්ම ඉටු කළ අතර ඊට අදාළ ත්‍රස්ත සංවිධානය ශ්‍රී ලංකාවෙන් විනාශ කර දැමුවා පමණක් නොව අදාළ සිදුවීමට ඉඩ සැළසුණු සියලු කරුණු පිළිබඳ මේ වන විට අපක්ෂපාතී සහ ස්වාධීන පරික්ෂණ සිදු කෙරෙන බව ද ජනාධිපතිතුමා කියා සිටියේය. එබැවින් පෞද්ගලික දේශපාලන න්‍යාය පත්‍ර අතේ තබාගෙන අප්‍රේල් 21 සිදුවීම පිළිබඳ තීන්දු තීරණ ඉදිරිපත් නොකරන ලෙස තමා සියලුදෙනාගෙන් ඉල්ලා සිටින බව ද ජනාධිපතිතුමා පැවසීය. ජනාධිපති ගරු මෛත්‍රීපාල සිරිසේන මැතිතුමා මේ බව සඳහන් කළේ   (22) පස්වරුවේ කොළඹ සුගතදාස ගෘහස්ථ ක්‍රිඩාංගණයේ පැවති “සත්විරු අභිමන් 2019” රණවිරු සුබසාධන ප්‍රතිලාභ ප්‍රදානය කිරීමේ උත්සවය අමතමිනි. මෙහි දී අදහස් දැක්වූ ජනාධිපතිතුමා වැඩිදුරටත් කියා සිටියේ තමා සෑම ආගමකටම ගරු කරන නායකයෙකු වන අතර සෑම ආගමික නායකයෙකුටම වන්දනා කරන බවයි. යම් ප්‍රශ්නයක් තිබේනම් ඕනෑම අයෙකුට විවෘතව තමා සමඟ සාකච්ඡා කළ හැකි අතර අවශ්‍ය නම් මාධ්‍ය ඉදිරියේ වුවද එය සිදුකළ හැකි බව ජනාධිපතිතුමා කියා සිටියේය. තමා පිටකොන්දක් නැති නායකයෙකු ලෙස පෙන්වීමට ඇතැම් අය උත්සාහ කළ ද තමා පිටකොන්දක් ඇති ඝෘජු නායකයෙකු බව 2015 ජනාධිපතිවරණයේ දී මෙන් ම තවත් අවස්ථා ගණනාවකදීම රටට පෙන්වා ඇතැයි ද ජනාධිපතිතුමා සඳහන් කළේය. පැවති රජයේ මෙන් ම පවතින රජයේ ද වංචා දූෂණ සෙවීමට කොමිෂන් සභා පිහිටෙව්වේ පිට කොන්දක් ඇති නායකයෙකු ලෙස බව පැවසූ ජනාධිපතිතුමා ජාවාරම්කරුවන්, පාතාලයින්, අපරාධකරුවන් සහ දූෂිතයන් සමඟ තමා සටන් වදින්නේ ද පිට කොන්දක් ඇති නායකයෙකු ලෙස බව කියා සිටියේය. මෙහි දී ජනාධිපතිතුමා වැඩිදුරටත් සඳහන් කළේ පිටකොන්දක් ඇති අය සිදු කළ යුත්තේ විවේචන සිදු කිරීම නොව ජාවාරම්කරුවන්ගෙන්, අපරාධකරුවන්ගේ සහ දූෂිතයන්ගෙන් රට ගලවා ගැනීමට ගෙන යන සටනට සහය ලබාදී රට ගොඩනැගීමට එක්වීම බවයි. විවේචන අවශ්‍ය වුවත් එය රට සහ ජනතාව නොමග යවන සහ ආණ්ඩුවක් අපහසුතාවයට පත්කරන බරපතළ විවේචන නොවිය යුතු අතර, අද එම විවේචන කරන සියලු දෙනා පාවා දෙන්නේ අප්‍රේල් 21 ත්‍රස්ත ප්‍රහාරය හමුවේ අපගේ විරෝධාර රණවිරුවන් ප්‍රමුඛ සමස්ථ ආරක්ෂක අංශ දිවි පරදුවට තබමින් ඉටුකළ විශිෂ්ට මානුෂික මෙහෙවර බව ද කියා සිටියේය. එමෙන්ම ජනාධිපතිතුමා වැඩිදුරටත් සඳහන් කළේ අප්‍රේල් 21 කණගාටුදායක සිදුවීමෙන් මිය ගිය සියලුදෙනා පිළිබඳ තම හදවත් තුළ ඇති වේදනාව එදා මෙන්ම අද දවසේ ද එලෙස ම බවත් එය කිසිදා අමතක කළ නොහැක්කක් බවයි. තිස් වසරකට අධික කාලයක් පැවති කුරිරු ත්‍රස්තවාදය අවසන් කළ විරෝධාර රණවිරුවන් වෙනුවෙන් සුබසාධන ප්‍රතිලාභ ලබාදීම මෙහිදී සිදු කෙරුණු අතර ත්‍රිවිධ හමුදාවේ, පොලිසියේ හා සිවිල් ආරක්ෂක දෙපාර්තමේන්තුවේ රණවිරුවන් සහ රණවිරු දරුවන් 1504ක් වෙනුවෙන් මෙම ප්‍රතිලාභ ලබාදීම සිදු විය. ඒ අනුව සම්පූර්ණ නිවාස 25ක්, අඩක් නිමවු නිවාස සම්පූර්ණ කරදීමේ ප්‍රතිලාභ 925ක්, විරු සිසු ප්‍රදීප ශිෂ්‍යාධාර 308ක් සහ පදිංචිය සඳහා ඉඩම් කොටස් 246ක් ලබාදීම ඇතුළු වැඩසටහන් ක්‍රියාත්මක විය. ජනාධිපති ලේකම් උදය ආර්. සෙනෙවිරත්න මහතා ද, ආරක්ෂක අමාත්‍යාංශයේ ලේකම් ජෙනරාල් ශාන්ත කොට්ටේගොඩ මහතා සහ ත්‍රිවිධ හමුදාපතිවරු, වැඩබලන පොලිස්පති, සිවිල් ආරක්ෂක දෙපාර්තමේන්තුවේ අධ්‍යක්ෂ ජනරාල් ඇතුළු ආරක්ෂක අංශ ජ්‍යෙෂ්ඨ සාමාජිකයෝ මෙම අවස්ථාවට එක්ව සිටියහ."
    },
    {
        "content": "ජනපති නවදිල්ලි නුවරට ළඟා වෙයි"
    },
    {
        "content": "රටේ වත්මන් ආරක්ෂක තත්ත්වය පිළිබඳ සෑහීමකට පත්විය හැකි අතර අසත්‍ය සහ ජනතාව නොමඟ යවන ප්‍රකාශවලට නොරැවටි ජන ජීවිතය සාමාන්‍ය පරිදි පවත්වාගෙන ගෙන යන ලෙස ජනාධිපතිතුමා සියලු දෙනාගෙන් ඉල්ලයි. ජනාධිපති ගරු මෛත්‍රීපාල සිරිසේන මැතිතුමා මෙම ඉල්ලීම සිදු කළේ   (12) පස්වරුවේ ගාල්ල දිස්ත්‍රික්කයේ දේශපාලන නායකත්වය, රාජ්‍ය නිලධාරින් සහ ආරක්ෂක අංශ නියෝජිතයන් සමඟ ගාල්ල දක්ෂිණ පාය ගොඩනැගිල්ලේ පැවති හමුවට එක්වෙමිනි. රටේ ජාතික ආරක්ෂාව තහවුරු කිරීමට ගෙන ඇති පියවර සහ ඒ සඳහා ප්‍රාදේශීය දේශපාලන නායකයන්ගෙන් සහ රාජ්‍ය නිලධාරින්ගෙන් ආරක්ෂක අංශවලට ලැබිය යුතු සහය පිළිබඳ දැනුවත් කිරීම වෙනුවෙන් පළාත් සහ දිස්ත්‍රික් මට්ටමින් මෙම හමුවීම් මාලාව සංවිධානය කර තිබේ. නැගෙනහිර පළාත් සහ මධ්‍යම පළාත් හමුව පසුගිය දා ජනාධිපතිතුමාගේ ප්‍රධානත්වයෙන් පැවැත්විණි. අද පැවති ගාල්ල දිස්ත්‍රික් සහ කලුතර දිස්ත්‍රික් හමුවට ද පක්ෂ, විපක්ෂ භේදයකින් තොරව මැති ඇමතිවරු, පළාත් පාලන නියෝජිතයෝ සහ රාජ්‍ය නිලධාරිහු එක්ව සිටියහ. ආරක්ෂක වැඩපිළිවෙළ වෙනුවෙන් ඔවුන්ගේ අදහස් සහ යෝජනා මෙහිදී දීර්ඝ වශයෙන් ඉදිරිපත් කෙරිණි. ගාල්ල දිස්ත්‍රික් හමුව ඇමතු ජනාධිපතිතුමා වැඩිදුරටත් පෙන්වා දුන්නේ රට අනාරක්ෂිත බව පෙන්වීමේ උත්සහයක මේ වන විට ඇතැම් පිරිසක් නිරතව සිටින බවයි. එබැවින් මෙම අවස්ථාව සියලු ජනතාව අවබෝධයෙන් සහ බුද්ධිමත්ව කටයුතු කළ යුතු අවස්ථාවක් බව ජනාධිපතිතුමා කියා සිටියේය. ත්‍රස්තවාදී සිදුවීමෙන් බාහිරව සිංහල සහ මුස්ලිම් ජනතාව අතර අසමඟියක් ගොඩනැඟීමට රට තුළ ක්‍රියාත්මක උත්සාහය පිළිබඳව ද ජනාධිපතිතුමා සියලු දෙනාගේ අවධානය යොමු කළේය. රටේ ජනකොටස් අතර තිබිය යුතු විශ්වාසය සහ අවබෝධය තහවුරු කරමින් සාමකාමී සමාජයක් ගොඩනැගීමේ වගකීම ඉටුකිරීමට මෙන්ම අනවශ්‍ය සහ ජනතාව බිය වැද්දීමේ ප්‍රකාශවලට හසු නොවී දෛනික ජන ජීවිතය යථාවත් පරිදි පවත්වාගෙන යාම පිළිබඳ සමාජය දැනුවත් කිරීමට සියලු ආගමික නායකයන්, ප්‍රාදේශීය දේශපාලන නියෝජියන් ඇතුළු රාජ්‍ය සේවකයන් ඒකාබද්ධව විධිමත් වැඩපිළිවෙළකට අවතීර්ණවීමේ වැදගත්කම ද ජනාධිපතිතුමා පෙන්වා දුන්නේ ය. අමාත්‍යවරුන්වන වජිර අබේවර්ධන, ගයන්ත කරුණාතිලක, පාර්ලිමේන්තු මන්ත්‍රී මහින්ද අමරවීර, චන්දිම වීරක්කොඩි, නිශාන්ත මුතුහෙට්ටිගම, දකුණු පළාත් ආණ්ඩුකාර රජිත් කීර්ති තෙන්නකෝන්, ප්‍රධාන අමාත්‍ය ශාන් විජයලාල් ද සිල්වා, පළාත් අමාත්‍ය විජයපාල හෙට්ටිආරච්චි යන මහත්වරුන් ඇතුළු මහජන නියෝජිතයෝ ද, දිස්ත්‍රික් ලේකම්වරු ඇතුළු රාජ්‍ය නිලධාරින් සහ ආරක්ෂක ලේකම් ජෙනරාල් ශාන්ත කෝට්ටේගොඩ, වැඩබලන පොලිස්පති සී.ඩී. වික්‍රමරත්න යන මහත්වරුන් සහ ආරක්ෂක අංශ ප්‍රධානිහු මෙම අවස්ථාවට එක්ව සිටියහ. මේ අතර ජනාධිපතිතුමා කළුතර දිස්ත්‍රික් ලේකම් කාර්යාලයීය ශ්‍රවණාගාරයේ දී කළුතර දිස්ත්‍රික්කයේ දේශපාලන නියෝජිතයන්, රාජ්‍ය නිලධාරින් සහ ආරක්ෂක අංශ නියෝජිතයන් හමු විය. අමාත්‍ය රාජිත සේනාරත්න, පාර්ලිමේන්තු මන්ත්‍රී කුමාර වෙල්ගම, මහින්ද අමරවීර, ජයන්ත සමරවීර යන මහත්වරුන් ඇතුළු පළාත් සහ ප්‍රාදේශීය දේශපාලන නියෝජිතයෝ සහ ආරක්ෂක අංශ ප්‍රධානීහු ඊට ද එක්ව සිටියහ."
    },
    {
        "content": "ඇමරිකානු එක්සත් ජනපද ආණ්ඩුවට අයත් ආයතනයක් වන 'මිලේනියම් චැලෙන්ජ් කෝපරේෂන් ආයතනය විසින් ශ්‍රී ලංකාවට ඩොලර් මිලියන 480 ක ප්‍රදානයක් ලබා දීමට තීරණය කර ඇත. 2019 අප්‍රේල් මස 25 වන දින වොෂින්ටනයේදී මෙම තීරණයට එළැඹ ඇත්තේ ශ්‍රී ලංකා අග්‍රාමාත්‍ය රනිල් වික්‍රමසිංහ මහතා විසින් කරන ලද ඉල්ලීමකට ප්‍රතිචාර දක්වමිනි. මෙම ප්‍රදානය යටතේ ප්‍රධාන ව්‍යාපෘති තුනක් ක්‍රියාත්මක කිරීම සඳහා ඇමරිකානු ඩොලර් මිලියන 480 ක් (ආසන්න වශයෙන් රුපියල් මිලියන 84,000 ක් පමණ ) ශ්‍රී ලංකාවට ලැබෙන අතර එම ව්‍යාපෘති සම්පූර්ණ කිරීමට වසර 5 ක කාලයක් ලැබේ. රථ වාහන ගමනා ගමන වේගය වැඩි කිරීම, ගමාගමනයට ගතවන කාලය අඩු කිරීම, රථවාහන දුම අඩු කිරීම සහ අනතුරු අවම කිරීම මගින් රථ වාහන තද බදය අවම කිරීම සහ රජයේ බස් රථ සහ පෞද්ගලික බස් රථ ඇතුළත් ගමනාගමන සේවය නව්‍යකරණය කිරීම ඇතුළත් වන කොළඹ මහානගර බලප්‍රදේශය තුළ විශේෂ ගමනාගමන සංවර්ධන වැඩසටහනක් ක්‍රියාත්මක කිරීම එයින් එකකි. සමරගමුව, ඌව, නැගෙනහිර, උතුරු මැද, මධ්‍යම සහ වයඹ පළාත් කොළඹ වෙළෙඳපොළවලට සහ අපනයන කේන්ද්‍රස්ථානයට සම්බන්ධ කෙරෙන මධ්‍යම වටරවුම් මාර්ගයට අදාළ කිලෝමීටර 131 ක මාර්ග ජාල වැඩි දියුණු කිරීම ද මේ යටතේ සිදු වෙයි."
    },
    {
        "content": "යුද, නාවික හා ගුවන් හමුදාවලට අයත් නිත්‍ය බල සේනාවන්හි ජ්‍යෙෂ්ඨ නිලධාරීන් විසින් ඉටු කරන ලද සුවිශේෂී වූ සේවාව වෙනුවෙන් උපහාර වශයෙන් පිරිනැමෙන විශිෂ්ට සේවා විභූෂණ පදක්කම් ප්‍රදානය, ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන් (22) පෙරවරුවේ ජනාධිපති කාර්යාලයේ දී පැවැත්විණි. විශිෂ්ට සේවා විභූෂණ පදක්කම සුවිශේෂ ප්‍රදානයක් වන අතර, එය යුද හමුදාවේ ලුතිනන් කර්නල් සහ ඊට ඉහළ නිලවල නිලධාරීන් වෙත සහ නාවික හා ගුවන් හමුදාවල ඒ හා සමාන නිල දරන අවම වශයෙන් වසර 25ක අඛණ්ඩ සේවා කාලයක් හා යහපත් සේවා ඉතිහාසයක් හිමි නිලධාරීන් වෙත පමණක් ප්‍රදානය කෙරෙන පදක්කමකි. ජාතික ගීය ගායනා කිරීමෙන් අනතුරුව රට වෙනුවෙන් දිවි පිදු රණවිරුවන්ට ගෞරව පිණිස විනාඩි දෙකක නිශ්ශබ්දතාවයකින් පසුව පදක්කම් ප්‍රදානය ආරම්භ කෙරිණි. ත්‍රිවිධ හමුදාවේ සේවයේ යෙදී සිටින සහ විශ්‍රාමික නිලධාරීන් 65 දෙනෙකු මෙහි දී ජනාධිපතිතුමා අතින් විශිෂ්ට සේවා විභූෂණ පදක්කම්වලින් පිදුම් ලැබූ අතර, එයට යුද හමුදා නිලධාරීහු 40 දෙනෙක්, නාවික හමුදා නිලධාරීහු 12 දෙනෙක් සහ ගුවන් හමුදා නිලධාරීහු 13 දෙනෙක් ඇතුළත් වූහ. පදක්කම් ප්‍රදානයෙන් අනතුරුව පදක්කම්ලාභීන් සමඟ ජනාධිපතිතුමා සමූහ ඡායාරූපයකට ද පෙනී සිටියේය. ආරක්ෂක රාජ්‍ය අමාත්‍ය රුවන් විජේවර්ධන, ජනාධිපති ලේකම් උදය ආර්. සෙනෙවිරත්න, ආරක්ෂක ලේකම් ජෙනරාල් ශාන්ත කෝට්ටේගොඩ, ආරක්ෂක මාණ්ඩලික ප්‍රධානී ඇතුළු ත්‍රිවිධ හමුදාපතිවරුන් සහ ආරක්ෂක අංශ ජ්‍යෙෂ්ඨ නිලධාරීහු මේ අවස්ථාවට එක්ව සිටියහ."
    },
    {
        "content": "පාර්ලිමේන්තු කාරක සභාවක් විසින් බුද්ධි අංශ නිලධාරින් ගෙන්වා රාජ්‍ය බුද්ධි තොරතුරු මාධ්‍ය ඉදිරියේ අනාවරණය කරවීම තමා කිසිසේත් අනුමත නොකරන බව ජනාධිපතිතුමා පවසයි. මේ වන තෙක් තේරීම් කාරක සභාවට කැඳවා ඇත්තේ සේවයෙන් ඉවත් කරන ලද නිලධාරින් බවත්, දැනට සේවයේ නිරතව සිටින ආරක්ෂක අංශවලට අයත් කිසිදු නිලධාරියෙක් තේරීම් කාරක සභාවට ඉදිරිපත් නොකරන අතර, එම සියලුදෙනා පිළිබඳ වගකීම තමා භාරගන්නා බව ද ජනාධිපතිතුමා ප්‍රකාශ කළේය. ජනාධිපති ගරු මෛත්‍රීපාල සිරිසේන මැතිතුමා මේ බව සඳහන් කළේ පොලිස් දෙපාර්තමේන්තුවේ ජ්‍යෙෂ්ඨ නිලධාරින් සමඟ මාසිකව පැවැත්වෙන රැස්වීම (07) පස්වරුවේ ජනාධිපති කාර්යාලයේ දී පැවැත්වුණු අවස්ථාවේ දී ය. අප්‍රේල් 21 වන දා සිදුවීමට අදාළ නඩු 05ක් මේ වන විට ශ්‍රේෂ්ඨාකරණයේ විභාගයට ගැනෙමින් පවතින අතර, එවන් අවස්ථාවක තේරිම් කාරක සභාවත් පත්කර කටයුතු කිරීම, එම ශ්‍රේෂ්ඨාධිකරණ ක්‍රියාවලියට අහිතකර තත්ත්වයක් බව නීතිපතිවරයා තමා වෙත ලිඛිතව දන්වා තිබෙන බවත්, ජනාධිපතිවරයා ලෙස තමා එය කථානායකවරයාට ඉදිරිපත් කර තිබෙන අතර, ජනාධිපතිවරයා විසින් යොමු කරන එවන් ලිපි ලේඛන පාර්ලිමේන්තුව ආරම්භයේ දී සාම්ප්‍රදායානුකූළව කතානායකවරයා විසින් ඉදිරිපත් කළ යුතුව ඇති නමුත්, කථානායකවරයා ඒ පිළිබඳ පාර්ලිමේන්තුවේ කිසිදු ප්‍රකාශයක් සිදු නොකිරීම පිළිබඳ තමා කනගාටුවන බව ද ජනාධිපතිතුමා මෙහිදී කියා සිටියේය. පොලිස් දෙපාර්තමේන්තු මූලස්ථානය ඉදිකිරීම වෙනුවෙන් ජාවත්ත ප්‍රදේශයේ පිහිටි සළුසල ප්‍රධාන කාර්යාලයට අයත් ඉඩම පොලිස් දෙපාර්තමේන්තුව වෙත ලබාදීමට අවශ්‍ය කටයුතු කරන ලෙස අදාළ අමාත්‍යාංශ ලේකම්වරයාට ජනාධිපතිතුමා උපදෙස් දුන් අතර, රජයට බරක් ව පවතින සහ නිසි අයුරින් ක්‍රියාත්මක නොවන සළුසල අධ්‍යක්ෂ මණ්ඩලය විසුරුවා හැරීමට ද උපදෙස් දුන්නේ ය. පොලිස් දෙපාර්තමේන්තුවේ නිලධාරින්ගේ උසස්වීම්වලට අදාල ව සකස් කර තිබෙන වැඩපිළිවෙළ පිලිබඳව ද මෙහිදී අවධානය යොමු කෙරුණු අතර, එම උසස්වීම්වලට අදාළව යොමු කළ යෝජනාවලිය පොලිස් කොමිසම විසින් අනුමත කිරීමෙන් අනතුරව මේ වන විට වැටුප් කොමිසම වෙත යොමු කර තිබෙන අතර, ඔවුන්ගේ ද අනුමැතිය යටතේ හැකි ඉක්මණින් කාණ්ඩ 03ක් යටතේ එම උසස්වීම ලබාදීමට කටයුතු කරන බව ද සඳහන් කෙරිණි. විශේෂ කාර්ය බලකායට නව භටයන් බඳවා ගැනීමට අවශ්‍ය අනුමැතිය සහ අවි ආයුධ ලබා ගැනීමට අවශ්‍ය කටයුතු කඩිනම් කිරීම පිළිබඳව ද සාකච්ඡා වූ අතර, විෂ මත්ද්‍රව්‍ය මැඩැලීම වෙනුවෙන් ගෙන යන වැඩපිළිවෙළේ ප්‍රගතිය ද සමාලෝචනය කෙරිණි. 21 වනදා ත්‍රස්ත ප්‍රහාරයට අදාළ මෙහෙයුම්වල දී ජීවිතක්ෂයට පත් වූ පොලිස් නිලධාරින්ගේ පවුල්වලට රුපියල් ලක්ෂ 25 බැගින් මුදල් ප්‍රදානයන් ලබාදීම ද ජනාධිපතිතුමා අතින් සිදු කෙරිණි. එමෙන් ම සයින්දමරුදු ප්‍රදේශයේ ත්‍රස්තවාදීන් රැදී සිටි ස්ථානය පිළිබඳ දැනුම් දුන් මුස්ලිම් ජාතිකයන් තිදෙනා වෙත ද ලක්ෂ 10 බැගින් මුදල් පරිත්‍යාග සිදු කෙරිණි."
    },
    {
        "content": "2019 මාර්තු මාසයේ දී නිෂ්පාදන ක්‍රියාකාරකම් ඉහළ වේගයකින් වර්ධනය වී ඇතැයි ශ්‍රී ලංකා මහබැංකුව පවසයි. 2019 පෙබරවාරි මාසයට සාපේක්ෂ ව 2019 මාර්තු මාසයේ දී නිෂ්පාදන ක්‍රියාකාරකම් ඉහළ වේගයකින් වර්ධනය විය. නිෂ්පාදන අංශයේ ක්‍රියාකාරකම්වල ඉහළ යෑමක් පිළිඹිබු කරමින්, නිෂ්පාදන අංශයේ ගැනුම් කළමනාකරුවන්ගේ දර්ශකය මාස 46ක් තුළ වාර්තා කළ ඉහළ ම අගයට ළඟා විය. උත්සව සමයේ පවතින ඉල්ලුමත් සමඟ, විශේෂයෙන් ම ආහාර හා පාන වර්ග නිෂ්පාදන අංශයේ, නව ඇණවුම්වල දක්නට ලැබුණු වර්ධනය මාර්තු මාසය තුළ දී ගැනුම් කළමනාකරුවන්ගේ දර්ශකය ඉහළ යෑමට ප්‍රධාන වශයෙන් හේතු විය. ‍‍අප්‍රේල් මාසයේ අලුත් අවුරුදු නිවාඩුවලට පෙර අපේක්ෂිත නිෂ්පාදන මට්ටම් සපුරා ගැනීමේ අභිප්‍රායත් සමඟ නිෂ්පාදන ක්‍රියාවලිය ද සැලකිය යුතු ලෙස වර්ධනය විය. පැවති කාර්ය බහුල නිෂ්පාදන ක්‍රියාවලියට සමගාමී ව ගැනුම් තොගය සහ සේවා නියුක්තිය ද වර්ධනය විය. ඉදිරි උත්සව සමයේ එළඹෙන නිවාඩු දින හේතුවෙන්, ඇණවුම් සම්පූර්ණ කර ගැනීම සඳහා අතිකාල වැඩ කිරීමට ද සිදු වූ බව, විශේෂයෙන් රෙදිපිළි හා ඇඟළුම් අංශය ඇතුළු ව බොහෝමයක් ප්‍රතිචාර දක්වන්නන් විසින් ඉස්මතු කරන ලදී. තවද, ඇණවුමක් සැපයීමට සැපයුම්කරුවන්ට ගත වන කාලයේ අඩු වීම ද සමස්ත වර්ධනය සඳහා ධනාත්මක ලෙස දායක විය. ගැනුම් කළමනාකරුවන්ගේ දර්ශකයේ සියලු ම උප දර්ශක, කඩඉම් මට්ටම ලෙස ගැනෙන දර්ශක අගය වන 50.0ට වඩා වැඩි අගයක් වාර්තා කළ අතර, 2019 පෙබරවාරි මාසයට සාපේක්ෂ ව 2019 මාර්තු මාසයේ දී නිෂ්පාදන ක්‍රියාකාරකම් වැඩි වේගයකින් වර්ධනය වූ බව ඉන් පෙන්නුම් කරන බව ද මහබැංකුව කියයි. සම්පූර්ණ ලිපිය මෙතැනින්-"
    },
    {
        "content": "ත්‍රස්තවාදය පරාජය කිරීම ස්ථීර වශයෙන්ම සිදුකරනවා සේම කිසිදු අභියෝගයක් හමුවේ මත්ද්‍රව්‍ය මර්දන වැඩපිළිවෙළ දුර්වල නොකරන බව ජනාධිපතිතුමා අවධාරණය කරයි. ජාත්‍යන්තර ත්‍රස්තවාදයත්, ජාත්‍යන්තර මත්ද්‍රව්‍ය ව්‍යාපාරය, අවි ජාවාරම, පාතාලය එකම ජාලයක් බව පෙන්වා දුන් ජනාධිපතිතුමා කියා සිටියේ රටට එරෙහි මෙම සියලු අභියෝග පරාජය කළ යුතු බවයි. ජනාධිපති ගරු මෛත්‍රීපාල සිරිසේන මැතිතුමා මේ බව සඳහන් කළේ මත්ද්‍රව්‍යවලට ඇබ්බැහිවූවන් පුනරුත්ථාපනය සඳහා ගෙන යන වැඩපිළිවෙළ පිළිබඳ   (03) පෙරවරුවේ ජනාධිපති කාර්යාලයේ පැවති සාකච්ඡාවක දී ය. මෙහි දී අදහස් දැක්වූ ජනාධිපතිතුමා වැඩිදුරටත් සඳහන් කළේ මෙම ත්‍රස්ත ක්‍රියාවට මුහුණදීමට සිදුවූයේ මත්ද්‍රව්‍ය මර්දනය වෙනුවෙන් විශාල වැඩකොටසක් සිදුකරමින් සිටින අවස්ථාවක බවයි. අප්‍රේල් 21 වනදා ඛේදවාචකය නොවන්නට මත්ද්‍රව්‍ය විරෝධි වැඩපිළිවෙළ මේ වන විට සාර්ථක ප්‍රතිඵල රැසක් පෙන්වා අවසන් බව ද ජනාධිපතිතුමා කියා සිටියේ ය. මත්ද්‍රව්‍යවලට ඇබ්බැහිවූවන් පුනරුත්ථාපනය වෙනුවෙන් ගෙනයන වැඩපිළිවෙළ පිළිබඳව මෙහිදී දීර්ඝ වශයෙන් සාකච්ඡාවට ලක් වූ අතර විධිමත් සහ ප්‍රායෝගික සැලැසුම් ඔස්සේ එම වැඩපිළිවෙළ ක්‍රියාවට නංවන ලෙස ජනාධිපතිතුමා උපදෙස් දුන්නේය. එහිදී ජනාධිපතිතුමා පෙන්වා දුන්නේ මත්ද්‍රව්‍ය භාවිතය හේතුවෙන් බන්ධනාගාරගතව සිටින බාලවයස්කාර තරුණයන් මත්ද්‍රව්‍ය ජාවාරම්වලට සම්බන්ධ බරපතළ අපරාධකරුවන් සමඟ එකට රඳවා තැබීම සිදු නොකළ යුතු බවයි. එසේ සිටීමෙන් ඔවුන් ද බරපතළ අපරාධ සඳහා පෙලඹිය හැකි බව පෙන්වා දුන් ජනාධිපතිතුමා මෙම තරුණයන් වෙනම පුනරුත්ථාපනය කිරීමේ වැදගත්කමත්, එහි දී ඔවුන්ගේ වයස් මට්ටම්, වරදේ ස්වභාවය, පුනරුත්ථාපනය කෙරෙන කාලවකවානු ආදි කරුණු සැලකිල්ලට ගැනීමේ වැදගත්කමත් පැහැදිලි කළේය. පූජ්‍ය කුප්පියාවත්තේ බෝධානන්ද ස්වාමින් වහන්සේ ද, ඇමතිනි තලතා අතුකෝරල මහත්මිය සහ බන්ධනාගාර දෙපාර්තමේන්තුවේ නිලධාරින්, ආරක්ෂක අංශ ප්‍රධානින් ඇතුළු රාජ්‍ය නිලධාරිහු මෙම සාකච්ඡාවට එක්ව සිටියහ."
    },
    {
        "content": "ප්‍රතිපත්ති හා මූලධර්මවලට හානියක් නොවන අයුරින් බාලදක්ෂ ව්‍යාපාරය ද කාලානුරූපව වෙනස්කම්වලට භාජනය විය යුතු බව ජනාධිපතිතුමා පවසයි. දොළොස් වැනි ජාතික පෝතක බාලදක්ෂ කබෝරියේ සමාරම්භක උත්සවය ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන්  (06) පස්වරුවේ වේයන්ගොඩ සියනෑ ජාතික අධ්‍යාපන විද්‍යාපීඨයේ දී පැවැත්වුණු අතර එම අවස්ථාව අමතමින් ජනාධිපතිතුමා මේ බව ප්‍රකාශ කළේය. බාලදක්ෂ ව්‍යාපාරය ව්‍යාප්ත කිරීමේ දී අවම වශයෙන් එය පාසල් දරුවන්ගෙන් 25%ක් වත් නියෝජනය වීමේ වැදගත්කම පෙන්වා දුන් ජනාධිපතිතුමා විනයෙන්, හික්මීමෙන් මෙන්ම ගුණදම්වලින් පොහොසත් අනාගත පරපුරක් ගොඩනැඟීමට බාලදක්ෂ ව්‍යාපාරය ඉතා වැදගත් බව ප්‍රකාශ කළේය. එමෙන්ම ජනාධිපතිතුමා වැඩිදුරටත් සඳහන් කළේ විශිෂ්ට අනාගත පරපුරක් රට තුළ ගොඩනැඟීම වෙනුවෙන් අධ්‍යාපන පද්ධතියේ සිදුකළ යුතු වෙනස්කම් පිළිබඳව මේ වන විට විශේෂ අවධානයක් යොමු කරමින් අධ්‍යාපන විශේෂඥයන්ගේ උපදෙස් අනුව අදාළ වැඩපිළිවෙළ සකස් කරමින් සිටින බවයි. ශ්‍රී ලංකා බාලදක්ෂ මූලස්ථානය මගින් වසර 03කට වරක් ජාතික මට්ටමින් සංවිධානය කරන ජාතික කබෝරිය “අපේ උරුමය මව්බිමයි” තේමාව යටතේ අද සිට අප්‍රේල් 08 වනදා දක්වා වේයන්ගොඩ සියනෑ ජාතික අධ්‍යාපන විද්‍යා පීඨයේ දී පැවැත් වේ. මෙම කබෝරිය සඳහා ශ්‍රී ලංකාවේ නන් දෙසින් පැමිණි වයස අවුරුදු හතත්, එකොළහත් අතර වයසේ පසුවන පෝතක බාලදක්ෂයින් 7500 ක් ද ආචාර්යවරුන් හා වරියන් 750 ක් පමණ එක්ව සිටින අතර ප්‍රථම වරට දකුණු ආසියාතික රටවල්වල පෝතක බාලදක්ෂ දරුවන් හා නායක නායිකාවන් 300ක් පමණ ඊට එක්ව සිටී. තෙදිනක් පුරා පැවැත්වෙන කබෝරිය විශේෂාංග රැසකින් සමන්විත අතර එම දරුවන්ගේ වයසට ඔබින විෂය නිර්දේශ යටතේ පුහුණුවීම් ලබාදීම සිදු කෙරෙන අතර විනෝදජනක අවස්ථා මගින් දැනුම ලබා ගැනීමට අවස්ථාව සලසා තිබේ. කබෝරි පදක්කම් කට්ටලය කබෝරි සංවිධායක කොමසාරිස් වත්සලා විජේවික්‍රම මහත්මිය විසින් මෙහිදී ජනාධිපතිතුමා වෙත පිළිගැන්වූවාය. කබෝරි සමරු ඵලකය කබෝරි ලේකම් රේණුකා සිල්වා මහත්මිය විසින් ජනාධිපතිතුමා වෙත පිළිගන්වන ලදී. රාජ්‍ය අමාත්‍ය අජිත් මාන්නප්පෙරුම, පාර්ලිමේන්තු මන්ත්‍රී ලසන්ත අලගියවන්න යන මහත්වරුන් ද, ප්‍රධාන බාලදක්ෂ කොමසාරිස් ඉංජිනේරු මෙරිල් ගුණතිලක මහතා ඇතුළු සාමාජිකයන් මෙම අවස්ථාවට එක්ව සිටියහ."
    },
    {
        "content": "කොළඹදී පැවැති ආසියා -යුරෝපා දේශපාලන සංසදයේ තුන්වැනි රැස්වීම ( AEPF) සහ ආසියානු දේශපාලන පක්ෂවල ජත්‍යන්තර සමුළුව (ICAPP) 2019 අදින් (7) අවසන් වෙයි. මෙම සමුළුව අප්‍රේල් 05 සිට ආරම්භ විය. මෙම අන්තර්ජාතික සමුළුවට ආසියාවේ සහ යුරෝපයේ දේශපාලන පක්ෂ නියෝජනය කරමින් නියෝජිතයන් අනූ (90) දෙනෙකු සහභාගි විය. මෙම සමුළුවේ තේමාව වන්නේ ඉහළ යමින් පවතින වැඩිහිටි ජනගහනයේ සමාජ ආරක්ෂණය සහ සේවා නියුක්තිය සම්බන්ධයෙන් මතුවන අභියෝග මෙන්ම ආසියානු කලාපය මුහුණපාන හදිසි ගැටලු දේශපාලන පක්ෂවලට හසුරුවාගත හැක්කේ කෙසේ ද යන්නයි.   ලංකාවේ ඉහළ යන වැඩිහිටි ජනගහන අභියෝගයට මුහුණපාමින් සිටී. මේ සමුළුවේ තේමාවට අදාළ කරුණු සම්බන්යෙන් ලෝකයේ සෙසු රටවල් හා සාකච්ඡා කිරීමට අදහස් හුවමාරු කරගැනීම අත්දැකීම් බෙදාගැනීමට සහ මේ සමුළු මගින් ලංකාවට අවස්ථාව සැළසෙයි."
    },
    {
        "content": "තරුණ සේවා සභාවේ මූලිකත්වයෙන් තාරුණ්‍යයේ ක්‍රීඩා කෞෂල්‍ය වර්ධනය කිරීම සදහා ක්‍රීඩා ඉසව් රැසක් පැවැත්වේ. සෑම දිස්ත්‍රික්කයක්ම නියෝජනය වන පරිදි වොලිබෝල් තරගාවලියක් පැවැත්වුණු අතර එය ගැහැණු පිරිමි භේදයකින් තොරව පැවැත්වෙන මිශ්‍ර වොලිබෝල් තරගාවලියකි. මීට අමතරව කඹ ඇදීමේ තරග, කරාතේ පුහුණු කිරීමේ වැඩසටහන් මේ යටතේ සිදුවන බව තරුණ සේවා සභාවේ ක්‍රීඩා අංශයේ සහකාර අධ්‍යක්ෂ ධර්මකීර්ති උක්වත්ත මහතා පවසයි. යොවුන් පුර 2019 වොලිබෝල් තරගාවලියෙන් ශූරතාව ගම්පහ දිස්ත්‍රික්කයටද, අනුශූරතාව නුවරඑළිය දිස්ත්‍රික්කයටද හිමි විය. මිනි මැරතන් තරගයේ පිරිමි අංශයේ ප්‍රථම ස්ථානය ගම්පහ දිස්ත්‍රික්කයටත්, කාන්තා අංශයේ ප්‍රථම ස්ථානය බදුල්ලටද හිමි විය. එමෙන්ම කඹ ඇදීමේ ශූරතාව කොළඹ දිස්ත්‍රික්කයටත්, අනුශූරතාව ගම්පහ දිස්ත්‍රික්කයටත් හිමි වී තිබේ."
    },
    {
        "content": "නයිරෝබි නුවර පැවැත්වෙන එක්සත් ජාතීන්ගේ පරිසර සමුළුවට සහභාගීවීම සඳහා ගිය ජනාධිපති ගරු මෛත්‍රිපාල සිරිසේන මැතිතුමා සහ කෙන්යා ජනාධිපති උහුරු කෙන්යාටා මැතිතුමා අතර හමුවක්   සිදු විය. මෙහිදී ජනාධිපති ගරු මෛත්‍රීපාල සිරිසේන මැතිතුමාව කෙන්යා ජනාධිපති උහුරු කෙන්යාටා මැතිතුමා විසින් ඉතා උණුසුම් ලෙස පිළිගත් අතර අනතුරුව රාජ්‍ය නායක දෙපළ සුහද කථා බහකට එක් විය. එක්සත් ජාතින්ගේ පරිසර සමුළුවේ හතරවන සැසිවාරය ඉතා සාර්ථක අන්දමින් සංවිධානය කර තිබීම පිළිබඳ සිය සතුට පළ කළ ජනාධිපතිතුමා සමුළුවේ දී ගත් තීන්දු තීරණ ඉදිරියට ක්‍රියාවට නැංවීම සඳහා සාමාජික රටක් ලෙස ශ්‍රී ලංකාව උපරිමයෙන් කැපවී කටයුතු කරන බව සඳහන් කළේය. සමුළුව අමතා ජනාධිපති ගරු මෛත්‍රීපාල සිරිසේන මැතිතුමා සිදුකළ දේශනය ඇගැයීමට ලක් කළ කෙන්යා ජනාධිපති උහුරු කෙන්යාටා මැතිතුමා පරිසර හිතකාමී නායකයෙකු ලෙස ජනාධිපති ගරු මෛත්‍රීපාල සිරිසේන මැතිතුමාගේ වැඩපිළිවෙළ ඇගැයීමට ලක් කළේය. කෙන්යා විදේශ කටයුතු ඇමතිනි    මහත්මිය පසුගියදා ශ්‍රී ලංකාවේ සංචාරයක නිරත වූ අතර එහිදී දෙරටේ විදේශ අමාත්‍යවරු අතර පැවති සාකච්ඡාවලදී දෙරට අතර ඇතිකරගත් සහයෝගිතාවයන් ඉදිරියට ක්‍රියාවට නැංවීම පිළිබඳව ද නායකයන්ගේ අවධානය යොමු විය. 1970 වසරේ දී නිල රාජ්‍ය තාන්ත්‍රික සබඳතා පිහිටුවාගත් ශ්‍රී ලංකාව සහ කෙන්යාව අතර පවතින්නේ මිත්‍රශිලි සබඳතාවයකි. දෙරට ම පොදුරාජ්‍ය මණ්ඩලයේ හා ඉන්දියානු සාගර වටද්දර රටවල සංගමයේ (IORA) සාමාජික රටවල් වෙති. ජනාධිපති ගරු මෛත්‍රීපාල සිරිසේන මැතිතුමාගේ මෙම සංචාරයත් සමඟ දෙරට අතර අන්‍යෝන්‍ය සහයෝගීතාවය ඉදිරියේ දී වඩාත් පුළුල් වනු ඇති බවට කෙන්යා ජනාධිපති උහුරු කෙන්යාටා මහතා විශ්වාසය පළ කළ අතර, ජාත්‍යන්තර තලයේ දී දෙරටම සහයෝගයෙන් කටයුතු කිරීමට ද නායකයෝ සහතික වූහ. මේ අතර රුවන්ඩා අග්‍රාමාත්‍ය Edouard Ngirente මහතා සහ ජනාධිපති ගරු මෛත්‍රීපාල සිරිසේන මැතිතුමා අතර කෙටි හමුවක් ද  නයිරෝබි නුවර දී සිදු විය."
    },
    {
        "content": "ශ්‍රී ලාංකික භික්ෂු පරම්පරාවේ උත්කෘෂ්ට දායකත්වයෙන්, රැකගෙන ආ නිර්මල බුද්ධ වචනය අන්තර්ගත වූ ථෙරවාද ත්‍රිපිටකය ලෝක උරුමයක් බවට පත් කිරීමේ යෝජනාව නිමිත්තෙන්  අද (මාර්තු 16) සිට මාර්තු 23 වන දින දක්වා වන සතිය “ත්‍රිපිටකාභිවන්දනා” සතිය ලෙස ප්‍රකාශයට පත් කර තිබේ. ථෙරවාද ත්‍රිපිටකය ලෝක උරුමයක් ලෙස ප්‍රකාශයට පත් කරන ලෙසට යුනෙස්කෝ සංවිධානය වෙත සියලු බෞද්ධ රටවල සහයෝගයෙන් ශ්‍රී ලංකාව ඉදිරිපත්කරන යෝජනාව ප්‍රකාශයට පත් කිරීමේ ජාතික මහෝත්සවය ත්‍රෛනිකායික මහා නායක හිමිවරුන් ප්‍රමුඛ මහා සංඝරත්නයේ ප්‍රධානත්වයෙන් ජනාධිපති ගරු මෛත්‍රීපාල සිරිසේන මැතිතුමාගේ සහභාගිත්වයෙන් මාර්තු 23 වනදා ඓතිහාසික දළදා මාලිගාවේ මහමළුවේ දී සිදු කෙරේ. ථෙරවාද ත්‍රිපිටකය ශ්‍රී ලංකාවේ ජාතික උරුමයක් බවට පත් කිරීම ජනාධිපති ගරු මෛත්‍රීපාල සිරිසේන මැතිතුමාගේ මඟපෙන්වීමෙන් පසුගියදා ඓතිහාසික මාතලේ අලුවිහාර පුදබිමේ දී සිදු විය. මහඟු ත්‍රිපිටක ධර්ම දායාදය ශ්‍රී ලංකාවේ ජාතික උරුමයක් බවට පත්කිරීමෙන් නොනැවති එය ලෝක උරුමයක් බවට පත් කර සංරක්ෂණය කරවීමට ජනාධිපතිතුමා ගත් පියවර සමස්ත මහා සංඝරත්නය ඇතුළු සියලු ලෝක බෞද්ධ ජතාවගේ පැසසුමට ලක්ව තිබේ. ජනාධිපති කාර්යාලය, බුද්ධ ශාසන අමාත්‍යාංශය සහ නිවාස, ඉදිකිරීම් සහ සංස්කෘතික කටයුතු අමාත්‍යාංශය සෙසු අමාත්‍යාංශ සමග ඒකාබද්ධව “ත්‍රිපිටකාභිවන්දනා” සතිය පුරාවට ආගමික වැඩසටහන් රැසක් උත්කර්ෂවත් අන්දමින් සංවිධානය කර තිබෙන අතර එම සතිය තුළ රාජ්‍ය ආයතන, පෞද්ගලික ආයතන සියලුම නිවාසවල, රථ වාහන සහ මංමාවත්වල බෞද්ධ කොඩි ප්‍රදර්ශනය කරන මෙන් සියලුම ජනතාවගෙන් ඉල්ලීමක් කෙරේ. “ත්‍රිපිටකාභිවන්දනා” සතිය තුළ ප.ව 6.00 සිට 6.15 දක්වා දීප ව්‍යාප්තව විහාරස්ථානවල ශබ්ද පූජා පැවැත් වේ. මේ අතර “ත්‍රිපිටකාභිවන්දනා” සතියට සමගාමීව සර්වඥ ධාතු ප්‍රදර්ශන ද දිවයින පුරා ස්ථාන කිහිපයක දී සංවිධාන කර ඇත. “ත්‍රිපිටකාභිවන්දනා” සතිය ආරම්භ කෙරෙන මාර්තු 16 වනදා පොලිස් වසම් මට්ටමින් දීප ව්‍යාප්තව පිණ්ඩපාත දානමය පිංකම් හා විදේශයන්හි ශ්‍රී ලාංකික විහාරස්ථාන පදනම් කරගෙන විවිධ ආගමික වැඩසටහන් සංවිධාන කර තිබේ. මාර්තු 17 වන ඉරිදා දහම් පාසල් ගොඩනැගිලි නොමැතිව ගස් යට දහම් අධ්‍යාපනය ලබන දූ දරුවන් වෙනුවෙන් තෝරාගනු ලැබූ විහාරස්ථාන 226 ක දහම් පාසල් ශාලා ඉදිකිරීමේ වැඩසටහනක් ආරම්භ කිරීමට නියමිත අතර මෙම සියලු ඉදිකිරීම් මාස 03 කින් අවසන් කර සිසු අයිතියට පවරාදීමට නියමිතය. මාර්තු 18 වන සඳුදා දීප ව්‍යාප්තව පාසල් හා පිරිවෙන් පදනම් කරගත් ආගමික වැඩසටහන් පැවැත්වෙන අතර මාර්තු 19 වන අඟහරුවාදා රාජ්‍ය නොවන අංශයේ ආයතන පදනම් කරගෙන විවිධ වැඩසටහන් සංවිධානය කර තිබේ. මාර්තු 20වන බදදා පොහෝ දින “ජනපති සදහම් යාත්‍රා” වැඩසටහන පැවැත්වෙන අතර එදින දිවයින පුරා විහාරස්ථානවල ත්‍රිපිටක ධර්ම දායාදය පිළිබඳ ජනතාව දැනුවත් කරමින් ධර්ම දේශනා පැවැත්වීමට කටයුතු සූදානම් කර ඇත. මාර්තු 21 වන බ්‍රහස්පතින්දා ජනාධිපති කාර්යාලය සහ සියලුම ආණ්ඩුකාර කාර්යල එක්ව දානමය වැඩසටහන් සංවිධානය කර තිබෙන අතර, මාර්තු 22 වන සිකුරාදා සියලුම රාජ්‍ය ආයතනවල දානමය පුණ්‍ය කර්ම ඇතුළු විවිධ ආගමික වැඩසටහන් සංවිධානය කර ඇත.මාර්තු 23 වන සෙනසුරාදා ඓතිහාසික දළදා මාළිගා පරිශ්‍රයේ පැවැත්වෙන ජාතික මහෝත්සවයෙන් අනතුරුව “ත්‍රිපිටකාභිවන්දනා” සතිය නිමාවට පත් කෙරේ."
    },
    {
        "content": "විසර්ජන පනත් කෙටුම්පත 2019 තෙවැනි වර කියවීමේ විවාදය අද(16) දිනත් පැවැත්වෙන අතර අමාත්‍යාංශ දෙකක වැයශීර්ෂ අද දින ද විවාදයට ගැනේ. ඒ අනුව, බුද්ධ ශාසන හා වයඹ සංවර්ධන අමාත්‍යාංශය සහ නිවාස,ඉදිකිරීම් සහ සංස්කෘතික කටයුතු අමාත්‍යාංශය යන අමාත්‍යාංශවලට අයත් වැයශීර්ෂ විවාදයට ගැනේ."
    },
    {
        "content": "ශ්‍රී ලංකා අපනයන සංවර්ධන මණ්ඩලය විසින් 2017-2022 කාලපරිච්ජේදය තුලදී නව අපනයන කරුවන් 2000 බිහිකිරීම සඳහා ජාතික වැඩසටහනක් දියත් කර ඇත. වසර 2022 දී සමස්ත අපනයන ඉලක්කය ඇමරිකානු ඩොලර් බිලියන 28 ක් ලබා ගැනීම සඳහා අපනයන කර්මාන්තවල ආයෝජනය කිරීමට දේශීය ව්‍යාපාර උනන්දු කරවීම මෙම වැඩසටහනේ ප්‍රධාන අරමුණයි.එයට සමගාමීව නවක ව්‍යවසායකයන්ට ජාත්‍යන්තර වෙළදපල අත්දැකීම් ඇතුළු අවස්ථාවන් රැසක් උදා වී ඇත. ප්‍රංශයේ “SIAL” වෙළඳ ප්‍රදර්ශනය ඒ අතරින් වැදගත් ජාත්‍යන්තර වෙළඳ ප්‍ර‍දර්ශනයකි. 2018 \"SIAL\" වෙළඳ ප්‍රදර්ශනය ප්‍රංශයේ පැරිස්හිදී 2018 ඹක්තෝම්බර් 21 සිට 25 දක්වා සාර්තකව පැවැත්විණි. සංවිධායකයන් විසින් පවසන ආකාරයට ආහාර කර්මාන්තයේ නියැලෙන ගෝලීය ව්‍යවසායකයන්ට තම නිෂ්පාදන අලෙවි කිරීම සඳහා තරඟකාරී වේදිකාවක් නිර්මාණය කිරීම පිණිස යුරෝ මිලියන ගනනක ගනුදෙනු පහසුකම් මෙමගින් සපයා ඇත.මෙම ප්‍රදර්ශනය මගින් අපනයන කරුවන්ට ව්‍යාපාරික සම්බන්ධතා තර කර ගැනීමටත් යුරෝපා සංගම් කලාපයේ මෙන්ම අනෙකුත් ජාත්‍යයන්තර වෙළෙඳපොළ තුළ නව ව්‍යපාරික අවස්ථා සොයා ගැන්මටත් අවකාශය උදාවනු ඇත. 2018 SIAL ප්‍රදර්ශනය සඳහා ශ්‍රී ලාංකික සහභාගීත්වය තහවුරු කරමින් ප්‍ර‍ධාන ලාංකික සමාගම් දාහහතරක් සහභාගී වු අතර නවක අපනයනකරුවන් ලෙස මෙවර ප්‍රදර්ශනය සඳහා AW Seafood සහ WANASINGHE HOLDINGS (Pvt) Ltd යන ආයතනවලට තම නිෂ්පාදන ඉදිරිපත් කිරීමට අවස්ථාව සලසා දෙන ලදි.මෙම සමාගම් ප්‍රංශයේ (SIAL) ප්‍රදර්ශනයෙන් ප්‍රතිලාභ ලබා ගැනීමට සමත් වූ අතර තම නිෂ්පාදන මිලදී ගැනීම සඳහා උනන්දුවක් දක්වන ගැනුම්කරුවන් සොයා ගැනීමටද සමත් වූ බවද සඳහන් කළ යුතුය. මේ සඳහා අවශ්‍ය සියලු සංවිධාන කටයුතු සිදුකරනු ලැබුවේ ශ්‍රී ලංකා අපනයන සංවර්ධන මණ්ඩලයයි. WANASINGHE HOLDINGS (Pvt) Ltd ආයතනයේ ලක්ෂිත මහතා පවසන ආකාරයට මෙය ඉතාමත්ම සාර්ථක ආහාර සඳහා වෙළඳ ප්‍රදර්ශනයක් වන අතර එයට සහභාගී වීම තුලින් යු‍රෝපයේ මෙන්ම අනෙකුත් රටවලින්ද නව ගැනුම්කරුවන් සොයාගැනීමේ හැකියාව පවතී. ලෝකයේ බොහෝ ව්‍යාපාරිකයන්ට මෙම ප්‍රදර්ශනය මහගු අවස්තාවක් වන බවත් ප්‍ර‍දර්ශනය තුලින් තම ආයතනයට යුරෝපයේ මෙන්ම අනෙක් රටවල ගැනුම්කරුවන් සොයාගැන්මට හැකිවූ බවද සඳහන් කරන ලදි. ඒ අනුව ස්ලෝවැකියාව, මාලදිවයින, නවසීලන්තය වැනි රටවලට අපනයනය කිරීමේ අවස්ථාව මේ වනවිට උදාවී ඇති බවද සදහන් කරන ලදි.ප්‍ර‍දර්ශනයෙන් පසු ස්ලෝවැකියාව ට සාම්පල් ඇණවුමක් යවා ඇති බවත් පෝලන්තය වෙතද අපනයන ඇනවුමක් ලැබී ඇති බවත් ඔහු වැඩිදුරටත් පැවසීය. එලෙසම AW Seafood ආයතනයේ වීරරත්න මහතා මෙම ප්‍රදර්ශනය පිළිබඳ දරන අදහස වන්නේ මේ තුලින් ජාත්‍යන්තර වෙළඳපල අවස්ථාවන් පිළිබඳ අධ්‍යයනයට ඉඩකඩ ලැබුණ බවයි. ලංකාවේ වෙළද පලට පමණක් සීමා වී තිබූ තමාගේ නිෂ්පාදනයන් ජාත්‍යන්තර වෙළඳ පලට ගෙනයෑමට මෙම ප්‍රදර්ශනය මහඟු අවස්ථාවක් වූ බවද සඳහන් කරන ලදි. නව අපනයන කරුවන් 2000 බිහිකිරීමේ ජාතික වැඩසටහන තුලින් මෙමඅවස්ථාව උදාවූ බවත් ඉදිරියේදී චීනය ට පොකිරිස්සන් අපනයනය කිරීමේ අවස්තාව AW Seafood ආයතනයට උදාවී තිබෙන බවත් එම විදේශීය ගැනුම්කරුවන් පසුගිය දිනක ශ්‍රී ලංකාවට පැමිණ තමා සමඟ වැඩිදුර සාකච්ජා කළ බවත් නුදුරේදී විවෘත වන කලමැටිය ධීවර වරාය ඒ සදහා උපකාරීවන බවද වීරරත්න මහතා වැඩිදුරටත් සඳහන්  කළේ ය."
    },
    {
        "content": "''රට වෙනුවෙන් එකට සිටිමු' -ජාතික වැඩසටහන යටතේ අද (18) පුත්තලම දිස්ත්‍රික්කයේ පල්ලව ප්‍රාදේශීය ලේකම් කොට්ඨාශයේ වතුපොළ ග්‍රාම නිලධාරී වසමේ ප්‍රදේශවාසීන් උදෙසා මත් ද්‍රව්‍ය නිවාරණ දැනුවත් කිරීමේ වැඩසටහනක් පැවැත්විණි. මේ සදහා ශ්‍රී ලංකා නාවික හමුදාවේ මත්ද්‍රව්‍ය නිවාරණ කාර්යය සාධන බලකාය විසින් ප්‍රදේශවාසීන් දැනුවත් කිරීම සිදු කළේ ය. මීට අමතරව වතුපොළ ග්‍රාම නිලදාරී වසමට අයත් කලුවර ගස් හන්දියේ සිට වතුපොළ සමූහ ගොවිපොල දක්වා පිවිසුම් මාර්ගයේ මග දෙපස පලතුරු පැල රෝපණ වැඩසටහනක් ප්‍රදේශයේ ග්‍රාම නිලධාරී,ආර්ථික සංවර්ධන නිලධාරී, සමෘද්ධි සවර්ධන නිලධාරී වරුන්ගේ මඟ පෙන්වීමෙන් අද (18) පස්වරුවේ සිදු කෙරිණි. ඒ අනුව අඹ පැළ 50 ක්, ජම්බු පැළ 50ක් රෝපණය කරන අතර ජනාධිපති ලේකම් කාර්යාලය රු. 25,000 ක ප්‍රතිපාදන යටතේ මෙම ප්‍රජා සත්කාරය සිදු කළේ ය. මෙම පළතුරු පැළ නඩත්තු කිරීම පාර දෙපස සිටින ඉඩම් හිමියන් විසින් සිදුකරයි. 'ආදර්ශමත් ගමක්'  යන තේමාව යටතේ 'රට වෙනුවෙන් එකට සිටිමු' වැඩසටහනට සක්‍රීයව දායක වීමත් මෙහි අරමුණ බව පල්ලව ප්‍රාදේශීය ලේකම් එච්.එම්. නදීජා හේරත් මහත්මිය පැවසුවාය."
    },
    {
        "content": "මහබැංකු බැඳුම්කර සිදුවීමට අදාළ ප්‍රධාන වගඋත්තරකරුවා ශ්‍රී ලංකා රජයට භාරදීම සම්බන්ධව තම ප්‍රතිපත්තිය පිළිබඳ පැහැදිලි ප්‍රකාශයක් සිංගප්පූරු රජය සිදු කළ යුතුව ඇති බව ජනාධිපතිතුමා පවසයි. තමා ඒ පිළිබඳ සිංගප්පුරු අග්‍රාමාත්‍යවරයා සමඟ සාකච්ඡා කළ බව ද ජනාධිපති ගරු මෛත්‍රීපාල සිරිසේන මැතිතුමා ප්‍රකාශ කළේ අල්ලස හා දූෂණය තුරන් කිරීමේ පස් අවුරුදු ජාතික ක්‍රියාකාරි සැලැස්ම එළිදැක්වීමේ අවස්ථාවට (18) පෙරවරුවේ කොළඹ දී එක් වෙමිනි. මෙහිදී අදහස් දැක්වූ ජනාධිපතිතුමා වැඩිදුරටත් ප්‍රකාශ කළේ 2015 ජනවාරි 08 වනදා හැට දෙලක්ෂ පනස්දහසක ජනතාවගේ ඡන්දයෙන් ජනාධිපති ධුරයට පත් වූ තමාගේ මැතිවරණ ප්‍රකාශයේ ප්‍රධාන කරුණක් වූයේ අල්ලස හා දූෂණය තුරන් කිරීම බවයි. ඒ වෙනුවෙන් පසුගිය වසර 04 තුළ පියවර රැසක් ගත් අතර කිසිදු රජයක් නොගත් දැඩි තීන්දු තීරණ රැසක් ද ඒ අතර වන බව ජනාධිපතිතුමා සඳහන් කළේය. ඉතිහාසයේ සිදුවූ විශාලම මංකොල්ලය වූ මහ බැංකු බැඳුම්කර සිදුවීම පිළිබඳ සොයා බැලීමට තමා පත් කළ ජනාධිපති කොමිසම මේ රටේ ජනතාවගේ අවධානයට ලක් වූයේ කොමිෂන් සභා පිළිබඳ මෙතෙක් ජනතාව තුළ තිබූ අවිශ්වාසය සහ පසුගාමි අදහස් වෙනස් කරමින් බව ද ජනාධිපතිතුමා පැවසීය. එම පරීක්ෂණ සිදුකරන නිලධාරින්ට විවිධ අභියෝග සහ ගැටලුවලට මුහුණදීමට සිදු වූ බව සඳහන් කළ ජනාධිපතිතුමා ඇතැම්විට ඔවුන්ට විරුද්ධව පරීක්ෂණ පැවැත්වීමට ද කටයුතු කළ අතර එය රාජ්‍ය පාලනය තුළ සිදුවූ දුර්වල අවස්ථාවක් ලෙස තමා සලකන බව කියා සිටියේ ය. මෙහි දී අදහස් දැක්වූ ජනාධිපතිතුමා වැඩිදුරටත් සඳහන් කළේ යහපත් රාජ්‍ය පාලන සංකල්පය තුළ රටක් ලෙස ඉදිරියට යාමට තිබෙන ප්‍රධානතම අභියෝගය වංචාව සහ දූෂණය නම් එය වැළැක්වීමට රටට ආදරය කරන සියලු පාර්ශ්වයන් එක්විය යුතු බවයි. බලය රැකගැනීම මිස රටේ සැබෑ තත්ත්වය පිළිබඳ කතා කරමින් ඒවාට විසඳුම් සෙවීමට කිසිවෙකු කටයුතු නොකරන අතර, එවන් තත්ත්වයක් තුළ කිසිවෙකු මේ පිළිබඳව විවෘතව කථා නොකරන බව ද ජනාධිපතිතුමා සඳහන් කළේය. එමෙන්ම ජනාධිපතිතුමා වැඩිදුරටත් කියා සිටියේ අල්ලස හා දූෂණය මැඬලීම වෙනුවෙන් පැහැදිලි වැඩපිළිවෙළක් දැනට රට තුළ ක්‍රියාත්මක වුව ද වැරදිකරුවන්ට එරෙහිව නීතිය ක්‍රියාත්මක කිරීම පිළිබඳ ගැටලුකාරි තත්ත්වයක් පවතින බවයි. සුපිළිපන්න රාජ්‍ය සේවයක් තුළ වංචාවෙන් දූෂණයෙන් තොර යහපත් රටක් ගොඩනැගීමට වංචාවට සහ දූෂණයට එරෙහිව ද කඩිනමින් දණ්ඩනය ක්‍රියාත්මක විය යුතු බව ද ජනාධිපතිතුමා අවධාරණය කරන ලදී. අල්ලස හා දූෂණය තුරන් කිරීමේ පස් අවුරුදු ජාතික ක්‍රියාකාරි සැලැස්ම මෙහි දී අල්ලස් හෝ දූෂණ විමර්ශන කොමිෂන් සභාවේ සභාපතිවරයා විසින් ජනාධිපතිතුමා වෙත පිළිගැන්වීය. ශ්‍රී ලංකාව තුළ වංචාව සහ දූෂණය තුරන් කරමින් එමඟින් ආර්ථික, සාමාජයීය, සංස්කෘතික සහ පාරිසරික වශයෙන් තිරසර සංවර්ධනයක් උදාකර ගැනීම මෙම ක්‍රියාකාරි සැලැස්ම සකස් කිරීමේ අරමුණයි. වසරක පමණ කාලයක් අල්ලස් පනතේ අල්ලස, දූෂණය, වත්කම්, බැරකම් දඬුවම් සහ වෙනත් ඊට අදාළ දුර්වල නීතිරීති අණ පනත්වලට සම්බන්ධ කරුණු කැබිනට් මණ්ඩල අනුමැතියෙන් සංශෝධනය කර ඒ අනුව මෙම නව නීතිරීති ඇතුළත් පස් අවුරුදු ජාතික ක්‍රියාකාරි සැලැස්ම සකස් කර තිබේ. මෙරට සියලු රාජ්‍ය ආයතන ව්‍යූහයන්හි අල්ලස නිවාරණය, හර පද්ධති වැඩිදියුණු කිරීම, දඬුවම් ක්‍රමවේද හා නීති ප්‍රතිපත්ති සංශෝධනය කිරීම යන ප්‍රධාන සාධක පදනම් කර ගනිමින් මෙම ජාතික ක්‍රියාකාරි සැලැස්ම සකස් කර තිබෙන අතර එහිදී සාකච්ඡා වට 40 ක් පමණ පවත්වා විද්වතුන්, විදෙස් විශේෂඥයන්, මහජනතාව ඇතුළු විවිධ තරාතිරම්වල පිරිස්වල අදහස් විමසීමට අල්ලස් හෝ දූෂණ විමර්ශන කොමිෂන් සභාව කටයුතු කොට ඇත. ගෞරවනීය ත්‍රෛනිකායික මහාසංඝරත්නය ඇතුළු අන්‍යාගමික පූජකවරුන් ද, කථානායක කරූ ජයසුරිය, විපක්ෂනායක මහින්ද රාජපක්ෂ යන මහත්වරුන් ඇතුළු මැති ඇමතිවරුන් ද, ජනාධිපති ලේකම් උදය ආර්. සෙනෙවිරත්න මහතා ඇතුළු රාජ්‍ය නිලධාරින් ද, නීතිපති ජයන්ත ජයසූරිය මහතා ඇතුළු නීති ක්ෂේත්‍රයේ ප්‍රවිණයන් සහ ඇමරිකානු තානාපතිනි Alaina B Teplity , එක්සත් ජාතින්ගේ ශ්‍රී ලංකා නේවාසික සම්බන්ධීකාරක Hanaa Singer යන මහත්ම මහත්මීන් ඇතුළු දෙස් විදෙස් නියෝජිතයන් හා  අල්ලස් හෝ දුෂණ චෝදනා විමර්ශන කොමිෂන් සභාවේ සභාපතිවරයා, අධ්‍යක්ෂවරුන් ඇතුළු නිලධාරින් මෙම අවස්ථාවට එක්ව සිටියහ"
    },
    {
        "content": "ජනාධිපති ලේකම් කාර්යාලය විසින් මෙහෙයවනු ලබන දරුවන් සුරකිමු ජාතික වැඩසටහනට සමගාමීව 'රට වෙනුවෙන් එකට සිටිමු'' ජතික වැඩසටහන මගින් ඊයේ(18) දින සිට මෙම මස 22 වන දින දක්වා දරුවන් සුරකිමු ව්‍යාපෘතිය දියත් කරයි. මෙම ව්‍යාපෘතිය යටතේ පාසල් ඉලක්ක කර ගත් දැනුවත් කිරීමේ වැඩසටහන් රාශියක් ක්‍රියාත්මක වේ. ඒ වෙනුවෙන් පුත්තලම් දිස්ත්‍රික්කයේ සියලුම පාසල්වල විදුහල්පතිවරුන් දැනුවත් කිරීම (18) පෙරවරුවේ පුත්තලම ප්‍රාදේශීය ලේකම් කාරයාලයේදී සිදුවිය. මෙම ව්‍යාපෘතියේ අරමුණ වන්නේ මෙම වැඩසටහන පිළිබඳ ව විදුහල්පතිවරු දැනුවත් කර දරුවන් නිවැරදි පෞරුෂ සංවර්ධනයට ලක් කිරීම තුළින් ඔවුන් අනාගතයේදී රටට අවශ්‍ය යහපත් පුරවැසියන් බවට පත් කිරීමයි. විශේෂයෙන් පූර්ව ළමා වියේ පාසල් සමාජානුයෝජන ක්‍රියාවලියේදී දැනුම, කුසලතා හා ආකල්ප දියුණු කිරීමත්, අභියෝග බාර ගැනීමට හැකි පරිසරයක් තුළ අවබෝධාත්මක සිසු පරපුරක් බිහි කිරීම වැඩිහිටි පරපුරේ වගකීම බවද සනාථ කිරීම ද මෙම ව්‍යාපෘතිය ක්‍රියාත්මක කිරීමෙන් බලාපොරොත්තු වේ"
    },
    {
        "content": "'රට වෙනුවෙන් එකට සිටිමු' ජාතික වැඩසටහන යටතේ පුත්තලම දිස්ත්‍රික්කයේ ග්‍රාමීය ආර්ථිකය සවිබල ගැන්වීම වෙනුවෙන් මාදම්පේ, නාත්තන්ඩිය, මුන්දලම,ආණමඩුව ප්‍රදේශීය ලේකම් කොට්ඨාස ඉලක්ක කර ගනිමින් මල් වගා කිරීමේ විශේෂ ව්‍යාපෘතියක් ඇරඹුණි. ප්‍රදේශයෙ ග්‍රාමීය ජනතාව මූලික කර ගනිමින් මෙම මල් වගා කිරීමේ විශේෂ ව්‍යාපෘතිය මෙම මස මාර්තු 18වන දින සිට 22 දක්වා ජාතික උද්හිත උද්‍යාන දෙපාර්තමේන්තුවේ මූලිකත්වයෙන් ක්‍රියාත්මක වේ. ග්‍රාමීය ජනතාව ස්වං ආර්ථික කටයුතු සදහා යොමු කර ග්‍රාමීය ආර්ථිකය සවිබල ගැන්වීම සදහා උනන්දු කරවමින් මල් වගාව සදහා සුදුසු භූමි හඳුනා ගනිමින් මල් වර්ග හඳුන්වාදීම සිදු කරයි. මීට අමතරව මල් වගා කිරීම සදහා සුදුසු තාක්ෂණික දැනුම ලබා දීමත් මෙම වැඩසටහන මගින් සිදු කරයි."
    },
    {
        "content": "පුත්තලම දිස්ත්‍රික්කයේ 'රට වෙනුවෙන් එකට සිටිමු' ජාතික වැඩසටහන යටතේ අද (19) දින මුන්දම ප්‍රාදේශීය ලේකම් කොට්ඨාසයේ උඩප්පුව ග්‍රාම නිලධාරී වසමේ උඩප්පුව වෙරළ තීරය පිරිසිදු කිරීම සිදුවිය. ඒ පිළිබඳ ව රජයේ නිල පුවත් වෙබ් අඩවිය ප්‍රදේශවාසීන්ගෙන් අදහස් විමසීමකදී ප්‍රකාශ කර සිටියේ මේ වැඩපිළිවෙළ පිලිබඳ ව සතුටට පත්වන බවත්, එය තම ප්‍රදේශයටද වටිනා කමක් එක් කරන බවය මේ පිළිබඳව රජයේ නිල පුවත් වෙබ් අඩවිය සිදුකළ විමසීමකදී ජනාධිපති කාර්යාලයේ සහකාර අධ්‍යක්ෂ ජයන්ත දිසානායක මහතා සඳහන් කළේ, මේ ප්‍රදේශයේ වෙරළ පරිහරණය කරන ජනතාව, විවිධ ආයතන එක් කරගනිමින් මෙම වැඩසටහන දියත් කර  ඇති බවයි. ඉඩම් ගැටළු, පරිසර ගැටළු,විසඳමින් ජනතා අවශ්‍යතා සම්පූර්ණ කර දීම ඉලක්කකරගනිලින්  රට වෙනුවෙන් එකට සිටිමු' වැඩපිළිවෙල ක්‍රියාත්මක වන බව පැවසී ය. ඒ අනුව උඩප්පුව 594/බී ග්‍රාම නිලධාරී වසමේ  පදිංචි කමලා මහත්මිය ද ප්‍රකාශ කළේ, අපිරිසිදු වෙරළ පිරිසිදු කරගැනීමට සහාය වීම පිළිබඳ ව රජයට ස්තූතිවන්ත වන බවය."
    },
    {
        "content": "දිවයිනේ පරිපාලන දිස්ත්‍රික්ක අතරින් පුත්තලම දිස්ත්‍රික්කයේ සංවර්ධනයට බලපා ඇති අභියෝග අතර ජනතාවගේ දිළිඳුකම බරපතල සමාජ ගැටලුවක් වන අතර දිස්ත්‍රික්කයේ පවතින නියඟය ද ජල පද්ධතිය 80%ක් සිඳීයාම ද ජනතාව මුහුණ දෙන තවත් සමාජ ගැටලුවකි. එමෙන්ම දිස්ත්‍රික්කයේ වැව් පද්ධති සිඳීයාම තුළින් ද ල්ඪෛස්ල්‍රෞඩ්ක;ය හා අනෙකුත් බෝග වගාවන්හි අස්වැන්න අඩුවීම ද මෙම දිස්ත්‍රික්කය මුහුණ දෙන තවත් බරපතල සමාජ ගැටලුවකි. දිස්ත්‍රික්කයේ පවතින ජල ගැටලුවට විසඳුමක් ලබා දීම රජයේ මූලික අරමුණ වී ඇති අතර පුත්තලම දිස්ත්‍රික් ලේකම් කඩ්‍රහ්ඩ්,ෆ්හ පූරඛ් මැදිහත්වීම මත පසුගිය තෙවසරක පමණ කාල පරිච්ඡේදය තුල දී පානීය ජල පිරිපහදු මධ්‍යස්ථාන කීපයක් ආරම්භ කර තිබේ. දංකොටුව, මැටි කොටුව, නෙළුම් උයන, නවගත්තේගම ප්‍රාථමික පාසල, ආනමඩුව මහවිදුහල ඒ අතරින් ප්‍රධාන වේ. ප්‍රදේශයේ පානීය ජල අවශ්‍යතා සපුරාලීමටත්, වකුගඩු රෝග පාලනය කිරීම සදහාත් ජනාධිපති ලේකම් කාර්යාලයේ දායකත්වය මත රට වෙනුවෙන් එකට සිටිමු ජාතික වැඩසටහනේද ප්‍රමුඛත්වය ලබා දෙමින් ප්‍රාදේශීය ලේකම් කොට්ඨාශ 16ක් ආවරණය වන පරිදි ගෘහස්ථ ජල පෙරණ ලබාදීම ජල පද්ධති ආරම්භ කිරීම සදහා මුල්ගල තැබීම, වකුගඩු රෝග වැලක් වීම සදහා මහජනතාව දැනුවත් කිරීම, සායන පැවැත්වීම මෙම වැඩ සටහන තුළින් ඉදිරි සතිය තුල ක්‍රියාත්මක වන අතර මේ සදහා රජයේ අමාත්‍යාංශ ඇතුළු රාජ්‍ය ආයතන ගණනාවක් මෙම වැඩසටහන සමඟ එක් වී තිබෙන බව රජයේ ප්‍රවෘත්ති දෙපාර්තමේන්තුව පවසයි. දිස්ත්‍රික්කයේ පැවති මෙම සමාජ ගැටලු පිළිබද විශේෂ අවධානයක් යොමුකරමින් දිස්ත්‍රික් ලේකම් ල්ඩ්ර්හ්ඩ්,ෆ්හ මගපෙන්වීම යටතේ පසුගිය වසරේ ග්‍රාමීය යටිතල පහසුකම් සැපයීමේ ව්‍යාපෘති 624ක් හා ජීවනෝපාය සංවර්ධන ව්‍යාපෘති 1230ක් ක්‍රියාත්මක කර ඇති බව පුත්තලම දිස්ත්‍රික් ලේකම් එන්. එච්. එම්. චිත්‍රානන්ද මහතා පවසන අතර ප්‍රාදේශීය ලේකම් කොට්ඨාස 16ක විමධ්‍යගත අයවැය යටතේ තවත් ව්‍යාපෘති 717ක් ක්‍රියාත්මක කර ඇති බවද පවසයි. දිස්ත්‍රික් මාධ්‍ය මධ්‍යස්ථානය රජයේ ප්‍රවෘත්ති දෙපාර්තමේන්තුව"
    },
    {
        "content": "විසර්ජන පනත් කෙටුම්පත 2019 කාරක සභා අවස්ථාවේ විවාදය අද (19) පාර්ලිමේන්තුවේ දී ආරම්භ විය. ඒ අනුව අමාත්‍යාංශ තුනකට අයත් වැයශීර්ෂ විවාදයට ගැනේ. රාජ්‍ය ව්‍යවසාය, කන්ද උඩරට උරුමය සහ මහනුවර සංවර්ධන අමාත්‍යාංශය,ඩිජිටල් යටිතල පහසුකම් සහ තොරතුරු තාක්ෂණ පිළිබඳ කැබිනට් නොවන අමාත්‍යාංශය, විද්‍යා තාක්ෂණ හා පර්යේෂණ පිළිබඳ කැබිනට් නොවන අමාත්‍යාංශය යන අමාත්‍යාංශවල වැයශීර්ෂ විවාදයට ගැනේ."
    },
    {
        "content": "ශ්‍රී ලංකාවේ බංගලාදේශ මහකොමසාරිස් කාර්යාලය විසින් දෙවැනි වරටත් ඉදිරිපත් කරන බංගලාදේශ සිනමා දැක්ම  මාර්තු 29 වනදා ආරම්භ කෙරේ. මාර්තු මස 29, 30 සහ 31 යන තෙදින ජාතික චිත්‍රපට සංස්ථා තරංගනී ශාලාවේදී පැවැත්වෙන සිනමා දැක්මේදී චිත්‍රපට 6ක් තිරගත කිරීමට නියමිත අතර ඒ සඳහා ඇතුල්වීම නොමිලේය . එදින ප්‍රදර්ශනය කරන සිනමා කෘති මෙසේය, ග්ලාසුදින් සේලීම්ගේ sapno jaal මාර්තු 29 වැනිදා 5.30ට, කම්රුල් ලේලින්ගේ ghraan මාර්තු 30 වැනිදා 3.00ට, බජොන් ඉමිටියාන්ස්ගේ mattir porjar මාර්තු 30 වැනිදා සවස 6.00ට, ආනම් බිස්වාස්ගේ debi මාර්තු 30 සවස 6.00ට, තන්වීර් මොකම්මේෆ්ගේ shimanthorekha මාර්තු 31 සවස 3.00ට, නූර් ඉම්රාන් මිතුගේ komola rocket මාර්තු 31 සවස 6.30ට තිරගත වේ."
    },
    {
        "content": "පුත්තලම දිස්ත්‍රික්කයේ ග්‍රාමසේවා වසම්වල වැඩිහිටි ප්‍රජාවට නීති සහන ලබාදීම සහ වැඩිහිටි ප්‍රජාව දැනුවත් කිරීම ඊයේ (19) දින අධිකරණ හා බන්ධනාගාර ප්‍රතිසංස්කරණ අමාත්‍යාංශය මූලිකත්වයෙන් පැවැත්විණි.රට වෙනුවෙන් එකට සිටිමු ජතික වැඩසටහනට සමගාමීව මෙම වැඩසටහන ක්‍රියාත්මක විය. වැඩිහිටි සමාජ සත්කාර අරමුදල්, සෞඛ්‍ය සහන සේවා නොසලකා හැරීම්, නීති ආධාර, ගෘහස්ථ ප්‍රචණ්ඩත්වය, දේපළ උරුම යනාදී ගැටලු පිලිබඳව වැඩිහිටි ප්‍රජාව දැනුවත් කිරීම පුත්තලම ප්‍රාදේශීය ලේකම් කාර්‍යාලයේ දී පැවැත් විය. මෙම දැනුවත් කිරීමේ වැඩසටහන අධිකරණ අමාත්‍යාංශය , නීති ආධාර කොමිසම හා නීති කෙටුම්පත් සම්පාදන දෙපාර්තමේන්තුව විසින් සිදු කරන ලදි. මෙහිදී ජීවිතයේ සැදෑසමය ගත කරන වැඩිහිටි ප්‍රජාවගේ පොෂණ හා සංවර්ධනය ශක්තිමත් කර ගතින් හා සිතින් ශක්තිමත් පුරවැසියෙකු ලෙස සමාජයේ ජීවත් වීමටත්, වැඩිහිටි විය සමාජයට බරක් නොවී පවත්වාගෙන යාම සදහා අවශ්‍ය මාර්ගෝපදේශනය ලබා දීම සිදුකරනු ලැබීය. මෙම අවස්ථාව සදහා ජනාධිපති ලේකම් කාර්යාලයේ උපදෙස් පරිදි පුත්තලම ප්‍රාදේශීය ලේකම් එච්.එම්.සංජීවනී හේරත්, නීති ආධාර කොමිසමේ නීති නිලධාරී නීතිඥ කලණි මැදගොඩ , නීතිඥ ප්‍රියංකා සමරතුංග මහත්ම මහත්මීන්ද සහභාගී වූහ."
    },
    {
        "content": "''21 වන සියවසේ සිනමාව''යන මැයෙන් සිනමා ප්‍රේක්ෂකත්වය ප්‍රවර්ධනය කිරිම හා සිනමා සංස්කරණය පෝෂණය කිරිමේ අරමුණින් සිනමා කතිකා වැඩසටහනක් 2019 මාර්තු මස 27 දින (හෙට ) ප.ව 2.45 ට මහවැලි කේන්ද්‍රයේ දි පැවැත්වේ. ශ්‍රි ලංකා ජාතික චිත්‍රපට සංස්ථාව සිනමා සංස්කෘතික අංශය විසින් මෙය සංවිධානය කරනු ලබයි. මෙහි දේශනය ආචාර්යය සුනිල් රණසිංහ මහතා විසින් සිදු කරනු ලබයි.මිට අමතරව මෙම සිනමා කතිකා මාලාව මාර්තු 27 වන දින සිට අඛණ්ඩව සෑම මසක ම අවසන් බදදා දින ප.ව 3.00 සිට 6.00 පැවැත්වෙන බව ජාතික චිත්‍රපට සංස්ථාව පවසයි."
    },
    {
        "content": "අපගේ සංස්කෘතික හර පද්ධතින්, සිරිත් විරිත් හා සම්ප්‍රදායන් කිසිවිටෙක කිසිදු බලවේගයකට යටත් නොකළ යුතු බව ජනාධිපතිතුමා පවසයි. අපගේ සංස්කෘතියට හා සම්ප්‍රදායට ගරු කරන සහ ලෝකය ජයගත හැකි උගත් තරුණ පරපුරක් රට තුළ බිහිවිය යුතු බව ද ජනාධිපතිතුමා ප්‍රකාශ කළේ හේනේගම මධ්‍ය විද්‍යාලයේ 75 වන සංවත්සර උලෙළට සහ ත්‍යාග ප්‍රදානෝත්සවයට  (26) පස්වරුවේ එක්වෙමිනි. විද්‍යාලය වෙත ගිය ජනාධිපතිතුමා එම සිසු දරුවන් විසින් මහත් හරසරින් පිළිගත්හ. සිසු දරුවන් ඇමතූ ජනාධිපතිතුමා වැඩිදුරටත් ප්‍රකාශ කළේ අප අධ්‍යාපනය ලැබිය යුත්තේ රැකියාවක් ඉලක්ක කර ගනිමින් පමණක් නොව ලෝකය සහ සමාජය වෙනස් කිරීම වෙනුවෙන් බවය. මෘත භූමියේ කීර්තිය දසත පැතිරිය හැකි උගත් දරු පරපුරක් රට තුළ ගොඩනැඟිය යුතු බව ද ජනාධිපතිතුමා සඳහන් කළේය. 1944 වසරේදී ආරම්භ කළ හේනේගම මධ්‍ය විද්‍යාලය, මධ්‍ය විද්‍යාල සංකල්පය යටතේ මෙරට බිහිවූ 11 වන මධ්‍ය විද්‍යාලයයි. මේ වන විට සිසුන් 3200කට ආසන්න පිරිසක් විද්‍යාලයේ ඉගෙනුම ලබන අතර විද්‍යා, කලා, වාණිජ සහ තාක්ෂණ විෂය ධාරාව යටතේ අධ්‍යාපන කටයුතු සිදු කෙරේ. හේනේගම මධ්‍ය විද්‍යාලය ජාතික පාසලක් බවට පත්කරන ලෙස කරන ලද ඉල්ලීම පිළිබඳව ද මෙහිදී අවධානය යොමු කළ ජනාධිපතිතුමා කියා සිටියේ ඒ පිළිබඳ අවශ්‍ය ඉදිරි පියවර ගන්නා බවයි. විද්‍යාලයේ විශිෂ්ඨතා දැක්වූ සිසුන්ට තිළිණ සහ සහතිකපත් ප්‍රදානය කිරීම ජනාධිපතිතුමා අතින් සිදු විය. විදුහල්පති විජය සත්‍යජිත් කුලරත්න මහතා විසින් ජනාධිපතිතුමා වෙත ද විශේෂ සිහිවටන තිළිණයක් පිළිගැන්වීය. ලසන්ත අලගියවන්න, උපාලි ගුණරත්න, චන්දන ජයකොඩි යන මහත්වරුන් ඇතුළු පළාතේ මහජන නියෝජිතයන් ද විදුහල්පති, ආචාර්ය මණ්ඩලය, දෙමාපියන්, ආදි සිසුන් ඇතුළු පිරිසක් මෙම අවස්ථාවට එක්ව සිටියහ"
    },
    {
        "content": "විශේෂ අවශ්‍යතා ඇති දරුවන්ගේ ඔලිම්පික් ක්‍රිඩා උළෙල 2019 හි විශේෂ දක්ෂතා දැක්වූ දරුවන් අගයකරමින් ඔවුන් වෙත මුදල් ආධර ලබාදීම අද (25) සිදු විය. විශේෂ අවශ්‍යතා ඇති දරුවන්ගේ ඔලිම්පික් ක්‍රිඩා උළෙල 2019 පසුගියදා ඩුබායි හා අබුඩාබි හිදි නිමාවට පත් විය.එහිදි ශ්‍රි ලංකාවට රන් පදක්කම් දෙකක් හා රිදි පදක්කම් 4ක් දිනා ගැනිමට සමත් විය.එම දරුවන් අගයමින් මුදල් ආධාර ලබා දිම අද(25) ආරක්ෂක අමාත්‍යාංශයේදි ආරක්ෂක රාජ්‍ය හා ජනමාධ්‍ය පිළිබඳ කැබිනට් නොවන ඇමති රුවන් විජේවර්ධන මහතාගේ ප්‍රධානත්වයෙන් සිදු විය. එහි දි අදහස් දැක් වු අමාත්‍යවරයා සඳහන් කළේ, විශේෂ අවශ්‍යතා ඇති දැරුවන් සමාජයෙන් කොන් නොකර ඔවුන්ගේ දක්ෂතා හඳුනාගත හොත් මීට වඩා දක්ෂයින් සමාජයට,රටේ දියුණුවට යොදා ගත හැකි බවයි. රටවල් 192ක් සහභාගි වු මෙම ක්‍රිඩා උළෙල සඳහා ශ්‍රි ලංකාව නියෝජනය කරමින් විශේෂ අවශ්‍යතා ඇති දරුවන්ගේ ඔලිම්පික් සෙරන්ඩිබ් පාසලින් දරුවන් 18 දෙනෙක් සහභාගි වි තිබේ. මේ අවස්ථාවට එම පදක්කම් ලාභි දරුවන්ගේ දෙමාපියන් හා පුහුණ්කරුවන් සහභාගි වුහ.මෙහි විශේෂත්වය වන්නේ ,මෙම පුහුණුකරුවන් කිසිදු මුදලක් අය නොකරමින් ස්වේච්ඡාවෙන් මේ සඳහා සහභාගි වී තිබිමයි."
    },
    {
        "content": "05 වසර ශිෂ්‍යත්ව විභාගය අහෝසි කිරීමට තම යෝජනාව පරිදි රජය තීරණය කර තිබෙන බව ජනාධිපතිතුමා පවසයි. ශිෂ්‍යත්ව විභාගය හේතුවෙන් දරුවන්ට මුහුණදිමට සිදුව ඇති පීඩාවන් පිළිබඳ අවධානය යොමු කරමින් එම තීරණයට එළැඹි බව ජනාධිපතිතුමා සඳහන් කළේය. ජනාධිපති ගරු මෛත්‍රීපාල සිරිසේන මැතිතුමා මේ බව ප්‍රකාශ කළේ පොළොන්නරුව රාජකීය විද්‍යාලයේ අභිනවයෙන් ඉදිකළ “මෛත්‍රී ශිල්ප කලා මණ්ඩපය”   (25) පස්වරුවේ සිසු අයිතියට පවරා දෙමිනි. ශිෂ්‍යත්ව විභාගය ආරම්භ වූයේ දුප්පත් දරුවන්ට සම්පත් සහිත පාසලක අධ්‍යාපනය ලැබීමේ අවස්ථාව සහ ඒ වෙනුවෙන් දීමනාවක් ලබාදීමේ අරමුණින් වුවත් අද එය ජනප්‍රිය යැයි සම්මත පාසලකට ඇතුළත්වීමේ තරගයක් වී අති බව ජනාධිපතිතුමා සඳහන් කළේය. විශ්වවිද්‍යාල අධ්‍යාපනය සඳහා සුදුසුකම් ලබන්නන් වැඩි පිරිසක් ශිෂ්‍යත්වය සමත්වූවන් නොවන බව සංඛ්‍යා ලේඛන මඟින් පෙන්වා දෙන බව මෙහි දී පැවසු ජනාධිපතිතුමා එබැවින් ශිෂ්‍යත්ව විභාගය පිළිබඳ අද ගැටලුවක් පවතින බව සඳහන් කළේය. එමෙන්ම ජනාධිපතිතුමා වැඩිදුරටත් පෙන්වා දුන්නේ සිදුවිය යුත්තේ ජනප්‍රිය යැයි සම්මත පාසල් සඳහා ඇතුළත්වීමේ තරගයක් නොව දිවයිනේ සියලු පාසල්වලට සම්පත් ලබාදෙමින් ඒවා භෞතිකව මෙන්ම ගුණාත්මකව සංවර්ධනය කිරීම බවත් එහි වගකීම අදාළ ප්‍රදේශවල මැති ඇමතිවරුන්ට මෙන්ම මහජන නියෝජිතයන්ට පැවරෙන බවත්ය. ‘පිබිදෙමු පොළොන්නරුව’ දිස්ත්‍රික් සංවර්ධන වැඩසටහන යටතේ රුපියල් මිලියන 140 ක් වැය කරමින් ආසන 5000 කින් සමන්විතව මෛත්‍රී ශිල්ප කලා මණ්ඩපය ඉදිකර තිබේ. මෙහිදී අදහස් දැක්වූ ජනාධිපතිතුමා වැඩිදුරටත් පෙන්වා දුන්නේ පොළොන්නරුව රාජකීය විද්‍යාලයේ ආදි සිසුවෙකු ලෙස විද්‍යාලය වෙනුවෙන් ඉටුකළ යුතු සෑම යුතුකමක්ම තමන් මේ වන විට ඉටුකර තිබෙන බවයි. ඒවා නිසි කළමනාකරණයට සහ නඩත්තුවට ලක් කරමින් ඉදිරියට පවත්වාගෙන යාම වත්මන් සිසු පරපුරේ වගකීම බව ද ජනාධිපතිතුමා පෙන්වා දුන්නේය. මධ්‍යම පළාත් ආණ්ඩුකාර සරත් ඒකනායක, පා.ම මොහාන් ලාල් ග්‍රේරු, පොළොන්නරුව නගරාධිපති චානක සිදත් රණසිංහ, පොළොන්නරුව දිස්ත්‍රික් ලේකම් පණ්ඩුක අබේවර්ධන යන මහත්වරුන් ද විදුහල්පති රවීලාල් විජේවංශ මහතා ඇතුළු ආචාර්ය මණ්ඩලය, දෙමාපියන්, ආදි සිසුන් ඇතුළු පිරිසක් මෙම අවස්ථාවට එක්ව සිටියහ."
    },
    {
        "content": "10 වන යොවුන් පුරය හම්බන්තොට වීරවිල පශු සම්පත් සංවර්ධන මධ්‍යස්ථානයේදී අද (27) සිට ආරම්භ වෙයි. මාර්තු 27 අද සිට 31 දක්වා පැවැත්වෙන මෙම යොවුන් පුරයට ලංකාවේ දස දෙසින්ම තරුණ තරුණියන් සහභාගී වෙයි 1984 වසරේදී එවකට යෞවන කටයුතු හා රැකී රක්ෂා කටයුතු අමාත්‍ය වරයාව සිටි වත්මන් අගමැති ගරු රනිල් වික්‍රමසිංහ මහතාගේ සංකල්පයකට අනුව යොවුන් පුරය ආරම්භවිය.ඒ අනුව පලමු යොවුන් පුරය එම වර්ෂයේදීම පොලොන්නරුවෙන් ඇරඹිණි.ඉන් පසුව කුලියාපිටිය,මාතලේ,අනුරාධපුරය,බණ්ඩාරවෙල,ගිරාදුරුකෝට්ටේ යන ප්‍රදේශ වලදී 1988 වසර දක්වා ක්‍රියාත්මක විය.ඉන්පසුව විවිධ හේතූන් නිසා අකර්මන්‍ය වූ යොවුන්පුර වැඩසටහන නැවත 2016 වසරේදී මාතලේ සීගිරිය ප්‍රදේශයේදී ආරම්භ විය. ඒසදහා තරුණ තරුණයින් පන්දහසක් (5000) සහභාගිවුණි. 2017 වසරේදී හයදහසකගේ සහභාගිත්වයෙන් ත්‍රිකුණාමලයේදීද 2018 වසරේදී කුරුණෑගල නිකවැරටිය පශුසම්පත් සංවර්ධන මධ්‍යස්ථානයේදී තරුණ තරුණයින් හත්දහසකගේ සහභාගිත්වයෙන් සාර්ථකව නිමාවට පත්විය.මෙම යොවුන් පුරවලින් ලද අත්දැකීම් හා පන්නරය මුල්කර ගනිමින් 2019 වසරේදී හම්බන්තොට දිස්ත්‍රික්කය කේන්ද්‍ර කරගෙන වීරවිල පශු සම්පත් සංවර්ධන මධ්‍යස්ථානයේදි 10 වන යොවුන් පුරය පැවැත්වීමට සියල්ල සූදානම් කර ඇත. මෙම යොවුන්පුරය සදහා යෞවන සමාජ සාමාජික සාමාජිකාවන් 6900ක්ද විදේශ තරුණ තරුණියන් 100ක්දයෞවන තිළිණලාභීන් සහ අපේක්ෂකයින් 100ක්,බාලදක්ෂයින් 250ක්,බාලදක්ෂිකාවන් 100ක්,ශිෂ්‍යභට බලකාය 100ක්ද කොතලාවල ආරක්ෂක විශ්ව විද්‍යාලයේ 100ක්,ශිෂ්‍ය පාර්ලිමේන්තු හා ශිෂ්‍යනායක 100ක්,වෘත්තීය පුහුණුලාභීන් 500ක්ද වශයෙන් 8300 ක පිරිසක් මෙම යොවුන්පුරට සහභාගිවීමට කටයුතු සැලසුම් කර ඇත.දකුණු ආසියාවේ විශාලතම තරුණ ජාලය පිහිටා ඇත්තේ තරුණසේවා සභාව සතුවයි එහි එක් අංශක් ලෙස මෙම යොවුන් පුර වැඩසටහන පෙන්වා දිය හැක.යොවුන් පුරය හරහා තරුණ තරුණියන්ට නායකත්වය පිළිබදව අත්දැකීම් ලබා ගනිමින් තම පෞරුෂ වර්ධනය ක්‍රීඩා සංස්කෘතික හා කලා අධ්‍යාපනික ව්‍යවසායකත්ව හා රැකියා අවස්ථා ලබාදීම සදහා වූවැඩසටහන් රාශියක් නිර්මාණය කොට ඇත. මෙමවර යොවුන් පුරයේ අරමුණ වන්නේ ජාතික සංහිදියාව හා සම්මුතිවාදය පිළිබද අවබෝධයක් අත්දැකීම් හුවමාරු කර ගැනීමට අවස්ථාව ලබාදීම,අන්‍යෝන්‍ය අවබෝධය වර්ධනයට උපකාරී වන ලෙසින් අධ්‍යාපනික, ක්‍රීඩා,සංස්කෘතික ,හා විනෝද වැඩසටහන් සාමුහිකත්වයෙන් සහ සහජීවනයෙන් යෙදීමට අවස්ථාව ලබා දීම,තරුණ සංවර්ධනයේදි තොරතුරු තාක්ෂණය,මාධ්‍ය භාවිතය පුළුල් කිරිම,ජාතික ප්‍රතිපත්ති සහ සංවර්ධනය පිළිබද තරුණ තරුණියන් අතර සංවාද ඇතිකිරිම තුළින් තරුණ අදහස් හා යෝජනා ලබා ගැනීම.,මත්ද්‍රව්‍ය නිවාරණ ජාතික වැඩ සටහනෙහි නියමුවන් ලෙස කටයුතු කිරීමට මෙම කදවුරු වැසියන් සූදානම් කිරිම.,ග්‍රාමීය සංවර්ධන කටයුතු වලදි තරුණ තරුණියන් සහභගි කරවා ගැනිම ද වේ. මෙම යොවුන් පුරයේදී ක්‍රියාත්මක වැඩසටහන් රාශියක් ඇත. අධ්‍යාපනික හා තාක්ෂණික වැඩ සටහන් ,තොරතුරු තාක්ෂණය,නායකත්ව පුහුණු හා පෞරුෂත්ව සංවර්ධනය,ක්‍රීඩා වැඩසටහන්,සංස්කෘතික තරග,යොවුන්පුර කුමරා සහ කුමරිය තේරීම,සංගීත රසවින්දනාත්මක වැඩසටහන්, ශ්‍රමදාන හා ගවේෂණාත්මක සහ පැළ සිටුවීමේ වැඩ සටහන් ,ව්‍යවසායකත්ව හා මාර්ගෝපදේශන හා උපදේශන වැඩ සටහන්,මාධ්‍ය වැඩසටහන් හා මාධ්‍ය ප්‍රදර්ශන කලාපය යන වැඩ සටහන් ක්‍රියාත්මක කෙරේ."
    },
    {
        "content": "දරුණු ව්‍යසනයක් බඳුව පැතිර යන නීතිවිරෝධි මත්ද්‍රව්‍ය ජාවාරම පොලිසිය ඇතුළු අනෙකුත් ආරක්ෂක අංශ මඟින් සිදුකරන අත්අඩංගුවට ගැනීම, වැටලීම් හෝ නීතිමය ක්‍රියාමාර්ග ගැනීම මත පමණක් පාලනය කළ නොහැකි තත්ත්වකට පත්ව ඇති බැවින් පවුල් සංස්ථාවේ සිට සමාජ සංස්ථාව දක්වා පුළුල් ආකල්පමය වෙනසක් තුළින් මෙය පිටුදැකීමේ කාලය එළැඹ ඇති බව ජනාධිපතිතුමා පවසයි. ඒ සඳහා ප්‍රවේශය සනිටුහන් කරමින්, නීතිවිරෝධි මත්ද්‍රව්‍ය ජාවාරම පාලනය, නිවාරණය සහ මර්දනය සඳහා කැපවන බවට ජාතියම එක්ව දිවුරුම් දෙන බක්මහ දිවුරුම අප්‍රේල් 03 වනදා සිදු කෙරෙන බව ජනාධිපතිතුමා ප්‍රකාශ කළේය. ජනාධිපති ගරු මෛත්‍රීපාල සිරිසේන මැතිතුමා මේ බව සඳහන් කළේ මතින් නිදහස් රටක් සඳහා වූ බක්මහ දිවුරුම පිළිබඳ රාජ්‍ය නිලධාරින් ඇතුළු සියලු ක්ෂේත්‍ර දැනුවත් කිරීම වෙනුවෙන්  (28) පෙරවරුවේ කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේ පැවති හමුව අමතමිනි. සියලුම අමාත්‍යාංශ ලේකම්වරුන් ව්‍යවස්ථාපිත ආයතන ප්‍රධානීන්, විශ්වවිද්‍යාල උපකුලපතිවරු සහ මාධ්‍ය ආයතන නියෝජිතයන් ඇතුළු පිරිසක් මීට එක්ව සිටියහ. මෙහි දී අදහස් දැක්වූ ජනාධිපතිතුමා වැඩිදුරටත් සඳහන් කළේ නීතිවිරෝධි මත්ද්‍රව්‍ය ජාවාරම අද ඉතාමත් අවාසනාවන්ත ලෙස සමාජය විනාශ කරමින් සිටින බවත්, මතු පරපුර වෙනුවෙන් එය පිටුදැකීමේ වගකීම ඉටුකිරීමට සියලුදෙනා අප්‍රමාදව ඒකරාශි විය යුතු බවත්ය. මත්ද්‍රව්‍ය මුළුමනින්ම සමාජයෙන් තුරන් කළ නොහැකි වුවත්, එය වේගයෙන් පැතිරයාම වළක්වාලමින් මර්දනය සහ නිවාරණය සඳහා කටයුතු කිරීමට ඇති හැකියාව පෙන්වා දුන් ජනාධිපතිතුමා එහිදී දැනුවත් කිරීමේ වැඩසටහන් මෙන්ම ආධ්‍යාත්මික වැඩසටහන් ඉතා වැදගත් බව ද සඳහන් කළේය. සෑම රාජ්‍ය ආයතනයකම මත්ද්‍රව්‍ය නිවාරණ ඒකක පිහිටුවන ලෙස රජය මීට පෙර අවස්ථා කිහිපයක දී ලබාදුන් උපදෙස් පරිදි එම කටයුතු සක්‍රීයව පවත්වාගෙන යාමේ අවශ්‍යතාවය ද ජනාධිපතිතුමා මෙහිදී ආයතන ප්‍රධානින්ට අවධාරණය කළේය. ජාතික, පළාත්, දිස්ත්‍රික් හා ප්‍රාදේශීය මට්ටම නියෝජනය කරනු ලබන සියලුම රාජ්‍ය සංස්ථා/ව්‍යවස්ථාපිත ආයතනවල ප්‍රධානීන් හා සියලු කාර්ය මණ්ඩලවල සක්‍රීය දායකත්වයෙන් සහ දිවයින පුරා පාසල් සිසු දරුවන්ගේ සහභාගිත්වයෙන් මතින් නිදහස් රටක් වෙනුවෙන් වූ බක්මහ දිවුරුම අප්‍රේල් 03 වනදා දීප ව්‍යාප්තව ක්‍රියාවට නැංවේ. එහි සමාරම්භය වෙනුවෙන් කෙටි උත්සවයක් ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන් කොළඹ නිදහස් චතුරශ්‍රයේ දී පැවැත්වෙන අතර, පාර්ලිමේන්තුව නියෝජනය කරන පක්ෂ විපක්ෂ මැති ඇමතිවරුන්ට ජනාධිපතිතුමා ඒ සඳහා ආරාධනා කර තිබේ. මෙම සමාරම්භක අවස්ථාව විද්යුත් මාධ්‍ය ඔස්සේ සජීවීව විකාශය කෙරෙන අතර සියලුම කාර්ය මණ්ඩල ඒ හා සමගාමීව තම ආයතනවල සිට බක්මහ දිවුරුමට එක් වෙයි. එමෙන්ම එහි දී ජනාධිපතිතුමා ජාතිය අමතා සිදුකරනු ලබන ප්‍රකාශයට ද සියලුදෙනාට සවන් දිය හැකිය. ඉන් අනතුරුව මත්ද්‍රව්‍ය මර්දන වැඩසටහන සඳහා සියලුදෙනාගේ දායකත්වය අවංකව, අප්‍රමාදව සහ දැඩි කැපවීමෙන් යුතුව ලබාදීමේ අවශ්‍යතාව තේමාකරගත් කෙටි දේශනයක් ආයතන ප්‍රධානියා විසින් පැවැත්වීමට නියමිතය. එමෙන්ම දිවයින පුරා පාසල් දරුවන් ද තම පාසල්වල සිට මෙම බක්මහ දිවුරුම සමග එක්වීමට නියමිතය. පාර්ලිමේන්තු මන්ත්‍රී ෆයිසර් මුස්තාෆා, ජනාධිපති ලේකම් උදය ආර්.සෙනෙවිරත්න යන මහත්වරුන් ද ආරක්ෂක ලේකම් හේමසිරි ප්‍රනාන්දු මහතා ඇතුළු ආරක්ෂක අංශ ප්‍රධානින් ඇතුළු පිරිසක් මෙම අවස්ථාවට එක්ව සිටියහ."
    },
    {
        "content": "ජාතික වැටුප් හා සේවක සංඛ්‍යා කොමිෂන් සභාවේ නව සභාපතිවරයා ලෙස හිටපු ජ්‍යෙෂ්ඨ පරිපාලන නිලධාරියෙකු වන එස්. රනුග්ගේ මහතා පත් කර තිබේ. එහි ලේකම්වරයා ලෙස හිටපු අමාත්‍යාංශ ලේකම් අනුර ජයවික‍්‍රම මහතා පත් කර තිබෙන අතර, සෙසු සාමාජිකයන් ලෙස ජ්‍යෙෂ්ඨ පරිපාලන නිලධාරින් වන සී.පී. සිරිවර්ධන, ආචාර්ය දමිතා ද සොයිසා, ලලිත් කන්නංගර, ජානක සුගතදාස, චිත‍්‍රාංගනී වාගීෂ්වර, චන්ද්‍රානි සේනාරත්න, කිංස්ලි ප‍්‍රනාන්දු, ජී.එස්. එදිරිසිංහ, එම්.සී. වික‍්‍රමසේකර, වෛද්‍ය පාලිත අබේකෝන්, ඞී.අබේසුරිය, ලෙස්ලි දේවේන්ද්‍ර යන මහත්වරුන් කටයුතු කරති. ඔවුන් වෙත පත්වීම් ලිපි ප‍්‍රදානය කිරීම   ජනාධිපති කාර්යාලයේ දී ජනාධිපති ගරු මෛතී‍්‍රපාල සිරිසේන මැතිතුමා අතින් සිදු විය. ජනාධිපති ලේකම් උදය ආර්. සෙනෙවිරත්න මහතා ද මෙම අවස්ථාවට සහභාගි විය."
    },
    {
        "content": "වීරවිල යොවුන් පුරය නිරීක්ෂණය කිරීම සදහා ඊයේ (29)සවස අගමැති රනිල් වික්‍රමසිංහ මහතා එක්විය. යොවුන් පුර නගර සභාවට පැමිණි අගමැතිවරය, මෙවර යොවුන් පුර කඳවුරෙහි පැවැත්වෙන දෙවන සභා වාරයෙහි පැවැති අවස්ථාවට ද සහභාගී වූවේ ය.ඉන් පසුව සියලු දිස්ත්‍රික්ක නියෝජනය කරමින් සකසා තිබූ කදවුරු වෙත ගිය අගමැතිවරයා, හා සම්භාවනීය අමුත්තන් යොවුන් පුර වැසියන් විසින් පිළිගනු ලබීය. මීට අමතරව මෙම යොවුන් පුරය තරුණ තරුණියන් ට නව අවස්ථාවන් උදා කර දෙන්නක් වන අතර එය අදවන විට සැබෑවක් වී ඇති බවද යොවුන් පුර පුරපති සසංක බදුගේ මහතා අග්‍රාමාත්‍යවරයා යොවුන් පුර නගර සභාවට පැමිණි අවස්ථාවේදී ප්‍රකාශ කළේය.මෙලෙස තාරුණ්‍යයට නව අරුතක් එක් කිරීම වෙනුවෙන් අගමැතිතුමා ගේ මෙම යොවුන් පුර සංකල්පයට තමා ස්තූතිවන්ත වන බවද බදුගේ මහතා තව දුරටත් පැවසුවේය. මෙම අවස්ථාවට නිවස ඉදිකිරීම් හ සංස්කෘතික කටයුතු අමාත්‍ය සජිත් ප්‍රේමදාස මහතා , වරාය හා දක්ෂිණ සංවර්ධන අමාත්‍ය සාගල රත්නායක මහතා , ජාතික තරුණ සේවා සභාවේ සභාපති නීතිඥ එරන්දික වැලිඅංගේ මහතා ඇතුලු පිරිසක් එක්විය."
    },
    {
        "content": "අධ්‍යාපන අමාත්‍යාංශයේ නව ලේකම්වරයා ලෙස නිහාල් රණසිංහ මහතා පත් කර තිබේ. නිහාල් රණසිංහ මහතා ජනාධිපති කාර්යාලයේ දී ජනාධිපති ගරු මෛත්‍රීපාල සිරිසේන මැතිතුමා අතින් සිය පත්වීම් ලිපිය ලබාගත්තේ ය. අත්දැකීම් බහුල පරිපාලන නිලධාරියෙකු වන නිහාල් රණසිංහ මහතා මීට පෙර ආගමන, විගමන පාලක ජනරාල්වරයා ලෙස කටයුතු කළේය."
    },
    {
        "content": "රට වෙනුවෙන් එකට සිටිමු” ජාතික සංවර්ධන වැඩ සටහන ජනාධිපති ලේකම් කාර්යාලයේ උපදෙස් පරිදි මාර්තු මස 18 දින ආරම්භ වූ අතර මාර්තු මස 22 දින දක්වා ප්‍රාදේශීය ලේකම් කොට්ඨාශ 16ක් ඉලක්ක කර ගෙන එම වැඩසටහනට අයත් මහජන සේවා ක්‍රියාත්මක වන බව පුත්තලම දිස්ත්‍රික් ලේකම් එන්. එච්. එම්. චිත්‍රානන්ද මහතා පවසයි. මෙම ජාතික වැඩ සටහනේ ආරම්භක දිනයේදීම දිස්ත්‍රික් ලේකම් කාර්යාලය හා ප්‍රාදේශීය ලේකම් කාර්යාලවලට ජනතා අවශ්‍යතා ඉටුකර ගැනීම සඳහා 90,000ක ජනතාවක් පැමිණ ඇති බවත් ඉදිරි දින කීපය තුළ ලක්ෂ සංඛ්‍යාත ජනතාවක් එහි ප්‍රතිලාභීන් වන බවත් පුත්තලම දිස්ත්‍රික් ලේකම්වරයා පැවසීය. හෙතෙම මේ බව ප්‍රකාශ කළේ පුත්තලම දිස්ත්‍රික්කය පුරා ක්‍රියාවට නැගෙන “රට වෙනුවෙන් එකට සිටිමු” ජාතික සංවර්ධන වැඩ සටහනේ ප්‍රගතිය පිළිබඳව (19) දින පුත්තලම දිස්ත්‍රික් ලේකම් කාර්යාලයේ දී පැවැති විශේෂ සාකච්ඡාවේදීය. මෙහිදී අදහස් දැක්වූ දිස්ත්‍රික් ලේකම් එන්. එච්. එම්. චිත්‍රානන්ද මහතා අතිගරු ජනාධිපතිතුමාගේ සංකල්පයක් අනුව ජනාධිපති ලේකම් කාර්යාලයේ උපදෙස් හා මඟපෙන්වීම මත “රට වෙනුවෙන් එකට සිටිමු” ජාතික වැඩ සටහනේ ප්‍රථම වැඩ සටහන පුත්තලම දිස්ත්‍රික්කයෙන් ආරම්භ කිරීම පිළිබඳව ජනාධිපතිතුමන් වෙත කෘතඥතාවය පළ කර සිටියේය.  තව දුරටත් අදහස් දැක්වූ දිස්ත්‍රික් ලේකම් වරයා: “ අතිගරු ජනාධිපතිතුමන් දිස්ත්‍රික්කයේ දුෂ්කරතාවයන් කෙරෙහි විශේෂ අවධානයක් යොමු කරමින් ගම් 548ක් ඉලක්ක කර පසුගිය කාලපරිච්ඡේදයේ ග්‍රාම ශක්ති වැඩ පිළිවෙළ ද ආරම්භ කරමින් පුත්තලම දිස්ත්‍රික්කයට සංවර්ධන වැඩ සටහන් රාශියක් හඳුන්වා දුන්නා. ජනාධිපති ලේකම් කාර්යාලයේ විශේෂ ව්‍යාපෘති අතරින් දරුවන් සුරකිමු. මත්ද්‍රව්‍ය නිවාරණ, තිරසර පාරිසරික වැඩසටහන්, වකුගඩු රෝග නිවාරණ වැඩ සටහන් ඇතුළු විශේෂ සංවර්ධන යෝජනා රාශියක් දිස්ත්‍රික්කය තුළ ක්‍රියාවට නංවා තිබේ. සතියක් පුරා මෙම දිස්ත්‍රික්කයේ පැවැත්වෙන මෙම ජාතික වැඩ සටහන මඟින් මේ වනවිට ශ්‍රම ශක්ති වැඩ සටහනේ ප්‍රතිලාභීන් 4063ක් වාර්තා වී තිබෙනවා. ඩෙංගු මර්ධන වැඩසටහන තුළින් මේ වනවිට ප්‍රතිලාභීන් 4440ක් හඳුනාගෙන තිබෙනවා. දරුවන් සුරකිමු ව්‍යාපෘතිය යටතේ ප්‍රතිලාභීන් 2983ක් වාර්තා වී තිබෙනවා. මත්ද්‍රව්‍ය නිවාරණ වැඩ සටහන තුළින් ප්‍රතිලාභීන් 4653ක් වාර්තා වෙනවා. වකුගඩු රෝග නිවාරණ පුතිලාභීන් 994ක් වාර්තා වෙනවා. ආබාධිත හා වැඩිහිටි සවිබල ගැන්වීමේ ප්‍රතිලාභීන් වීම පිළිබඳව සිය ප්‍රසාදය පළ කළ දිස්ත්‍රික් ලේකම්වරයා මෙම වැඩ සටහන සාර්ථක කර ගැනීමට දායක වූ ජනාධිපති ලේකම් කාර්යාලය ඇතුළු සියලුම රාජ්‍ය නිලධාරීන්ට සිය කෘතවේදීත්වය පළ කළේය."
    },
    {
        "content": "“රට වෙනුවෙන් එකට සිටිමු” ජාතික සංවර්ධන වැඩසටහන යටතේ නවගත්තේගම නගරය දුම්වැටි අලවියෙන් ඉවත්වන ලෙස පාසල් දරුවන් ව්‍යාපාරිකයන්ගෙන් ඉල්ලයි පුත්තලම දිස්ත්‍රික්කයේ ක්‍රියාත්මක කරන “රට වෙනුවෙන් එකට සිටිමු” ජාතික වැඩසටහන යටතේ නවගත්තේගම පොලීසිය විසින් ප්‍රදේශයේ සිසු දරුවන්ගේ සහභාගීත්වය සහිතව නවගත්තේගම නගරය දුම්වැටි අලෙවියෙන් හා භාවිතයෙන් තොර නගරයක් බවට පත්කිරීම සඳහා වෙළෙඳ ප්‍රජාව දැනුවත් කිරීමේ වැඩසටහනක් ඊයේ (19) දින නවගත්තේගම නගරයේ දී පැවැත්වුණි. මෙහිදී ප්‍රදේශයේ සිසු දරුවන් පොලිස් ස්ථානයේ සිට නගරය පුරා පා ගමනින් දුම්වැටි විරෝධී පෝස්ටර ප්‍රදර්ශනය කරමින්, දුම්වැටි විරෝධී අත්පත්‍රිකා බෙදාහරිමින් ජනතාව දැනුවත් කළ අතර පාසල් සිසුන් නගරයේ සෑම වෙළෙඳ ස්ථානයකටම ගමන් කරමින් දුම්වැටි අලෙවි නොකරන ලෙස ව්‍යාපාරික ප්‍රජාව‍ගෙන් ඉල්ලා සිටියහ. පාසල් දරුවන්ගේ ඉල්ලීමට වෙළෙඳ සංගමයෙන් යහපත් ප්‍රතිචාර ලැබුණු අතර වෙළෙඳසැල් හිමියන් විසින් ඉදිරි කාලයේදී දුම්වැටි අලෙවියෙන් වළකිනු ඇතැයි නවගත්තේගම පොලිස් ස්ථානාධිපති පොලිස් පරීක්ෂක නවීන් ඉන්ද්‍රජිත් දයානන්ද මහතා පැවසීය. ජනාධිපති ලේකම් කාර්යාලයේ උපදෙස් පරිදි දිවයින පුරා ක්‍රියාත්මක වන මත්ද්‍රව්‍ය නිවාරණ ජාතික වැඩසටහන යටතේ පුත්තලම දිස්ත්‍රික්කයේ ප්‍රාදේශීය ලේකම් කොට්ඨාශ 16ක් ඉලක්ක කරගෙන පුරා සතියක් පුරා පැවැත්වෙන මෙම වැඩසටහනට සමගාමීව පුත්තලම නියෝජ්‍ය පොලිස්පති කාර්යාලයේ උපදෙස් පරිදි මත්ද්‍රව්‍ය වැටලීම්, මත්ද්‍රව්‍ය නිවාරණ දැනුවත් කිරීම් හා පාසල් සිසු සම්මන්ත්‍රණ, දේශන ඇතුලත් වැඩසටහන් රැසක් ක්‍රියාවට නඟා ඇත. දිස්ත්‍රික් මාධ්‍ය මධ්‍යස්ථානය රජයේ ප්‍රවෘත්ති දෙපාර්තමේන්තුව"
    },
    {
        "content": "පුත්තලම දිස්ත්‍රික්කයේ ග්‍රාමීය ආර්ථික කටයුතු දියුණු කිරීම සදහා නව වැඩසටහනක් හලාවත, නාත්තන්ඩිය, නවගත්තේගම ප්‍රාදේශීය ලේකම් කොට්ඨාශවල ක්‍රියාත්මක කෙරේ. පසුගිය වර්ෂයේ ආරම්භ කළ ග්‍රාම ශක්ති ජාතික වැඩසටහන තුළින් ග්‍රාම නිලධාරී වසම් 548ක් ආවරණය වන පරිදි වේවැල් කර්මාන්තය, අත්කම් ග්‍රාමීය කර්මාන්තය හා කුඹල් කර්මාන්තය දියුණු කිරීම සදහා රුපියල් මිලියනයක ප්‍රතිපාදන වෙන් කර තිබේ. පුත්තලම දිස්ත්‍රික්කයේ ක්‍රියාත්මකවන ග්‍රාම ශක්ති වැඩසටනේ සෑම ව්‍යාපෘතියක්ම ජනාධිපති ලේක්ම් කාර්‍යාලයේ අධීක්ෂණය යටතේ ජනතාවට උපරිම සේවයක් ලබා දෙයි. එම වැඩසටහන් තවදුරටත් කාර්යක්ෂම කරමින් රට වෙනුවෙන් එකට සිටිමු ජාතික ව්‍යාපාරය ක්‍රියාත්මක වේ. මෙම වැඩසටහන තුළින් සතියක් පුරවටම ආර්ථික කටයුතවල නිරත කුඩා ව්‍යවසායකයින් , නිෂ්පාදකයින් දිරිමත් කිරීමේ වැඩසටහන් රාශියක් ක්‍රියාත්මකය."
    },
    {
        "content": "''රට වෙනුවෙන් එක්ව සිටිමු'' ජාතික වැඩසටහන යටතේ කල්පිටිය ප්‍රාදේශීය සභාවට අයත් ඊච්ච්න්කඩුව වෙරළ  තීරය පිරිසිදු කිරීම අද (20) දවස පුරා සිදු සිදුකෙරේ. සංචාරක ආකර්ෂණය තවත් වැඩි කරමින් වෙරළ සංරක්ෂණය කිරීමේ පියවරක් ලෙස අද දිනයේ මෙම  වැඩසටහන ක්‍රියාවට නැගෙන බව ජනාධිපති කාර්යාලයේ පරිසර සංරක්ෂණ අධ්‍යක්ෂ නෙරංජලා ජයවීර  මහත්මිය ප්‍රකාශ කළාය. අද දවස පුරාවට කල්පිටිය ප්‍රාදේශීය ලේකම් කොට්ඨාසයේ වැඩසටහන් රැසක් ක්‍රියාත්මක කිරීමට නියමිත බව  කල්පිටිය ප්‍රාදේශීය ලේකම් නන්දන සෝමතිලක මහතා පැවසීය.  ඒ අනුව ජාතික වැඩසටහන යටතේ පානීය ජල පෙරණ ලබා දීමත්, මත්ද්‍රව්‍ය නිවාරණය පිලිබඳ ව ජනතාව දැනුවත්  කිරීමත්, ජනතාවගේ විවිධ ගැටලු සම්බන්ධ දැනුවත් කිරීම්ද ක්‍රියාත්මකවන බව ද සෝමතිලක මහතා තව දුරටත්  කීය. මෙම ඊච්ච්න්කඩුව වෙරළ තීරය පිරිසිදු කිරීම සදහා කල්පිටිය ප්‍රාදේශීය සභාවේ නිලධාරීන්, ඊච්ච්න්කඩුව නාවික  හමුදා කදවුරේ නිලධාරීන් හා සංචාරක සංගමයේ නියෝජිතයන්ද සම්බන්ධ වූහ."
    },
    {
        "content": "දිවයිනේ නන්දෙසින් ඓතිහාසික කතරගම පුදබිමට පැමිණෙන ලක්ෂ සංඛ්‍යාත බැතිමතුන්ගේ සහ ඒ අවට ප්‍රදේශවල ජනතාවගේ පිරිසිදු පානීය ජල අවශ්‍යතාවය සපුරාලමින් ස්ථාපනය කරන ලද  ප්‍රතිආශ්‍රැතකරණ ජල පද්ධති 06 ක් ජනතා අයිතියට පවරාදීම   (19) සහ   (20) දෙදින සිදු විය. කතරගම පුදබිමට පැමිණෙන බැතිමතුන් සහ ඒ අවට ප්‍රදේශවල ජනතාව මුහුණ දී සිටී දීර්ඝකාලීන ගැටලුවක් වූ පිරිසිදු පානීය ජල අවශ්‍යතාවය සපුරාලමින් ජනාධිපති ගරු මෛත්‍රිපාල සිරිසේන මැතිතුමාගේ උපදෙස් පරිදි වකුගඩු රෝග නිවාරණ ජාතික වැඩසටහන යටතේ මෙම ප්‍රතිආශ්‍රැතකරණ ජල පද්ධති ඉදිකිරීමට පියවර ගැනිණි. පසුගියදා කතරගම පුදබිම වැද පුදා ගැනීමට ගිය ජනාධිපති ගරු මෛත්‍රීපාල සිරිසේන මැතිතුමා වෙතින් කතරගම මහා දේවාලයේ වැඩ බලන බස්නායක නිළමේ දිල්රුවන් රාජපක්ෂ මහතා ද මේ පිළිබදව ඉල්ලීමක් සිදු කළේය. ඒ අනුව කතරගම පුදබිම තුළ සහ ඒ අවට විහාරස්ථාන සහ පාසල් කේන්ද්‍රකර ගනිමින් ප්‍රතිආශ්‍රැතකරණ ජල පද්ධති 12 ක් ස්ථාපනය කිරීමට පියවර ගෙන තිබෙන අතර ඉන් ජල පද්ධති 06 ක කටයුතු අවසන් කර අද මෙලෙස ජනතා අයිතියට පවරාදීම සිදු විය. ජනාධිපති ගරු මෛත්‍රීපාල සිරිසේන මැතිතුමාගේ සංකල්පයක් අනුව ගොඩනංවන ලද ජාතික වකුගඩු අරමුදලේ රුපියල් මිලියන 437 ක ප්‍රතිපාදන යොදවමින් අනුරාධපුර මහ රෝහලට අනුබද්ධව ඉදිකරන ලද මෙත්සිරි සෙවණ වකුගඩු රෝගි සහන සත්කාර සුබසාධන හා පර්යේෂණ මධ්‍යස්ථාන ජනතා අයිතියට පවරාදීම සහ 600 වන ප්‍රතිආශ්‍රැතකරණ ජල පද්ධතිය ඉසුරුමුණිය විහාරස්ථානයේ දී විවෘත කිරීම අද පෙරවරුවේ ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන් සිදු වූ අතර ඊට සමගාමීව කතරගම පුදබිමේ සහ ඒ අවට ස්ථාපනය කළ ජල පද්ධති විවෘත කිරීම දහම් සිරිසේන මහතා අතින් සිදු විය."
    },
    {
        "content": "'රට වෙනුවෙන් එකට සිටිමු' ජාතික වැඩසටහනට සමගාමීව කල්පිටිය ප්‍රාදේශීය ලේකම් කොට්ඨාසයට අයත් නාවක්කාඩුව ප්‍රාදේශයට විදුලිබලය ලබාදීම කඩිනම් කිරීම සදහා ට්‍රාන්ස්ෆෝමර් 30ක් ලබා දීමට කටයුතු කරයි. මේ සදහා මිලියන 93ක් දැනට වැයකොට තිබෙන බවත් ඉදිරියේදී ට්‍රාන්ස්ෆෝමර් 13ක් සවි කරමින් මිලියන 29ක ප්‍රතිපාදන ඒ සදහා වෙන් කිරීමට නියමිත බව පුත්තලම ප්‍රාදේශීය විදුලි ඉංජිනේරු නිලුපුල් අබේසිංහ මහතා ප්‍රකාශ කළේය. කල්පිටිය ප්‍රාදේශය කෘෂිකාර්මික ඵලදායී ක්ෂත්‍රීය භූමියක් හිමි ප්‍රදෙශයක් වීම නිසා ජල අවශ්‍යතාව සපුරා ගනු ලබන්නේ ජල මෝටර් භාවිතයෙනි. එහෙත් ඉන්ධන ජල මෝටර් සදහා විශාල පිරිවැයක් දැරීමට සිදු වේ. ඒ නිසා ගොවීන් ලබා දෙන නිෂ්පාදන ආදායමෙන් කිසිදු ලාභයක් හිමි නොවන බවද නාවක්කාඩුව ගොවීන් පැවසූහ. කල්පිටිය ප්‍රාදේශීයට මෙලෙස විකල්ප විදුලි රැහැන් බලයෙන් විදුලිය ලබා දීම නිසා 75% ට අධික ගොවීන්ගේ විදුලි අර්බුද වලට විසදුම් ලබා දී තිබෙන බවත්, දිවා කාලයේද ජලය ලබා ගැනීම සදහා අවශ්‍ය විදුලිය මේවන විට ලබා දීමට ක්‍රියාකර ඇති බවත් නොරොච්චෝලේ පාරිභෝගික සේවා මධ්‍යස්ථානයේ විදුලි අධිකාරී නන්දන පීරිස් මහතා පැවසීය. ආහාර නිෂ්පාදන ජාතික වැඩසටහන යටතේ ලබා දුන් සූර්ය පැනල නිසා 50%ක පමණ ගොවීන්ගේ විදුලි අවශ්‍යතා පිරිමැසුණු බව රජයේ ප්‍රවෘත්ති දෙපාර්තමේන්තුවට අදහස් දක්වමින් ප්‍රාදේශවාසීන් පැවසූහ. එහිදී අදහස් දැක්වූ කල්පිටිය නාවක්කාඩුව මරියා ලාවුස් ජීසස් මහතා ප්‍රකාශ කළේ මෙම ප්‍රාදේශීයට උදෑසන 7.30-5.30 දක්වා නොඅඩු සූර්යාලෝකයක් ලැබෙන නිසා දැන් එහි ප්‍රයෝජන ලබා ගන්නා බවයි. කල්පිටිය ප්‍රදේශවලයට වර්ෂය පුරා සූර්යාලෝකය හොදින් සූර්‍යාලෝකය ලැබෙන බැවින් ජනාධිපති තුමන්ගේ අදහසකට අනුව ජනාධිපති ලේකම් කාර්‍යාලයේ ආහාර නිෂ්පාදන ජාතික වැඩසටහන යටතේ සූර්ය බලයෙන් ක්‍රියාත්මකවන ජල මෝටර් ලබා දී තිබේ. ඒ අනුව 2017දී මිලියන 5.5ක් වැය කරමින් ජල මෝටර් 28ක්ද, 2018 වර්ෂයේ දී මිලියන 12.5ක් වැය කරමින් ජල මෝටර් 55ක්ද, 2019 වර්ෂයේ දී මිලියන 75ක් වැය් කර්මින් ජල මෝටර් 75ක්ද ලබා දෙන් බව ජනාධිපති ලේකම් කාර්‍යාලයේ ආහාර නිෂ්පාදන ජාතික වැඩසටහනේ සහකාර අධ්‍යයක්ෂ විජේසිංහ බණ්ඩාර මහතා කීය. මීට අමතරව නාවක්කාඩුව ප්‍රදේශයේ ගොවීන් සදහා නවීන තාක්ෂණයෙන් දෙමුහුම් මිරිස් නිෂ්පාදනය ආරම්භ කිරීමද මේවන විට ආරම්භ කර තිබේ. ජනාධිපති ලේකම් කාර්‍යාලය මගින් පුත්තලම දිස්ත්‍රික්කයේ වර්ග අඩි 1000 බැගින් දෙමුහුම් මිරිස් බීජ නිෂ්පාදන වැඩසටහන් 10ක් ක්‍රියාත්මක වේ. මේ සදහා හාරලක්ෂ හතළිස්දාහක් පිරිවැයක් දරා තිබේ."
    },
    {
        "content": "'රට වෙනුවෙන් එකට සිටිමු' ජාතික වැඩසටහන යටතේ වනාතවිල්ලුව ප්‍රාදේශීය ලේකම් කොට්ඨාසය මූලික කරගනිමින් පෝෂණය හා පරිසරය සම්බන්ධව පාසල් දරුවන් දැනුවත් කිරීම අද (21) පැවැත්විණි. ජනාධිපති කාර්යාලය යටතේ තිබෙන කුඩා පරිමණ කෘෂි ව්‍යාපෘති සහභාගීත්ව වැඩසටහන මගින් මෙය පුත්තලම දිස්ත්‍රික්කයේ පාසල් දෙකක් කේන්ද්‍ර කරගනිමින් සිදු කෙරුණි. ඉන් එක් වැඩසටහනක් පසුගිය (19) වනදා කිරිමැටියාන ධර්මාරාම මහා විද්‍යාලයේදී පැවැත් වූ අතර අනෙක් වැඩසටහන අද (21) වනාතවිල්ලුව බණ්ඩාරනායක ප්‍රාථමික විද්‍යාලය මූලික කරගනිමින් වනාතවිල්ලුව ප්‍රාදේශීය සභා ශ්‍රවණාගාරයේ දී පැවැත්විය. මෙම වැඩසටහන ආරම්භයේදීම පාසල් දරුවන් සදහා දේශීය සහල්වන පච්චවාඩු හා කළුහීනටි සහල් නිෂ්පාදනයෙන් සකස් කළ කැද වීදුරුවක් ලබා දුන් අතර දිවා ආහාරය සදහා සුවදැල් හා මුං මිශ්‍රිත කිරිබතක් ලබා දීමට කටයුතු කරන බව කුඩා පරිමාණ සහභාගීත්ව වැඩසටහනේ උපදේශිකා සමන්ති බණ්ඩාර මහත්මිය පැවසුවාය. විශේෂයෙන් ජාතික වශයෙන් රටේ පෝෂණ තත්ත්වය සුරක්ෂිත කරමින්, පරිසර හිතකාමී අනාගත පරපුරක් බිහි කිරීම මෙහි අරමුණ බවද කුඩා පරිමාණ සහභාගීත්ව වැඩසටහනේ වැඩසටහන් නිලධාරී අමිල ගුණරත්න මහතා ප්‍රකාශ කළේය. පාසල් දරුවන් දැනුවත් කිරීමේ මෙම වැඩසටහන සදහා සම්පත් දායකයින් ලෙස පුත්තලම දිස්ත්‍රික් ආහාර තාක්ෂණ පුහුණු කිරීමේ නිලධාරිනී රාණි දසනායක මහත්මිය හා අනුරාධපුර ප්‍රජා සෞඛ්‍ය නිලධාරී චූලසිංහ සමරනායක මහතා දේශන පැවැත්වූහ. මෙම අවස්ථාව සදහා පුත්තලම කලාප අධ්‍යාපන අධ්‍යක්ෂ (පෝෂණ) එම්.එම්.ඩී.පී.පාලිස් මහතා, පුත්තලම කලාප අධ්‍යාපන අධ්‍යක්ෂ නියෝජනය කරමින් සහකාර කලාප අධ්‍යාපන අධ්‍යක්ෂ කේ.එම්.කාන්තිලතා මහත්මිය, වනාතවිල්ලුව බණ්ඩාරනායක ප්‍රාථමික විද්‍යාලයේ විදුහල්පති එස්.එල්.ප්‍රියන්ත මහතා සමග ආචාර්ය මණ්ඩලයේ කිහිපදෙනක් ද, පුත්තලම පරිපාලන පවුල් සෞඛ්‍ය නිලධාරී නිල්මිණි ප්‍රියංකා මහත්මිය ඇතුළු පිරිසක් සහභාගී වූහ."
    },
    {
        "content": "වනාන්තර, ගස, කොළ, සතා සීපාවා ආරක්ෂා කිරීමට රජය මෙන්ම සෑම පුරවැසියෙකුම බැඳී සිටින බව ජනාධිපතිතුමා පවසයි. රටේ වන පද්ධතිය ආරක්ෂා කර ගැනීම වෙනුවෙන් මේ වන විට පියවර රැසක් ගෙන තිබෙන බව සඳහන් කළ ජනාධිපතිතුමා අපේක්ෂිත වන ඝනත්වය ඉහළ නංවා ගැනීම වෙනුවෙන් ද පුළුල් වැඩසටහනක් ක්‍රියාත්මක බව සඳහන් කළේය. ජනාධිපති ගරු මෛත්‍රීපාල සිරිසේන මැතිතුමා මේ බව ප්‍රකාශ කළේ   (21) පෙරවරුවේ දිඹුලාගල, වෙහෙරගල මහා විද්‍යාලයේ පැවති ජගත් වනාන්තර දින සැමරුම් උත්සවය අමතමිනි. විද්‍යාලයේ ප්‍රතිසංස්කරණය කෙරුණු පංතිකාමර සිසු අයිතියට පැවරුණේ ද ජනාධිපතිතුමා අතිනි. මෙහිදී අදහස් දැක්වූ ජනාධිපතිතුමා වැඩිදුරටත් සඳහන් කළේ රට තුළ දැනට පවත්නා වන ඝනත්වය ආරක්ෂා කර ගැනීමට සියලුදෙනා එක්ව කැප නොවුණහොත් තවත් වසර 15 ක් යන විට අපට වනාන්තරය අහිමි වී යන බවයි. රටේ ඉතිරිව ඇති 28% ක් වන ඝනත්වයෙන් වැඩි ප්‍රමාණයක් පවතින්නේ උතුරු නැගෙනහිර ප්‍රදේශයේ වන අතර එම ප්‍රදේශවල පැවති එල්.ටී.ටී.ඊ ත්‍රස්තවාදය හේතුවෙන් එම වනාන්තර ආරක්ෂා වූ බවත්, යුද්ධය නොමැති අනෙක් ප්‍රදේශවල වන පද්ධතිය දේශපාලනඥයන් සහ ජාවාරම්කරුවන් එක්ව විනාශකර දමා ඇති බවත් ජනාධිපතිතුමා සඳහන් කළේය. රජය ඉදිරි වසර 03 තුළ දී ඉටුකර ගැනීමට අපේක්ෂා කරන රටේ වන ඝනත්වය 32% ක් දක්වා ඉහළ නංවා ගැනීමේ වැඩසටහන සාර්ථක කර ගැනීමට නම් හෙක්ටයාර් එක්ලක්ෂ හතළිස් අටදහසක් අලුතින් වැවිය යුතු අතර, එහි දී වසරකට හෙක්ටයාර් පහළොස් දහසක් වැවිය යුතුව ඇති බවත් එම වැඩපිළිවෙළ සාර්ථක කර ගැනීමට රාජ්‍ය අංශය, පෞද්ගලික අංශය, රාජ්‍ය නොවන සංවිධාන, පාසල් දරුවන් ඇතුළු සියලු පුරවැසියන් එක්විය යුතු බවත් ජනාධිපතිතුමා සඳහන් කළේය. කුඩා පාසල් දරුවන් උත්සව සහ වැඩසටහන්වලට සහභාගීකරවීමේ දී ඔවුන් පත්වන අසීරුතාව පිළිබඳව ද මෙහිදී අදහස් දැක්වූ ජනාධිපතුමා නිලධාරින්ට උපදෙස් දුන්නේ පාසල් දරුවන් සහභාගි කරවිය යුතුම උත්සව සහ වැඩසටහන් සඳහා එම දරුවන් සහභාගී කරවීමේ දී අට වසරෙන් හෝ අ.පො.ස සාමාන්‍ය පෙළ හෝ උසස් පෙළ හදාරන දරුවන් හැර කුඩා දරුවන් ගෙන්වීමෙන් වළකින ලෙසයි. අද පෙරවරුවේ දිඹුලාගල වෙහෙරගල මහා විද්‍යාලය වෙත ගිය ජනාධිපතිතුමා එම සිසු දරුවන් විසින් මහත් සෙනෙහසින් පිළිගත්තේය. විද්‍යාලයේ බුද්ධ මන්දිරය වෙත ගොස් ආගමික වතාවත්වල නිරත වූ ජනාධිපතිතුමා සමරු ඵලකය නිරාවරණය කර නව පංතිකාමර ගොඩනැඟිල්ල සිසු අයිතියට පවරාදීමෙන් අනතුරුව එහි නිරීක්ෂණ චාරිකාවක ද නිරත විය. පිබිදෙමු පොළොන්නරුව දිස්ත්‍රික් සංවර්ධන ව්‍යාපෘතිය යටතේ සිසුන්ට අධ්‍යාපන කටයුතු සඳහා වඩා හිතකර පරිසරයක් ලබාදෙමින් විද්‍යාලයේ සියලු පංති කාමර ප්‍රතිසංස්කරණයට පියවර ගැනිණි. විද්‍යාල භූමියේ පැළයක් රෝපණය කිරීම ද ජනාධිපතිතුමා අතින් සිදු විය. ජගත් වනාන්තර දින සැමරුම් උත්සවයට ජනාධිපතිතුමා එක් වූයේ ඉන් අනතුරුවයි. පිබිදෙමු පොළොන්නරුව දිස්ත්‍රික් සංවර්ධන වැඩසටහන යටතේ දිස්ත්‍රික්කයේ පාසල් 07කට පුස්තකාල පොත් කට්ටල ලබාදීම සහ සිසුන්ට අධ්‍යාපන ශිෂත්ව ලබාදීම, අඩුආදායම්ලාභී පවුල් සඳහා නිවාසාධාර ලබාදීම ඇතුළු වැඩසටහන් කිහිපයක් ද ජනාධිපතිතුමා අතින් සංකේතවත් කෙරිණි. එමෙන්ම වන සංරක්ෂණ දෙපාර්තමේන්තුවේ සේවයේ යෙදී සිට මියගිය හා ආබාධිත වූවන් වෙනුවෙන් සහ සිංහරාජ වනාන්තරයේ ජාන මංකොල්ලය වැටලීමට දායක වූ නිලධාරින් ඇගැයීමට ලක් කරමින් සහතික පත් සහ ප්‍රදානයන් සිදු කිරීම ද මෙහිදී ජනාධිපතිතුමා අතින් සිදු විය. පරිසර රාජ්‍ය අමාත්‍ය අජිත් මාන්නප්පෙරුම, උතුරු මැද පළාත් ආණ්ඩුකාර සරත් ඒකනායක, මහවැලි සංවර්ධන හා පරිසර අමාත්‍යාංශයේ ලේකම් අනුර දිසානායක, වන සංරක්ෂණ අධ්‍යක්ෂ ජනරාල් ඩබ්ලිව්.ඒ.සී. වේරගොඩ යන මහත්වරුන් සහ විදුහල්පති, ආචාර්ය මණ්ඩලය, දෙමාපියන්, ආදි සිසුන් ඇතුළු පිරිසක් මෙම අවස්ථාවට එක්ව සිටියහ. මේ අතර “ළගම පාසල – හොදම පාසල” වැඩසටහන යටතේ දිඹුලාගල කාශ්‍යප විද්‍යාලයේ ඉදිකෙරුණු තෙමහල් පංතිකාමර ගොඩනැඟිල්ල සිසු අයිතියට පැවරීම ද අද පෙරවරුවේ ජනාධිපතිතුමාගේ ප්‍රධානත්වයෙන් සිදු විය. එම විද්‍යාලය වෙත ද ගිය ජනාධිපතිතුමා සිසු දරුවන් විසින් මහත් සෙනෙහසින් යුතුව පිළිගන්නා ලදී. එහිදී විදුහල්පතිවරයා ජනාධිපතිතුමා වෙතින් කරන ලද ඉල්ලීම අනුව විද්‍යාලයේ ප්‍රධාන ශාලාව, ක්‍රිඩාපිටිය සහ ක්‍රීඩාගාරය ඉදිකිරීම වෙනුවෙන් රුපියල් ලක්ෂ 25 ක මුදලක් ලබාදීමට ද ජනාධිපතිතුමා එකඟතාවය පළ කළේය. කලාපයේ පාසල් කිහිපයක පුස්තකාල සඳහා පොත් ප්‍රදානය කිරීම. දිඹුලාගල ප්‍රදේශයේ නිවාස නොමැති පවුල් 07 ක් සඳහා නිවාස හිමිකම් ලබාදීම ඇතුළු වැඩසටහන් කිහිපයක් මෙහිදී ද ජනාධිපතිතුමාගේ ප්‍රධානත්වයෙන් සිදු කෙරිණි."
    },
    {
        "content": "රට වෙනුවෙන් එකට සිටිමු ජාතික වැඩසටහන මූලික කරගනිමින් පුත්තලම දිස්ත්‍රික්කයේ කල්පිටිය ප්‍රාදේශීය සභා ශ්‍රවණාගාරයේදී (20) දින වකුගඩු නිවාරණ වැඩසටහන පැවැත්විණි. ඒ අනුව වකුගඩු රෝගීන්ගේ පානීය ජල ගැටලුවට කඩිනම් පියවරක් ලෙස ජල පෙරණ 30ක් ලබා දෙන ලදි. ජාතික වකුගඩු රෝග නිවාරණ ජනාධිපති කාර්ය සාධක බලකායේ ප්‍රතිපාදන යටතේ මෙම ව්‍යාප්තිය සිදු වේ.  මෙම අවස්ථාවට ජාතික වැඩසටහනේ වැඩසටහන් අධ්‍යක්ෂක වික්ටර් ඇන්ටනී පෙරේරා මහතා, වකුගඩු නිවාරණ ජාතික වැඩසටහනේ ව්‍යාපෘති අධ්‍යක්ෂ ස්ටීෆන් ෆොන්සේකා මහතා, ජනාධිපති කාර්‍යාලයේ පරිසර වැඩසටහන් ජාතික අධ්‍යක්ෂ දිල්හානි නෙරංජලා මහත්මිය, දරුවන් සුරකිමු ජාතික වැඩසටහන් සම්බන්ධීකාරක සුරංග හෙන්නායක මහතා යනාදීන් සම්බන්ධ වූහ. මීට අමතරව සතිය පුරාවට ක්‍රියාත්මකවන ජාතික වැඩසටහන මූලික කර ගනිමින් කල්පිටිය ප්‍රාදේශීය ලේකම් කොට්ඨාසයෙහි වැඩසටහන් 5 ක් සිදු කරන බව කල්පිටිය ප්‍රාදේශීය ලේකම් නන්දන සෝමතිලක මහතා පැවසීය. පරිසර සංරක්ෂණ වැඩසටහන, වැඩිහිටි සහ ආබාධ සහිත ප්‍රජාව සවිබල ගැන්වීමේ වැඩසටහන, මත්ද්‍රව්‍ය නිවාරණ ජාතික වැඩසටහන, තිරසර පාසල් ජාතික වැඩසටහන එම වැඩසටහන් වේ"
    },
    {
        "content": "“රට වෙනුවෙන් – එකට සිටිමු” පුත්තලම දිස්ත්‍රික් වැඩසටහනේ සමාප්ති උත්සවය ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන්  අද (22) පෙරවරුවේ පුත්තලම ශක්තී ක්‍රීඩාංගණයේ දී පැවැත්වේ. ගරු ජනාධිපතිතුමාගේ උපදෙස් හා මඟ පෙන්වීම පරිදි ජනාධිපති කාර්යාලය මෙහෙයවන ජාතික සංවර්ධන ව්‍යාපෘති වන මත්ද්‍රව්‍ය නිවාරණ ජාතික වැඩසටහන, දරුවන් සුරකිමු ජාතික වැඩසටහන, පරිසර සංරක්ෂණ ජාතික වැඩසටහන ඇතුළු විශේෂ ව්‍යාපෘති සහ විවිධ අමාත්‍යාංශ විසින් ක්‍රියාත්මක කරන ජාතික සංවර්ධන වැඩසටහන් හා සමාජ සුබසාධන වැඩසටහන් කාර්යක්ෂමව හා ඵලදායීව ක්‍රියාත්මක කරමින් ග්‍රාමීය මට්ටමේ සිට දිස්ත්‍රික් මට්ටම දක්වා ජනතාවට උපරිම මහජන සේවාවන් හා ප්‍රතිලාභ අත්පත් කර දීම ‘රට වෙනුවෙන් එකට සිටිමු’ වැඩසටහනේ ප්‍රමුඛ අරමුණයි. එහි පළමු දිස්ත්‍රික් වැඩසටහන පසුගියදා 18 වනදා පුත්තලම දිස්ත්‍රික්කයෙන් ආරම්භ කෙරුණු අතර පුත්තලම දිස්ත්‍රික්කයේ ප්‍රාදේශීය ලේකම් කොට්ඨාස 16 හා ග්‍රාම නිලධාරි වසම් 332ම ආවරණ කරමින් ප්‍රදේශයේ ජනතාවගේ අධ්‍යාපන ගැටලු, සෞඛ්‍ය ගැටලු, රැකියා ගැටලු ආදි ගැටලු රැසකට විසඳුම් ලබාදීම ඇතුළු මහජන සේවාවන් රැසක් එහිදී ක්‍රියාත්මක කෙරිණි. එමෙන්ම දිස්ත්‍රික්කයේ ස්ථාන රැසක දී මත්ද්‍රව්‍ය නිවාරණ වැඩසටහන්, වකුගඩු රෝග නිවාරණ වැඩසටහන්, පරිසර සංරක්ෂණ වැඩසටහන් ඇතුළු විශේෂ වැඩසටහන් ද ක්‍රියාත්මක විය. දීර්ඝ කාලයක් පුරා මහජනතාව මුහුණ දී ඇති ගැටලුවලට කඩිනම් විසඳුම් ලබාදෙමින් මහජන අවශ්‍යතා ඉටුකෙරෙන “රට වෙනුවෙන් – එකට සිටිමු” වැඩසටහන ඉදිරියේ දී දිවයිනේ සෑම දිස්ත්‍රික්කයක්ම ආවරණය කරමින් ක්‍රියාත්මක කිරීමට නියමිතය. මේ අතර හෙට ජනාධිපතිතුමාගේ ප්‍රධානත්වයෙන් පැවැත්වෙන පුත්තලම දිස්ත්‍රික් සමාප්ති උත්සවයට සමගාමීව පුත්තලම නව නගර සභා ක්‍රිඩාංගණය විවෘත කිරීම, නව නගර ශාලාව විවෘත කිරීම සහ පුත්තලම දිස්ත්‍රික් Smart sri lanka පරිගණක ඒකකය විවෘත කිරීම ද ජනාධිපතිතුමා අතින් සිදු කෙරේ."
    },
    {
        "content": "කල්පිටිය මුහුදු තීරයේ පාරිසරික ආරක්ෂාවත් අලංකරණයත් උදෙසා කඩොලාන වගාකිරීමේ ව්‍යාපෘතියක් රට වෙනුවෙන් එකට සිටිමු ජාතික සංවර්ධන වැඩ සටහන යටතේ කල්පිටිය ප්‍රාෙද්ශීය ලේකම් කාර්යාලය වනජීවී දෙපාර්තමේන්තුව එක්ව සංවිධානය කළ විශේෂ ව්‍යාපෘතිය (21) පෙරවරුවේ කල්පිටිය මුහුදු තීරයේදී පැවැත්විණි. ශ්‍රී ලාංකාවේ මුහුදු තීරය වර්තමානයේ මුහුණදී තිබෙන බරපතළ පාරිසරික ගැටලුවක් ලෙස හඳුනාගෙන ඇති කඩොලාන විනාශ කිරීමේ ගැටලුවට කල්පිටිය මුහුදු තීරය ද මුහුණ දී සිටියි. දිවයිනේ සංචාරක කලාපයන් අතර ආකර්ශණීය සංචාරක කේන්ද්‍රස්ථානයක් ද වන කල්පිටිය ප්‍රදේශය විශේෂත්වයකි. මෙම කඩොලාන සිටිවීම සඳහා විදේශ සංචාරකයන් පිරිසක් එක්වීම ද තවත් විශේෂයකි.  ප්‍රදේශවාසී ජනතාව මෙන්ම නාවික හමුදාවේ ද සහයෝගයෙන් කල්පිටිය ප්‍රාදේශීය ලේකම් කාර්යාලය මෙම වැඩසටහන සංවිධානය කර තිබේ . රජයේ විශේෂ අනුග්‍රහය මත ඉදිරියේ දී සංචාරක ව්‍යාපාරය දියුණු කිරීමේ වැඩසටහනට අනුව කල්පිටිය සංචාරක විශේෂ කලාපයක් වන බැවින් එය සුන්දර මුහුදු තීරයක් බවට පත්කර ගැනීම පිළිබඳව ප්‍රාදේශීය ලේකම් කාර්යාලය, පරිසර අමාත්‍යාංශය, වනජීවී දෙපාර්තමේන්තුවේ නිලධාරී පිරිසක් ද සහභාගි වූහ. මෙම සතිය පුරාවටම මෙවැනි කඩොලාන රෝපණය කිරීමේ වැඩසටහන් කල්පිටිය ප්‍රාදේශීය ලේකම් කොට්ඨාසය පුරා සිදු වූ බව කල්පිටිය ප්‍රාදේශීය ලේකම් නන්දන සෝමතිලක මහතා ප්‍රකාශ කළේය"
    },
    {
        "content": "ථෙරවාද ති‍්‍රපිටකය ලෝක උරුමයක් ලෙස සංරක්ෂණය කරන ලෙසට ථෙරවාද බෞද්ධ රටවල සාමුහිකත්වයෙන් ශ‍්‍රී ලංකාව, යුනෙස්කෝ සංවිධානය වෙත ඉදිරිපත් කරන යෝජනාව නිල වශයෙන් ප‍්‍රකාශයට පත් කිරීම නිමිති කරගනිමින් පැවැත්වෙන ජාතික පුණ්‍ය මහෝත්සවය අද (23) ප.ව 2.00ට අතිපූජනීය ත්‍රෛනිකායික මහා නායක හිමිපාණන් වහන්සේලා ප‍්‍රමුඛ මහා සංඝරත්නයේ ප‍්‍රධානත්වයෙන් ජනාධිපති  මෛතී‍්‍රපාල සිරිසේන මැතිතුමාගේ සහභාගිත්වයෙන් ශ‍්‍රී දළදා මාලිගාවේ මහමළුවේ දී පැවැත්වේ. නිර්මල බුද්ධ ධර්මයෙහි චිරස්තිථිය සාක්ෂාත් කරනු වස් උතුම් ති‍්‍රපිටක ධර්ම දායාදය ජාතික උරුමයක් ලෙස ප‍්‍රකාශයට පත් කිරීමට ජනාධිපතිතුමා පසුගිය දා කටයුතු කළ අතර, ඉන් නොනැවතී උතුම් ති‍්‍රපිටකය තවත් වසර දහස් ගණනක් සුරක්ෂිත කරමින් ලෝක උරුමයක් බවට පත් කිරීමට පියවර ගෙන තිබේ. මෙම ඓතිහාසික කටයුත්ත වෙනුවෙන් පසුගිය මාර්තු 16 වන දා සිට 23 වන දා දක්වා සතිය ,ති‍්‍රපිටකාභිවන්දනා, සතිය ලෙස ප‍්‍රකාශයට පත් කෙරුණු අතර එය මුල්කර ගනිමින් දිවයින පුරා ආගමික වැඩසටහන් රැසක් සංවිධානය කර තිබිණි. ති‍්‍රපිටක ධර්ම දායාදය පිළිබඳ සහ අධ්‍යාත්මික ගුණවගාවෙන් යුත් යහපත් ජීවිතයකට මඟපෙන්වන බෞද්ධ දර්ශනය පිළිබඳව පාසල් දරුවන්ට හා ජනතාවට අවබෝධයක් ලබාදීමේ වැඩසටහන් සහ දානමය පුණ්‍ය කර්ම ඇතුළු ආගමික වතාවත් රැසක් ඒ හා සමගාමී ව දිවයින පුරා කි‍්‍රයාත්මක කෙරිණි. හෙට පැවැත්වෙන ජාතික මහෝත්සවයට ත්‍රෛනිකායික මහා සංඝරත්නය මෙන් ම, ථෙරවාද බෞද්ධ රටවල සංඝරාජ හිමිවරුන් ද, එක්සත් ජාතින්ගේ සංවිධානයේ ශ‍්‍රී ලංකා නිත්‍ය නියෝජිත හානා සිංගර් මහත්මිය ඇතුළු එක්සත් ජාතින්ගේ සංවිධානයේ විශේෂ නියෝජිතයන් සහ විදේශ තානාපතිවරු, මහකොමසාරිස්වරු ඇතුළු දෙස් විදෙස් නියෝජිතයන් විශාල පිරිසක් එක්වීමට නියමිතය."
    },
    {
        "content": "රට ගැන සිතා රට වෙනුවෙන් එකට සිටිමින් ආර්ථික අර්බුදයෙන් රට ගොඩගැනීමට කැපවීම අද දවසේ සියලුදෙනාගේ වගකීම බව ජනාධිපතිතුමා පවසයි. ජනාධිපති ගරු මෛත්‍රිපාල සිරිසේන මැතිතුමා මේ බව ප්‍රකාශ කළේ “රට වෙනුවෙන් – එකට සිටිමු” පුත්තලම දිස්ත්‍රික් වැඩසටහනේ සමාප්ති උත්සවයට අද (22) පෙරවරුවේ පුත්තලම ශක්ති ක්‍රිඩාංගණයේ දී එක් වෙමිනි. ගරු ජනාධිපතිතුමාගේ උපදෙස් හා මඟ පෙන්වීම පරිදි ජනාධිපති කාර්යාලය මෙහෙයවන ජාතික සංවර්ධන ව්‍යාපෘති වන දිළිඳුකම පිටුදැකීමේ ග්‍රාමශක්ති වැඩසටහන, මත්ද්‍රව්‍ය නිවාරණ ජාතික වැඩසටහන, දරුවන් සුරකිමු ජාතික වැඩසටහන, පරිසර සංරක්ෂණ ජාතික වැඩසටහන ඇතුළු විශේෂ ව්‍යාපෘති සහ විවිධ අමාත්‍යාංශ විසින් ක්‍රියාත්මක කරන ජාතික සංවර්ධන වැඩසටහන් හා සමාජ සුබසාධන වැඩසටහන් කාර්යක්ෂම ව හා ඵලදායී ව ක්‍රියාත්මක කරමින් ග්‍රාමීය මට්ටමේ සිට දිස්ත්‍රික් මට්ටම දක්වා ජනතාවට උපරිම මහජන සේවාවන් හා ප්‍රතිලාභ අත්පත් කර දීම ,රට වෙනුවෙන් එකට සිටිමු, වැඩසටහනේ ප්‍රමුඛ අරමුණයි. එහි පළමු දිස්ත්‍රික් වැඩසටහන පසුගිය 18 වන දා පුත්තලම දිස්ත්‍රික්කයෙන් ආරම්භ කෙරුණු අතර පුත්තලම දිස්ත්‍රික්කයේ ප්‍රාදේශීය ලේකම් කොට්ඨාස 16 හා ග්‍රාම නිලධාරි වසම් 332ම ආවරණය කරමින් ප්‍රදේශයේ ජනතාවගේ අධ්‍යාපන ගැටලු, සෞඛ්‍ය ගැටලු, රැකියා ගැටලු ආදි ගැටලු රැසකට විසඳුම් ලබාදීම ඇතුළු මහජන සේවාවන් රැසක් එහි දී ක්‍රියාත්මක කෙරිණි. මෙහි සමාප්ති උත්සවය ඇමතූ ජනධිපතිතුමා වැඩිදුරටත් ප්‍රකාශ කළේ පුත්තලම දිස්තික්කයේ සංවර්ධනය කාර්යක්ෂම කිරීම වෙනුවෙන් විශේෂ ව්‍යාපෘතියක් ඉදිරියේ දී ක්‍රියාවට නංවන බවයි. ඊට අදාළ සැලැස්ම සකස්කර කඩිනමින් කැබිනට් මණ්ඩලයට ඉදිරිපත් කරන බව ද ජනාධිපතිතුමා සඳහන් කළේය. සමාජ, ආර්ථික වශයෙන් පුත්තලම දිස්ත්‍රික්කයේ ජනතාව මුහුණ දී ගැටලුවලට මෙන්ම සංවර්ධනයේ පසුබෑමකට ලක්වූ දිස්ත්‍රික්කයේ සංවර්ධනයට එම වැඩපිළිවෙළ මඟින් පුළුල් වැඩකොටසක් ඉටුවනු ඇති බව ජනාධිපතිතුමා සඳහන් කළේය. මෙහිදී අදහස් දැක්වූ ජනාධිපතිතුමා වැඩිදුරටත් සඳහන් කළේ රට වෙනුවෙන් එකට සිටිමු වැඩපිළිවෙළ කිසිසේත් දේශපාලන වැඩපිළිවෙළක් නොවන බවයි. එය දේශපාලන, ජාති, ආගම් ප්‍රශ්න අමතක කර රටේ ප්‍රශ්න විසඳීමට සියලුදෙන එකට එක්වන වැඩපිළිවෙළක ප්‍රවේශයක් බව ද ජනාධිපතිතුමා සඳහන් කළේය. දීර්ඝ කාලයක් පුරා මහජනතාව මුහුණ දී ඇති ගැටලුවලට කඩිනම් විසඳුම් ලබාදෙමින් මහජන අවශ්‍යතා ඉටුකෙරෙන “රට වෙනුවෙන් – එකට සිටිමු” වැඩසටහන ඉදිරියේ දී දිවයිනේ සෑම දිස්ත්‍රික්කයක්ම ආවරණය කරමින් ක්‍රියාත්මක කිරීමට නියමිත ය. අද පැවති පුත්තලම දිස්ත්‍රික් සමාප්ති උත්සවයේ දී ජාතික ආහාර නිෂ්පාදන වැඩසටහන යටතේ පුත්තලම දිස්ත්‍රික්කයේ ප්‍රතිලාභින් වෙනුවෙන් සූර්ය බල කෝෂ ප්‍රදානය, බීජ පැළ බෙදාදීම, කෘෂි උපකරණ බෙදාදීම සහ වකුගඩු රෝග නිවාරණ ජාතික වැඩසටහන යටතේ ගොවි විශ්‍රාම වැටුප් හිමිකම් ප්‍රදානය, ජල පෙරණ කට්ටල බෙදාදිම, ඉඩම් බලපත්‍ර ලබාදීම ඇතුළු වැඩසටහන් ද, සමාජ සේවා වැඩසටහන යටතේ ආබාධිත පුරවැසියන් සඳහා රෝද පුටු බෙදාදීම, ස්වයං රැකියා උපකරණ කට්ටල ප්‍රදානය ඇතුළු වැඩසටහන් රැසක් ක්‍රියාත්මක කෙරිණි. අමාත්‍ය ගයන්ත කරුණාතිලක, වයඹ පළාත් ආණ්ඩුකාර පේෂල ජයරත්න, පාලිත රංගේ බණ්ඩාර, හෙක්ටර් අප්පුහාමි, වික්ටර් ඇන්තනී යන මහත්වරුන් ඇතුළු පළාතේ මහජන නියෝජිතයන් රැසක් ද, ජනාධිපති ලේකම් උදය ආර්.සෙනෙවිරත්න, පුත්තලම දිස්ත්‍රික් ලේකම් එන්.එච්.එම්. චිත්‍රානන්ද යන මහත්වරුන් ඇතුළු රාජ්‍ය නිලධාරින් ද පොලිස්පති පූජිත ජයසුන්දර මහතා ඇතුළු පිරිසක් ද මෙම අවස්ථාවට එක්ව සිටියහ. මේ අතර පුත්තලම දිස්ත්‍රික් ,ස්මාර්ට් ශ්‍රී ලංකා, වෘත්තීය මාර්ගෝපදේශන ආයතනය අද (22) පෙරවරුවේ විවෘත කෙරුණේ ද ජනාධිපතිතුමා අතිනි. සමරු ඵලකය නිරාවරණය කර වෘත්තීය මාර්ගෝපදේශන ආයතනය විවෘත කළ ජනාධිපතිතුමා එහි නිරික්ෂණ චාරිකාවක ද නිරත විය. ස්මාර්ට් ශ්‍රී ලංකා අධ්‍යක්ෂ ජනරාල් එරික් ප්‍රසන්න වීරවර්ධන මහතා ඇතුළු පිරිසක් එම අවස්ථාවට එක්ව සිටියහ. පුත්තලම නාගරික ශ්‍රවණාගාරය ජනතා අයිතියට පවරාදීම ද අද පෙවරුවේ ජනාධිපති ගරු මෛත්‍රීපාල සිරිසේන මැතිතුමා අතින් සිදු විය. ජාතික ප්‍රතිපත්ති හා ආර්ථික කටයුතු අමාත්‍යාංශයේ සහ ස්වදේශ කටයුතු අමාත්‍යාංශයේ ප්‍රතිපාදන යටතේ සියලු පහසුකම්වලින් සමන්විත ව අංග සම්පූර්ණ ශ්‍රවණාගාරයක් ලෙස මෙම ශ්‍රවණාගාරය ඉදිකර තිබේ. සමරු ඵලකය නිරාවරණය කර නව ශ්‍රවණාගාරය විවෘත කළ ජනාධිපතිතුමා එහි නිරික්ෂණ චාරිකාවක ද නිතර විය. පුත්තලම නගරාධිපති කේ.ඒ. බායිස් මහතා ඇතුළු පිරිසක් මෙම අවස්ථාවට එක්ව සිටියහ"
    },
    {
        "content": "නව ආර්ථික රටාවන් හා විදේශීය සංස්කෘතීන් සමග බරපතළ සමාජ පිරිහීමක් සිදුවෙමින් පවතින යුගයක රටේ භෞතික සම්පත් සංවර්ධනය මෙන්ම අධ්‍යාත්මික සංවර්ධනය ද එක සේ වැදගත් බව ජනාධිපතිතුමා පවසයි. එම අධ්‍යාත්මික සංවර්ධනය මුල්කර ගනිමින් ත්‍රිපිටකාභිවන්දනා සතිය ක්‍රියාවට නංවා තිබෙන අතර විනය, සූත්‍ර, අභිධර්ම ත්‍රිපිටකය පිළිබඳ සහ විනයෙන්, හැදියාවෙන් සහ හික්මීමෙන් යුත් යහපත් පරපුරක් නිර්මාණය කිරීමට මගපෙන්වන බෞද්ධ දර්ශනය පිළිබඳ එම වැඩසටහන හරහා රට පුරා ජනතාව දැනුවත් කිරීමට පියවර ගෙන තිබෙන බව ජනාධිපතිතුමා සඳහන් කළේය. ජනාධිපති ගරු මෛත්‍රීපාල සිරිසේන මැතිතුමා මේ බව සඳහන් කළේ අරලගංවිල විදුමිණ පිරිවෙණේ දෙමහල් සංඝාවාසය සඝ සතු කොට පූජා කිරීමේ පුණ්‍යෝත්සවයට  (21) පස්වරුවේ එක්වෙමිනි. උතුම් ත්‍රිපිටකය ජාතික උරුමයක් බවට පත් කළා සේම ඒ පිළිබඳ මුළු ලෝකවාසී ජනතාවගේ අවධානය යොමුකරමින් තවත් වසර දහස් ගණනකට සුරක්ෂිත කෙරෙන ලෝක උරුමයක් බවට පත් කිරීමේ යෝජනාව යුනෙස්කෝ සංවිධානය වෙත භාරදීම මෙම 23 වනදා මහනුවර ඓතිහාසික දළදා මාලිගාවේ දී සිදු කෙරෙන බව ජනාධිපතිතුමා සඳහන් කළේය. යහපත් සහ ගුණවත් සමාජයක් ගොඩනැගීමට ඉටුකළ හැකි සෑම වගකීමක්ම රජය ඉටුකරන බව සඳහන් කළ ජනාධිපතිතුමා පන්සල්, පල්ලි, කෝවිල් සංවර්ධනය කරමින් ඒ වෙනුවෙන් පුළුල් වැඩපිළිවෙළක් මේ වන විට ක්‍රියාවට නංවා ඇති බව සඳහන් කළේය. රුපියල් මිලියන 16 ක වියදමින් මෙම නව දෙමහල් සංඝාවාස ගොඩනැඟිල්ල ඉදිකර තිබේ. අද පස්වරුවේ අරලගංවිල විදුමිණ පිරිවෙණ වෙත ගිය ජනාධිපතිතුමා ආගමික වතාවත්වල නිරතව ආශිර්වාද ලබා ගැනීමෙන් අනතුරුව නව දෙමහල් සංඝාවාසය සඝ සතු කොට පූජා කිරීමට අදාළ සමරු ඵලකය නිරාවරණය කළේය. දහම් පාසල් සිසුන් වෙත සහ පිරිවෙන් වෙත පොත් කට්ටල බෙදාදීමක් ද මෙහිදී ජනාධිපතිතුමා අතින් සංකේතවත් කෙරිණි. ජනාධිපතිතුමා වෙනුවෙන් ද සිහිවටන තිළිණයක් පිළිගැන්විණි. අරලගංවිල විදුමිණ පරිවෙනාධිපති පූජ්‍ය නෙතුල්ගොල්ලෑවේ ධම්මාලංකාර නායක ස්වාමින් වහන්සේ ඇතුළු මහා සංඝරත්නය ද, උතුරු මැද පළාත් ආණ්ඩුකාර සරත් ඒකනායක, පොළොන්නරුව දිස්ත්‍රික් ලේකම් පණ්ඩුක අබේවර්ධන යන මහත්වරුන් ඇතුළු පිරිසක් මෙම අවස්ථාවට එක්ව සිටියහ. මේ අතර ,පිබිදෙමු පොළොන්නරුව, දිස්ත්‍රික් සංවර්ධන ව්‍යාපෘතිය යටතේ රුපියල් මිලියන 14 ක් වැය කරමින් ඉදිකෙරුණු අරලගංවිල ගොවිජන සේවා මධ්‍යස්ථානය ද අද ජනතා අයිතියට පැවරුණේ ජනාධිපතිතුමා අතිනි. ප්‍රදේශයේ දීර්ඝ කාලයක් පුරා පැවති අඩුපාඩුවක් සපුරාලමින් මෙම ගොවිජන සේවා මධ්‍යස්ථානය ඉදිකර ජනතා අයිතියට පවරාදීම සිදු විය. මේ අතර “පිබිදෙමු පොළොන්නරුව” දිස්ත්‍රික් සංවර්ධන වැඩසටහන යටතේ රුපියල් මිලියන 139 ක් වැයකරමින් ඉදිකෙරුණු අරලගංවිල ජල සම්පාදන ව්‍යාපෘතිය ද අද ජනාධිපතිතුමා අතින් ජනතා අයිතියට පැවරිණි. මෙම ජල සම්පාදන ක්‍රමයෙන් අරලගංවිල, අරලංගවිල බටහිර, පිඹුරත්තෑව හා අරලංගවිල රෝහල ආදී ප්‍රදේශවලට ජලය සැපයේ. ප්‍රදේශයේ ජනතාවගේ දීර්ඝකාලීන ගැටලුවකට විසඳුම් ලබාදෙමින් මෙම ජල සම්පාදන ව්‍යාපෘතිය ඉදිකිරීමට පියවර ගැනිණි."
    },
    {
        "content": "''සුහුරු කතක් - සොදුරු ලොවක්'' තේමාව යටතේ අනුරාධපුර සල්ගාදු ක්‍රිඩාංගණයේ දී අද (08) සංවිධානය කර තිබූ ජාත්‍යන්තර කාන්තා දින  සැමරුම් උත්සවයයේ ප්‍රධාන ආරාධිතයා ලෙස ජනාධිපති ගරු  මෛත්‍රීපාල  සිරිසේන මැතිතුමා එක් විය. 2019 ජාත්‍යන්තර කාන්තා දිනය වෙනුවෙන් කාන්තා කටයුතු අමාත්‍යාංශය සම්පාදනය කළ ප්‍රකාශනය ද මෙහි දී ජනාධිපතිතුමා වෙත පිළිගැන්විණි.  ජාතික වශයෙන් විශිෂ්ට මෙහෙවරක් ඉටු කළ කාන්තාවන් ජනාධිපතිතුමා අතින් ඇගැයීමට ලක් වූ අතර, අනුරාධපුර දිස්ත්‍රික්කයේ තෝරාගත් ව්‍යවසායක කාන්තාවන් කිහිප දෙනෙකුට ඇගැයීම් සම්මාන  හා සහතික පිළිගැන්වීම ජනාධිපතිතුමා අතින් සිදු විය.  කාන්තා හා ළමා කටයුතු සහ වියළි කලාප සංවර්ධන අමාත්‍ය චන්ද්‍රානි බණ්ඩාර, ඇමතිනි තලතා අතුකෝරළ, උතුරු මැද පළාත් ආණ්ඩුකාර සරත් ඒකනායක, කාන්තා හා ළමා කටයුතු සහ වියළි කලාප සංවර්ධන අමාත්‍යාංශයේ ලේකම් දර්ශනී සේනානායක යන මහත්ම මහත්මීන් ඇතුළු පිරිසක් මෙම අවස්ථාවට එක්ව සිටියහ."
    },
    {
        "content": "කඩුවෙල, ඉහළ බෝමිරිය,කාම්බෝජ ජාත්‍යන්තර බෞද්ධ මධ්‍යස්ථානයේ අභිනව විහාර මන්දිරය විවෘත කිරීමේ පුණ්‍යෝත්සවය ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන් ඊයේ (09) පස්වරුවේ පැවැත්විණි. ඊයේ පස්වරුවේ විහාරස්ථානය වෙත ගිය ජනාධිපතිතුමා පළමුව ආගමික වත්වත්වල නිරතව ආශිර්වාද ලබා ගත් අතර අනතුරුව සමරු ඵලකය නිරාවරණය කර අභිනව විහාර මන්දිරය විවෘත කළේය. කාම්බෝජයේ වටී ලංකා විහාරයෙහි රෝපණය කිරීම සඳහා ශ්‍රී මහා බෝධි අංකුරයක් එම විහාරාධිපති පූජ්‍ය අරියවංස නායක හිමිපාණන් වහන්සේ වෙත පිළිගැන්වීම ද ජනාධිපතිතුමා අතින් සිදු විය. කාම්බෝජ උප සංඝරාජ පූජ්‍ය ඔමි ලිමි හෙඩ් නායක හිමිපාණන් වහන්සේ විසින් ගරු ජනාධිපතිතුමා වෙත සමරු තිළිණයක් පිළිගැන්වූ අතර ජනාධිපතිතුමා ද උන්වහන්සේ වෙත සමරු තිළිණයක් පිළිගැන්වීය. විහාර මන්දිරය නිර්මාණය කිරීමට දායක වූ කාම්බෝජ ගෘහ නිර්මාණ ශිල්පියා ද ජනාධිපතිතුමා අතින් ඇගැයීමට ලක් කෙරිණි. එමෙන්ම කාම්බෝජ ජාත්‍යන්තර බෞද්ධ මධ්‍යස්ථානයේ භික්ෂුන් වහන්සේලා වෙත ඇගැයීම් සහතික පිළිගැන්වීම ද ජනාධිපතිතුමා අතින් සිදු විය. ශ්‍රී ලංකා රාමඤ්ඤ මහා නිකායේ මහා නායක පූජ්‍ය නාපාන පේමසිිරි නායක හිමිපාණන් වහන්සේ, ශ්‍රී ලංකා රාමඤ්ඤ මහා නිකායේ ලේඛකාධිකාරි පූජ්‍ය අත්තංගනේ සාසනරතන නායක හිමිපාණන් වහන්සේ, කාම්බෝජ ජාත්‍යන්තර බෞද්ධ මධ්‍යස්ථාන විහාරාධිපති ආචාර්ය පූජ්‍ය ඕමල්පේ සෝභිත නායක ස්වාමින් වහන්සේ ප්‍රමුඛ මහා සංඝරත්නය ද, කාම්බෝජ උප සංඝරාජ පූජ්‍ය ඔමි ලිම් හෙඩි නායක හිමිපාණන් වහන්සේ ප්‍රමුඛ කාම්බෝජ ගිහි පැවිදි විශාල පිරිසක් ද, අමාත්‍ය පාඨලී චම්පික රණවක මහතා ඇතු`ථ ප්‍රදේශයේ සැදැහැවත් ජනතාව පුණ්‍යෝත්සවයට එක්ව සිටියහ."
    },
    {
        "content": "ජාතික ශික්ෂණ විද්‍යා ඩිප්ලෝමා ප්‍රදානෝත්සවය ඊයේ (08) දින අරලියගහ මන්දිරයේදී අග්‍රාමාත්‍ය රනිල් වික්‍රමසිංහ මහතාගේ ප්‍රධානත්වයෙන් පැවැත්විණි. මෙම අවස්ථාවට අධ්‍යාපන අමාත්‍ය අකිල විරාජ් කාරියවසම්, අධ‍‍්‍යාපන අමාත්‍යාංශයේ නිලධාරීන්, ජාතික අධ්‍යාපන ආයතනයේ නිලධාරීන් සහ අධ්‍යාපන විද්‍යාපීඨ ප්‍රධානාචාර්යවරුන් ඇතුළු විශාල පිරිසක් සහභාගිව සිටියහ."
    },
    {
        "content": "මහනුවර, අම්පිටිය පුරාණ දිවුරුම් බෝධිමළු විහාරස්ථානයේ අභිනවයෙන් ඉදිකරන ලද දොළොස් රියන් හිටි බුද්ධ ප්‍රතිමා වහන්සේ නිරාවරණය කිරීමේ පුණ්‍යොත්සවය ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන් (10) පස්වරුවේ පැවැත්විණි. දඹදෙණිය රාජධානි සමයේ සිට පැවත එන පෞරාණික විහාරස්ථානයක් වන මෙම විහාරස්ථානය දෙතිස්පල බෝධින් වහන්සේලා තුන් නමක් වැඩ සිටින වන්දනීය පුදබිමක් ලෙස ප්‍රචලිතය. විහාරස්ථානය වෙත ගිය ජනාධිපතිතුමා අභිනව බුද්ධ ප්‍රතිමා වහන්සේ නිරාවරණය කිරීමට අදාළ සමරු ඵලකය නිරාවරණය කළේය. අභිනව බුද්ධ ප්‍රතිමා වහන්සේ වෙත ප්‍රථම පුෂ්පෝපහාරය ද ජනාධිපතිතුමා අතින් සිදු කෙරිණි. බුද්ධ ප්‍රතිමා වහන්සේ නිර්මාණය කළ නිර්මාණශිල්පීන් ද ජනාධිපතිතුමා අතින් ඇගැයීමට ලක් විය. විහාරස්ථ දායක සභාව වෙනුවෙන් ජනාධිපතිතුමා වෙත ද සිහිවටන තිළිණයක් පිළිගැන්විණි. රාමඤ්ඥ මහා නිකායේ මහානායක අතිපූජ්‍ය නාපාන පේමසිරි නායක ස්වාමින් වහන්සේ මුලසුන හෙබවූ මෙම පුණ්‍යෝත්සවයට අස්ගිරි පාර්ශ්වයේ අනුනායක, සොළොස්මස්ථානාධිපති පූජ්‍ය වෙඬරුවේ උපාලි අනුනායක ස්වාමින් වහන්සේ, විහාරාධිපති පූජ්‍ය කොළඹිස්සේ තිලකසිරි නායක ස්වාමින් වහන්සේ ප්‍රමුඛ ප්‍රදේශයේ මහා සංඝරත්නය වැඩම කර සිටි අතර උතුරු මැද පළාත් ආණ්ඩුකාර සරත් ඒකනායක, පාර්ලිමේන්තු මන්ත්‍රීවරුන් වන එස්. බී. දිසානායක, දිලුම් අමුණුගම යන මහත්වරුන් ද බුද්ධ ප්‍රතිමා වහන්සේ නිර්මාණය කිරීමට පූර්ණ ධන පරිත්‍යාගය සිදු කළ මනුලත් නන්දන මහතා ඇතුළු සැදැහැවත් ජනතාව විශාල පිරිසක් එක්ව සිටියහ"
    },
    {
        "content": "අන්තර් ජාතික පාපැදි සම්වම්ලනයට අනුබද්ධිත කොරියානු පාපැදි පුහුණු මධ්‍යස්ථනයේ දී අද (11 වන) දින සිට ලබන 07 වන දින දක්වා පැවැත්වෙන කණිෂ්ඨ කාන්තා පාපැදි පුහුණු වැඩමුළුව සදහා ශ්‍රී ලංකා කණිෂ්ඨ ශ්‍රේණිගත කිරීමෙන් ඉදිරියෙන් සිටින කොටහේන ශාන්ත එඬේරාගේ කන්‍යාරාමයේ ක්‍රීඩිකාව වන ඈන් ශෙනාලි පෙරේරා සහ අනුරාධපුර නිවතක චේතිය විද්‍යාලයේ තිළිණි ප්‍රවීනා සපරමාදු යන ක්‍රීඩිකාවන් දෙදෙනා සහ පුහුණුකාරිණිය ලෙස යුද්ධ හමුදා කාන්තා පාපැදි සංචිතවේ පුහුණුකාරිණිය ලසන්ති ක්‍රිෂ්ණා කොරියාව බලා පිටත් විය. ශ්‍රී ලංකා පාපැදි සම්වම්ලන පුහුණු හා සංවර්ධන වැඩසටහන යටතේ මෙම පුහුණුවට සහභාගී වන ක්‍රීඩිකාවන් පුහුණු කාලය අතර තුර එරට පැවැත් වෙන කණිෂ්ඨ පාපැදි තරඟයට ද සහභාගී වීමට නියමිතය. වැඩමුළුවට සමගාමීව පැවැත්වෙන අන්තර් ජාතික අදියර 1 පාපැදි පුහුණු පාඨමාලාවට සහභාගී වීමට ද නියමිතය."
    },
    {
        "content": "දරුවාගේ විනය පාලනය පාසල තුළින් සිදුවීම අපේ රටේ සම්ප්‍රදායිකව සිදු වූ නමුත් අද මානව හිමිකම් අනිසි ලෙස ගුරු භූමිකාවට මැදිහත්වීම යහපත් අනාගත පරපුරක් ගොඩනැගීමේ කාර්යයේ දී අභියෝගයක් වී ඇති බව ජනාධිපතිතුමා පවසයි. කලාතුරකින් වූ වැරුද්දක් හේතුවෙන් ගුරුවරුන් දරුවන්ට දඬුවම් ලබාදීම පිළිබඳ සමාජය තුළ විවිධ මත පළ වුව ද යහපත් සහ ගුණ ගරුක සමාජයක් පිළිබඳ ගුරුවරයා සතු කාර්ය භාරය අසිමීත බව ද ජනාධිපතිතුමා ප්‍රකාශ කළේය. ජනාධිපති ගරු මෛත්‍රීපාල සිරිසේන මැතිතුමා මේ බව සඳහන් කළේ මාතර, කොකාවල මධ්‍ය මහා විද්‍යාලයේ සියවස් සමරු උත්සවයට  (11) පෙරවරුවේ එක්වෙමිනි. මෙහි දී අදහස් දැක්වූ ජනාධිපතිතුමා වැඩිදුරටත් සඳහන් කළේ දරුවාට නිවසින් මෙන් ම පාසලෙන් ද නිසි මඟ පෙන්වීම, ආදරය සහ රැකවරණය හිමි විය යුතු අතර එසේ නොවන විට දරුවන් මත්ද්‍රව්‍ය භාවිතය, අපරාධ වැනි සමාජ විෂමාචාරවලට යොමුවන බවයි. අද පෙරවරුවේ කොකාවල මධ්‍ය මහා විද්‍යාලය වෙත ගිය ජනාධිපතිතුමා එහි සිසු දරුවන් විසින් මහත් හරසරින් පිළිගත්තේ ය. “ළඟම පාසල හොඳම පාසල” ජාතික වැඩසටහන යටතේ විද්‍යාලයේ ඉදිකෙරුණු ප්‍රාථමික ඉගෙනුම් සම්පත් මධ්‍යස්ථාන ගොඩනැඟිල්ල සිසු අයිතියට පැවරුණේ ද ජනාධිපතිතුමා අතිනි. ගොඩනැගිල්ල සිසු අයිතියට පැවරූ ජනාධිපතිතුමා එහි නිරික්ෂණ චාරිකාවක නිරත වෙමින් ප්‍රාථමික ඉගෙනුම් සම්පත් මධ්‍යස්ථානයේ සිසු ක්‍රියාකාරකම් දැක බලා ගැනීමට ද එක් විය. විදුහලේ හිටපු විදුහල්පතිවරයෙක් සහ ගුරු මැණිවරියක වන එමෙන්ම ජනාධිපති ගරු මෛත්‍රිපාල සිරිසේන මැතිතුමාගේ ද මුල් ගුරුවරුන් වන සිරිසේන විජේසිරිවර්ධන සහ කුසුමා විජේසිරිවර්ධන ගුරු පියාණන්ගේ සහ මෑණියන්ගේ ඡායාරූපවලට පුෂ්පෝපහාර දැක්වීම ද මෙහි දී ජනාධිපතිතුමා අතින් සිදු විය. මේ අතර විද්‍යාලයේ ආදි සිසු සංසදය මගින් ඉදිකිරීමට යෝජිත අංග සම්පූරණ ක්‍රීඩා මණ්ඩපය සඳහා මුල් ගල් තැබීම ද ජනාධිපතිතුමා අතින් සිදු විය. එහි ඉදිකිරීම් වෙනුවෙන් මුල්‍ය පරිත්‍යාගයක් ද ජනාධිපතිතුමා විසින් සිදු කළේ ය. මාතර හම්බන්තර දෙදිසාවේ අධිකරණ සංඝනායක, පුහුල්වැල්ල, කිරින්ද පූර්වාරාම පිරිවෙන් විහාරාධිපති ශාස්ත්‍රවේදී පූජ්‍ය අපරැක්කේ හිමරතන නායක ස්වාමින් වහන්සේ ද, ආණ්ඩුකාර රජිත් කීර්ති තෙන්නකෝන්, දකුණු පළාත් අධ්‍යාපන අමාත්‍ය චන්දිම රසපුත්‍ර, දකුණු පළාත් අමාත්‍ය මනෝජ් සිරිසේන, විශේෂඥ වෛද්‍ය බන්දුල විජේසිරිවර්ධන යන මහත්වරුන් ඇතුළු පිරිසක් ද, විදුහල්පති ආර්.එම්.ආර්. බණ්ඩාර මහතා ඇතුළු ආචාර්ය මණ්ඩලය, දෙමාපියන්, ආදි සිසුන් ඇතුළු පිරිසක් මෙම අවස්ථාවට එක්ව සිටියහ"
    },
    {
        "content": "ජාතික උරුමයක් ලෙස පසුගිය දා නම් කරනු ලැබූ ත්‍රිපිට්කය ලෝක උරුමයක් ලෙස ද ප්‍රකශයට පත් කරන ලෙස  ඉල්ලා යුනෙස්කෝ සංවිධානය වෙත යෝජනාවක් බාර දීම මාර්තු මස 23 දින ප.ව. 2.00ට ශ්‍රී දළඳා මාළිඟා මහ  මළුවේ දී ජනාධිපති මෛත්‍රිපාල සිරිසේන මහතාගේ ප්‍රධානත්වයෙන් පැවැත්වෙන උත්සවයක දී සිදු කෙරේ.  රජය විසින් මේ නිමිත්තෙන් මාර්තු 16 සිට 23 දක්ව කාලය තුළ ත්‍රිපිටකාභිනන්දන සතිය නමින් දීප ව්‍යාප්ත  වැඩසටහනක් ක්‍රියාත්මක කිරීමට කටයුතු යෝද ඇතැයි ජනාධිපති ලේකම් උදය ආර්. සෙනෙවිරත්න මහතා අද  (12) රජයේ ප්‍රවෘත්ති දෙපාර්තමේන්තුවේ පැවැති මාධ්‍ය හමුවේ දී පැවසීය. මෙම සතිය තුළ පළාත් සහ දිස්ත්‍රික්ක මට්ටමින් විවිධ බෞද්ධ වැඩසටහන් සහ උත්සව පැවැත්වීමට පියවර ගෙන  ඇත. මාර්තු 23 වැනි දින ත්‍රෛනිකායික මහනා හිමිවරුන්ගේ ප්‍රධානත්වයෙන් හා ස්වාමින්වහන්සේලාගේ  සහභාගීත්වයෙන් සහ ලෝකයේ අනෙකුත් බෞද්ධ රටවල නියෝජිතයන් ද සහිතව ත්‍රිපිටකය ලෝක උරුමයක්  කරන ලෙස සිදු කරනු ලබන ඉල්ලීම ඇතුළත් යෝජනාව යුනෙස්කෝ සංවිධානයේ ප්‍රධානියා වෙත බරදීමට  නියමිතය. ත්‍රිපිටකාභිනන්දන සතිය තුළ නිවාස,පෞද්ගලික හා රජයේ ගොඩනැගිලි සේවා ස්ථානවල බෞද්ධ ධජවලින්  සරසන ලෙස රජය මහජනතාවගෙන් ඉල්ලා සිටියි. මෙයට අමතරව පාසල් දහම් පාසල්, බෞද්ධ සමිති සමාගම්  සම්බන්ධ කරගෙන දානමය පිංකම් රැසක් ද සංවිධානය කෙරෙන බව ජනාධිපති ලේකම්වරය පැවසී ය. අභ්‍යන්තර ස්වදේශ කටයුතු, පළාත් සභා සහ පාළාත් පලන අමාත්‍යාංශයේ ලේකම් කමල් පද්මසිරි මහතා, බුද්ධ  ශාසන අමාත්‍යාංශයේ ලේකම් ඒ.පී.ජී.කිත්සිරි මහතා, රජයේ ප්‍රවෘත්ති අධ්‍යක්ෂ ජනරාල් නාලක කලුවැව මහතා  අතුළු නිලධාරිහු පිරිසක් මාධ්‍ය හමුවට එක්ව සිටියහ"
    },
    {
        "content": "මෙවර අයවැය ඉදිරිපත් කළේ, පෝසත් රටක් සමාජ ආර්ථික දැක්මක් යුතුවයි. මේ රටේ සමස්ත ජනතාව ආණ්ඩුවේ යැපෙන්නන් බවට පත් කරන්න වුවමනාවක් නෑ. ස්වාධිනව ගොඩනැඟෙන පරිසරයක් ඇති කරන්න උත්සහ කරන්නේ.ගොවියා ජත්‍යන්තර වෙලඳපොළේ ව්‍යවසායකයෙක් බවට පත් කරනවා''යැයි මුදල් අමාත්‍ය මංගල සමරවීර මහතා පවසයි. අමාත්‍යවරයා මේ බව ප්‍රකාශ කළේ අද (12) පාර්ලිමේන්තුවේ දී අයවැය දෙවැනිවර කියවීමේ විවාදයේ පිළිතුරු  කතාව කරමිනි. විවාදයේ දී අඳහස් දැක්වූ මුදල් අමත්‍යවරයා; අපේ ආණ්ඩුව තමයි ක්ෂුද්‍ර ණය පාලනය කිරීමට විධිමත් වැඩපිළිවෙලක් ආරම්භ කළේ. මේ රටේ ජීවත් වන  කාන්තාවන් එදා රජය අසීරු තත්ත්වයට දැම්මා. නියඟය තිබූ 13ක දිළිදු කාන්තාවන් 45000කගේ ණය කපා  හැරියා. හිටපු මුදල් ඇමැතිතුමා, දින පනස් දෙකේ බලහත්කාරයෙන් වාඩි වූ මුදල් අමාත්‍යතුමා,විපක්ෂ නායකතුමා  හැමදේම කිව්වේ පටලවාගෙනයි. මේ රටේ විරැකියාව වැඩි වෙලා කියනවා. සුදු වෑන් නවත්වන එක රට  පාවාදීමක්ද? ජනමාධ්‍යවේදීන් මරණ එක නැවැත්වීම රට පාවාදීමක් ද? සිංහල මුස්ලිම් සමඟිය ගැන කතා කරන එක රට පවාදීමක් ද? කියලා අහනවා. ජී.එස්.පී.සහනය ලබුණේ රටේ සංහිදියාව ගෙනා නිසයි.ධීවර ජනතාවගේ  ජීවන ක්‍රියාවලින ශක්තිමත් කිරීම රට පාවාදීමක් ද?අයවැය දින පහ තුළ අඳහස් දැක්වූ සියලු දෙනාට ස්තූතිවන්ත  වෙනවා.දින පනස් දෙකේ කුමන්ත්‍රණය නිසා ජාත්‍යන්තර ශ්‍රේණිගත වීම්වල රට පහලට දැම්මා. ණය ගන්නකොට  පොළිය සියයට 3%කින් විතර වැඩි වුණා. අපේ රජය යටතේ යළි සාමාන්‍ය තත්ත්වයට ඇවිත්. අවුරුදු නවයක් තිස්සේ ආර්ථිකය විනාශ කළ කාලයේ දී ආර්ථික ඝාතකයෝ මේ දවස් 52 දි යළි වරක් ආර්ථිකය  ඝාතනය කළ හැටි කිව්වේ. මෙවර අයවැය ඉදිරිපත් කළේ, පෝසත් රටක් සමාජ ආර්ථික දැක්මක් යුතුව. මේ රටේ සමස්ත ජනතාව ආණ්ඩුවේ  යැපෙන්නන් බවට පත් කරන්න වුවමනාවක් නෑ. ස්වාධිනව ගොඩනැඟෙන පරිසරයක් ඇති කරන්න උත්සහ  කරන්නේ.රටේ ආර්ථික සංවර්ධනය ගැන දක්මක් නති අය කියන දේ තමයි සහන මල්ලක් නෑ කියලා. ඔව් සහන  මල්ලක් නෑ. වහල් මානසිකත්වය නිසා රට අගාධයට ගියා. එන්ටර්ප්‍රයිස් ශ්‍රී ලංකා වැඩසටහන ආරම්භ කළේ,  කොන්ද කෙලින් තියාගෙන ඉදිරියට යන්න පුළුවන් ශ්‍රී ලාංකීය ජාතියක් ගොඩනගන්නයි.දූදරුවන්ට වාසනාවන්ත  අනාගතයක් ගොඩනැගීමයි අපේ වුවමනාව.බිලියන 87ක් කෘෂිකර්මාන්තයට වෙන් කර තිබෙනවා.මෙතරම් වෙන්  කළ කාලයක් තිබෙනවා නම් පෙන්වන්න.  ගොවියා ජත්‍යන්තර වෙලඳපොළේ ව්‍යවසායකයෙක් බවට පත් කරනවා.මේ තරම් සහන කිසිම ආණ්ඩුවකින් ලබාදුන්නද කියලා අහනවා. ධීවර වරයන් ඉදිකරනවා. ධීවර බහුදින ධීවර යාත්‍රා අධීක්ෂණය කිරීමේ පද්ධති සඳහා රුපියල් මිලියන 300ක් ප්‍රකාශයට පත් කළා.රුපියලේ අගය වැඩි වෙලා තිබෙනවා.වහන පර්මිට් මැයි මාසයේ සිට යළි ක්‍රියාත්මකයි. රජයේ සේවක වැටුප් වැඩිවීම් ගැන කතාකරන්නේ නෑ. මේ රටේ රජයේ සේවකයන්ගේ වැටුප සියයට 107%කින් වැඩි වූ අවස්ථාවක් තියෙනවා නම් කියන්න. තවත් 2500ක දීමනාවක් ලබාදී තිබෙනවා.  අවුරුදු නවයක්ම කළේ හමුදාව විකුනන් කාලා. කීදෙනෙක් කිව්වද සාර් දීමනා වැඩි කරන්න කියලා. අවුරුදු 20ක් තිස්සේ ඇහුම්කම් දුන්නේ නෑ. හමුදාවේ දීමනා වැඩි කළා.පොලීසියේ වැටුප සියයට 40%කින් වැඩි කළා.ව්‍යාපාර පටන් ගන්න ණය ගත්තම එහි පොළිය ඉතා ඉහළයි. බොහෝ බැංකුවලට යන්නත් තරුණයින් බයයි. අලුත් ව්‍යවසාකයින් ලක්ෂයක් නිර්මාණය කිරීම වරදක් ද කියලා අහනවා."
    },
    {
        "content": "අධිකරණය, ස්වාධීන කොමිෂන් සභා ඇතුළු ආයතනවලට ස්වාධීනට කටයුතු කිරීමට අවස්ථාව ලබාදී තිබෙන බවත් ශ්‍රේෂ්ඨාධිකරණය ස්වාධීන ආයතනයක් බව පෙන්වා තිබෙන බවත් අග්‍රාමාත්‍ය රනිල් වික්‍රමසිංහ මහතා පවසයි. අග්‍රාමාත්‍යවරයා අද (13) පාර්ලිමේන්තුවේ දී අයවැය 2019 කාරකසභා අවස්ථාවේ විවාදයට එක්වෙමින් මේ බව පැවසී ය. ඊයේ ආණ්ඩුව වට්ටනවා කිව්වා.අපිට විරුද්ධ 77ක් තිබුණා. තමන්නාන්සේලාට 25ක්වත් නෑ. තුනෙක් එකක් ගන්න බැරි අය මෙතැන කතාකරනවා.අපි ගමට යනවා.මේක සියඹලා ආණ්ඩුව කියනවා. හැබැයි මිරිස් කුඩු ගහන විපක්ෂයක් තියෙනවා.පාර්ලිමේන්තුව නැති කරන්න හදුවේ. එදා පාර්ලිමේන්තුවේ මොකද වුණේ. මිරිස් කුඩු ගහන විපක්ෂය හෙලා දැකිය යුතුයි. පාර්ලිමේන්තුව තිබෙන්නේ ජනතා වරම අනුව ක්‍රියා කරන්නයි. පාර්ලිමේන්තුව ගැන ආඩම්බර වෙන්න ඕන.ව්‍යවස්ථාදායක සභාව ස්වාධීනව වැඩකරන්න තියෙන්නේ. අප වගකියන්නේ මේ රටේ ඡන්දදායකයින්ට පමණයි. අපේ ශ්‍රේෂ්ඨාධිකරණය ස්වාධීන ආයතනයක් ලෙස පෙන්වා තිබෙනවා. ව්‍යවස්ථාව ආරක්ෂා කිරීම පෙන්නුවා.මෙකෙන් පෙන්නුවේ කළ හොරේ මොකක්ද කියලා. 225න් 71ක් බැලුවා බලය ගන්න. ඒක පුළුවන්ද? ඕනෑ කෙනෙකුට විවේචනය කරන්න පුළුවන්. නඩුකාරයින්ගේ නම් කියන්න,බනින්න බෑ. හැම වෙලාවේම ව්‍යවස්ථාදායක සභාවට නම් යෝජනා කරන්නේ පදනමක් අනුවයි.ස්වාධීනත්වය තිබෙන නිසයි මේ වැඩකටයුතු කරගෙන යන්නේ. අද පෙන්වනවා ජනතාව ඉන්නේ කොතනද කියලා. ජනතාව ඉන්නේ අප සමඟ. හම්බන්තොට පිරිපහදුව  ආරම්භ කරනවා.ඊයේ පැරදිලා,දැන් ඇවිල්ල කෑ ගහනවා යැයි ද අග්‍රාමාත්‍යවරයා පැවසී ය"
    },
    {
        "content": "අයවැය 2019 විවාදයේ තුන්වැනි වර කියවීමේ විවාදය ( කාරකසභා අවස්ථාව )අද (13) සිට පාර්ලිමේන්තුවේ දී ආරම්භ වෙයි. කාරක සභා අවස්ථාවේ විවාදය දින 19ක් පුරා පැවැත්වෙයි. අයවැය දෙවැනිවර කියවීමේ විවාදය ඊයේ (12) දිනෙන් අවසන් වූ අතර දෙවැනිවර කියවීමේ විවාදය වැඩි ඡන්දයෙන් සම්මත විය. අතිගරු ජනාධිපති,අග්‍රාමත්‍ය කාර්යාලය,උපරිමාධිකරණවල විනිශ්චයකාරවරු,අමාත්‍ය මණ්ඩල කාර්යාලය,පරිපාලන අභියාචන විනිශ්චය අධිකාරිය,,පාර්ලිමේන්තුව,පාර්ලිමේන්තුවේ සභානයකතුමාගේ කාර්යාලය,පාර්ලිමේන්තුවේ ආණ්ඩුපක්ෂයේ ප්‍රධාන සංවිධයකතුමාගේ කාර්යාලය.පාර්ලිමේන්තුවේ විපක්ෂනයකතුමගේ කාර්යාලය,පරිපාලන කටයුතු පිළිබඳ කොමසාරිස් කාර්යාලය,සහ රාජ්‍ය සේවා,අධිකරණ සේවා,ජාතික පොලිස් කොමිෂම,අල්ලස් හෝ දූෂණ චෝදනා විමර්ශන කොමිෂන් සභාව,ශ්‍රී ලංකා මානව හිමිකම් කොමිෂම,මැතිවරණ කොමිෂන් සභාව,ජාතික විගණන කාර්යාලය,විගණන සේවා කොමිෂන් සභාව,ජාතික ප්‍රසම්පාදන කොමිෂන් සභාව,සීමා නීර්ණ කොමිෂන් සභාව යන වැය ශීර්ෂ විවාදයට ගැනීමට නියමිතය."
    },
    {
        "content": "කෙන්යාවේ නයිරෝබි නුවර පැවැත්වෙන එක්සත් ජාතීන්ගේ පරිසර සමුළුවේ හතරවන සැසිවාරය සඳහා සහභාගිවීමට දිවයිනෙන් පිටත්ව ගිය ජනාධිපති ගරු මෛත්‍රීපාල සිරිසේන මැතිතුමා ඊයේ (13) රාත්‍රියේ නයිරෝබි හි ජොමො කෙන්යාටා ජාත්‍යන්තර ගුවන් තොටුපොළ වෙත ළගා විය. එහිදී එරට විශේෂ නියෝජිත පිරිසක් විසින් ජනාධිපති ගරු මෛත්‍රීපාල සිරිසේන මැතිතුමා ඇතුළු ශ්‍රී ලංකා දූත පිරිස හරසරින් පිළිගන්නා ලදී. කෙන්යා විදේශ කටයුතු ප්‍රධාන පරිපාලන ලේකම්   Namwamba ජලසම්පාදන හා සනීපාරක්ෂක කටයුතු පිළිබඳ අමාත්‍ය මෙන්ම කැබිනට් ලේකම්   යන මහත්වරුන් සහ කෙන්යාවේ ශ්‍රී ලංකා මහකොමසාරිස් සුනිල් ද සිල්වා මහතා ඇතුළු පිරිසක් එම අවස්ථාවට එක්ව සිටියහ. මේ අතර ජනාධිපතිතුමා නවාතැන් ගන්නා හෝටලයේ දී ද එරට ශ්‍රී ලංකා මහකොමසාරිස් කාර්යාලයේ නිලධාරින් විසින් ජනාධිපතිතුමාව සාම්ප්‍රදායානුකූලව පිළිගනු ලැබීය. කෙන්යා ජනාධිපති උහුරු කෙන්යාටා මැතිතුමාගේ ආරාධනයකට අනුව ජනාධිපතිතුමා එක්සත් ජාතින්ගේ පරිසර සමුළුවේ හතරවන සැසිවාරයේ විශේෂ ආරාධිත අමුත්තෙකු ලෙස එක් වෙයි. ශ්‍රී ලංකාවේ පරිසර අමාත්‍යවරයා ලෙස මෙන්ම පරිසරය සුරැකීම වෙනුවෙන් වැදගත් තීන්දු තීරණ රැසක් ගත් නායකයෙකු ලෙස ජනාධිපති ගරු මෛත්‍රීපාල සිරිසේන මැතිතුමාගේ සහභාගිත්වය සමුළුව තුළ සුවිශේෂි බව කෙන්යාවේ ශ්‍රී ලංකා මහ කොමසාරිස් සුනිල් ද සිල්වා මහතා පෙන්වා දෙයි. “පරිසර අභියෝග සහ තිරසර පරිභෝජනය හා නිෂ්පාදනය සඳහා නවෝත්පාදක විසඳුම්” යන්න මෙවර සමුළුවේ තේමාව වන අතර ජනාධිපති ගරු මෛත්‍රීපාල සිරිසේන මැතිතුමා අද දහවල් සමුළුව අමතා සිය විශේෂ දේශනය ඉදිරිපත් කිරීමට නියමිතය. ප්‍රංශ ජනාධිපති එමැනුවෙල් මැක්රොන් මැතිතුමා ඇතුළු රාජ්‍ය තාන්ත්‍රිකයෝ කිහිප දෙනෙකු ද සමුළුවට එක් වෙයි."
    },
    {
        "content": "රටේ ආර්ථිකය හදන්නේ තරුණ පරපුරට බවත් අනාගතය ගැන බලාපොරොත්තුවක් ඇති කර ගැනීමට හැකි බවත් ත්‍රීකුණාමලයේ ඉදිරි මාස දෙක තුළ වෙළඳ කලාපයත් වානේ කර්මාන්තශාලාවත් ආරම්භ කරන බවත් අග්‍රාමත්‍ය රනිල් වික්‍රමසිංහ මහතා පවසයි. අග්‍රාමාත්‍යවරයා අද (14) පාර්ලිමේන්තුවේ දී අයවැය 2019 කාරකසභා අවස්ථාවේ විවාදයේ පිළිතුරු කතාව කරමින් මේ බව ප්‍රකාශ කළේ ය. ජාතික ප්‍රතිපත්ති,ආර්ථික කටයුතු,නැවත පදිංචි කිරීම් හා පුනරුත්ථාපන,උතුරු පළාත් සංවර්ධන,වෘත්තීය පුහුණු හා නිපුණතා සංවර්ධන සහ යෞවන කටයුතු අමාත්‍යාංශය වැය ශීර්ෂය අද විවාදයට ගැනිණි 2004 ලංකාවේ අපනයනය මාසා නිමකළ ඇදුම් හා පේෂ කර්මාන්ත ආදායම ඩොලර් මිලියන 2800යි  වසර2004  සියයට සීයක් වැඩි වුණේ නෑ. 2015 දී  ඩොලර් මිලියන 27500යි. අපේ ජී.එස්.පී (GSP +) නැතිකළා. ඒ වාසිය බංගලාදේශයට ගියා. ඒ නිසා ස්වර්ණමය යුගය තියෙන්නේ බංගලාදේශයෙයි.  අපට රටේ අන්තිමට ණයක් දුන්නේ. රටේ ජනතාව මේ පවු ගෙව්වා. අපි සීනි බෝල දුන්නේ නෑ. ප්‍රාථමික හා ජංගම ගිණුමේ අවුරුදු 70 කට පසු අතිරික්තයක් තිබෙනවා. ගිණුම් ශේෂයේ අතිරික්තයක් ඇති කළ යුගය ද , ණය කළ යුගය ද ස්වර්ණමය යුගය? ස්මාර්ට් පන්තිකාමර තිබෙනවා. ගෙවල් හදුවා. වතුකරය හඳනවා. සින්නකර අයිතිය ඉඩම්වලට දෙන්න යනවා. සංචරකයින් එනවා. මාර්තු 4 බිංගිරියේ විශාලම වෙළඳ කලාපය ආරම්භ කළා. මේ මාසයේ අන්තිම බිංගිරියට වඩා දෙවන පිරිපහදුව, හම්බන්තොට ඇතිකරනවා. සිමෙන්ති කර්මාන්තශලාවක් හදනවා.ත්‍රීකුණාමලයේ ඉදිරි මාස දෙක තුළ වෙළඳ කලාපයත් වානේ කර්මාන්තශාලාවත් ආරම්භ කරනවා. විපක්ෂයට මේවා අහගෙන ඉන්න බෑ.රටේ ප්‍රජාතන්ත්‍රවාදය ආරක්ෂා කළා. රටේ ආර්ථිකය හදන්නේ තරුණ පරපුරට.ආර්ථිකය දෙස බලන්න.අනාගතය ගැන බලාපොරොත්තුවක් ඇති කරගන්න පුළුවන්. 2025 වන විට මේ රට ඉදිරියට ගෙනයනවා''යයි ද අග්‍රාමාත්‍යවරය පැවසී ය."
    },
    {
        "content": "හම්බන්තොට දිස්ත්‍රික් ක්‍රීඩා සංකීර්ණයට මුල්ගල තැබීමේ උත්සවය අග්‍රාමාත්‍ය රනිල් වික්‍රමසිංහ මහතාගේ ප්‍රධානත්වයෙන් පසුගිය දා වීරවිලදී පැවැත්විණි. මෙම අවස්ථාවට මහා සංඝරත්නය ඇතුළු එක්සත් ජාතික පක්‍ෂයේ නියෝජ්‍ය නායක හා නිවාස, ඉදිකිරීම් සහ සංස්කෘතික කටයුතු අමාත්‍ය සජිත් ප්‍රේමදාස, ධීවර හා ජලජ සම්පත් සංවර්ධන රාජ්‍ය අමාත්‍ය දිලිප් වෙදආරච්චි, පාර්ලිමේන්තු මන්ත්‍රී මනුෂ නානායක්කාර, ජාතික තරුණ සේවා සභාවේ සභාපති එරන්ද වැලිඅංගේ යන මහත්වරුන් ප්‍රමුඛ දේශපාලනඥයින් ඇතුළු රාජ්‍ය නිලධාරීන් විශාල පිරිසක් සහභාගිවී සිටියහ."
    },
    {
        "content": "ව්‍යවසායකයන් ලක්ෂයක් බිහි කිරීමේ අරමුණින් මුදල් අමාත්‍ය මංගල සමරවීර මහතාගේ සංකල්පයක් මත ක්‍රියාත්මක එන්ටප්‍රයිස් ශ්‍රී ලංකා රජයේ පොලී සහන ණය යෝජනා ක්‍රමය යටතේ මේ වන විට ලියාපදිංචි කර ඇති ණය සංඛ්‍යාව 46,673කි. මේ යටතේ රුපියල් මිලියන 78,621.6ක් වටිනා ණය ලබා දී තිබේ. වැඩිම ණය ප්‍රමාණයක් ලබා දී ඇත්තේ “සොඳුරු පියස” නිවාස ණය යෝජනා ක්‍රමය යටතේ ය. එම ණය සංඛ්‍යාව 20,286කි. “ගොවි ජනතාව” වෙනුවෙන් ක්‍රියාත්මක “රන් අස්වැන්න” සහ “ගොවි නවෝදා” ණය යෝජනා ක්‍රම වෙත ද ඉහළ ඉල්ලුමක් ලැබී තිබේ. ඒ අනුව “රන් අස්වැන්න” ණය යෝජනා ක්‍රමය යටතේ ලබා දී ඇති ණය සංඛ්‍යව 17,484කි. “ගොවි නවෝදා” ණය යෝජනා ක්‍රමය යටතේ ද ණය 3,337ක් ලබා දී ඇත. නිවාස සිහිනය සැබෑ කිරීමේ අරමුණින් ක්‍රියාත්මක “ජය ඉසුර” ණය යෝජනා ක්‍රමය යටතේ ණය 2258ක් නිකුත් කර තිබේ. පරිසර හිතකාමී සූර්ය බලශක්ති පද්ධති ස්ථාපනය කිරීමේ අරමුණින් ක්‍රියාත්මක “රිවි බල සවි” ණය යෝජනා ක්‍රමය යටතේ ද ණය 1339ක් නිකුත් කර ඇත. නව මාධ්‍ය උපකරණ මිල දී ගැනීම සඳහා සහ උපකරණ අලුත්වැඩියා කර ගැනීම සඳහා මාධ්‍යවේදීන් 661 දෙනෙකුට මේ දක්වා “මාධ්‍ය අරුණ” ණය ලබා දී තිබේ.  එන්ටප්‍රයිස් ශ්‍රී ලංකා රජයේ පොලී සහන ණය යෝජනා ක්‍රමය ආරම්භ වූයේ 2018 වසරේ ජූනි මස 21 වැනි දා ය. උතුරු නැගෙනහිර ඇතුළුව දිවයිනේ සියලු ප්‍රදේශවල රාජ්‍ය සහ පෞද්ගලික බැංකුවල එන්ටප්‍රයිස් ශ්‍රී ලංකා කවුළු විවෘත කිරීමට පියවර ගත් අතර එම වසර අවසානය වන විට ලබා දී තිබූ ණය සංඛ්‍යාව 39,000ක් පමණ විය. මෙම ණයවල පොලිය සම්පූර්ණයෙන් හෝ අර්ධ වශයෙන් රජය මගින් අදාළ බැංකු වෙත ගෙවීම සඳහා රුපියල් මිලියන 5250ක මුදලක් වැය කර තිබේ.   එන්ටප්‍රයිස් ශ්‍රී ලංකා ණය යෝජනා ක්‍රමය වඩාත් පුළුල් කරමින් 2019 අයවැය මගින් නව ණය යෝජනා ක්‍රම රැසක් හඳුන්වා දී ඇත. මේ අතරින් විදේශ සේවයේ නියුක්තිකයන්ට නිවසක් සාදා ගැනීම සඳහා වන “සිහින මාලිගා” ණය යෝජනා ක්‍රමය, නව විවාහක යුවල වෙනුවෙන් ක්‍රියාත්මක “හෝම් ස්වීට්” හෝම් ණය යෝජනා ක්‍රමය සහ උසස් පෙළ විභාගය සමත් වූවන් වෙනුවෙන් උසස් අධ්‍යාපනය පාඨමාලා හැදෑරීම සඳහා වන “මගේ අනාගතය” ණය යෝජනා ක්‍රමය සුවිශේෂී වේ. මේ වසරේ ණයලාභීන්ගේ පොලී ගෙවීම සඳහා පමණක් අයවැය මගින් වෙන් කර ඇති මුදල රුපියල් මිලියන 6100කි. එන්ටප්‍රයිස් ශ්‍රී ලංකා ණය යෝජනා ක්‍රමය තව දුරටත් ජනතාව අතරට රැගෙන යාමේ අරමුණෙන් ක්‍රියාත්මක “එන්ටප්‍රයිස් ශ්‍රී ලංකා ඔබේ ගමට” ජංගම සේවය පසුගිය දා වැලිගමින් ආරම්භ කෙරිණි. 7000කට අධික නව ව්‍යවාසායකත්ව අපේක්ෂා සහිත ජනතාවගේ සහභාගීත්වයෙන් පැවැති සමාරම්භක වැඩසටහනේ දී පමණක් ණය ගැනීම සඳහා එහි ස්ථාපිත රාජ්‍ය බැංකු ශාඛාවෙතින් පුද්ගලයන් 1327 ලියාපදිංචිය ලබා ගෙන ඇත. ජංගම සේවය දිවයන පුරා ක්‍රියාත්මක කිරීමට සැලසුම් කර තිබේ."
    },
    {
        "content": "අග්‍රාමාත්‍ය රනිල් වික්‍රමසිංහ මහතා පසුගිය දා(30) හම්බන්තොට වරාය භූමියේ පිහිටුවා තිබෙන ලාෆ් ගෑස් සංකීර්ණය හා වරායේ සිදුකෙරෙන සංවර්ධන කටයුතු පිළිබඳව නිලධාරීන් සමග සාකච්ඡා කරමින් වරායේ නිරීක්‍ෂණ චාරිකාවකට සහභාගී විය. එම නිරීක්‍ෂණ චාරිකාවට අග්‍රාමාත්‍ය කාර්ය මණ්ඩල ප්‍රධානී, වරාය හා නාවික කටයුතු සහ දක්‍ෂිණ සංවර්ධන අමාත්‍ය සාගල රත්නායක, වරාය අධිකාරියේ සභාපති කාවන් රත්නායක යන මහත්වරු සහ ලාෆ් ගෑස් ආයතනයේ හා වරාය අධිකාරියේ නිලධාරීන් රැසක් සහභාගිවී සිටියහ."
    },
    {
        "content": "ජීවිත අවධානම ද නොතකමින් තමා මත්ද්‍රව්‍ය ජාවාරමට එරෙහි සටන අතට ගත්තේ මතු පරපුර වෙනුවෙන් යහපත් දේශයක් ගොඩනැඟීමට බව පවසන ජනාධිපතිතුමා කුමන අභියෝග මධ්‍යයේ වුව ද එම සටන සාර්ථක අවසානයක් කරා මෙහෙයවන බව අවධාරණය කරයි. අතිඋතුම් මැල්කම් කාදිනන් රංජිත් හිමිපාණන් වහන්සේගේ මඟපෙන්වීම යටතේ සර්ව ආගමික නායකයන්ගේ සහභාගිත්වයෙන්  ඊයේ  (31) පස්වරුවේ මෝදර විට්ස්වයික් උද්‍යානයේ පැවති මත්ද්‍රව්‍ය විරෝධි වැඩසටහන අමතමින් ජනාධිපතිතුමා මේ බව ප්‍රකාශ කළේය. මත්ද්‍රව්‍ය ජාවාරමට එරෙහි තම සටන දියත් කළේ පාර්ලිමේන්තු මන්ත්‍රීවරයෙකු සමයේ සිටම බව මෙහිදී සිහිපත් කළ ජනාධිපතිතුමා ජනාධිපති ධූරයට පත්වීමෙන් පසු එම සටන ශක්තිමත්ව ක්‍රියාවට නැංවීමට හැකි වූ බව කියා සිටියේ ය. රට වෙනුවෙන් වූ එම වැඩපිළිවෙළ සමග අද සමස්ත පොදු ජනතාව ඇතුළු සියලු පාර්ශ්වයන් අත්වැල් බැඳගෙන අවසන් බව සඳහන් කළ ජනාධිපතිතුමා මතින් නිදහස් රටක් වෙනුවෙන් වූ සංකල්පය යථාර්ථයක් වන දිනය වැඩි ඈතක නොවන බව ද කියා සිටියේය. නීතිවිරෝධි මත්ද්‍රව්‍යවලට එරෙහි සියලු නීති රීති මේ වන විට ශක්තිමත් කර තිබෙන අතර මත්ද්‍රව්‍ය ජාවාරම්කරුවන්ට මරණීය දණ්ඩනය පැනවීම පිළිබඳ දින වකවානු ද මේ වන විට තමා තීරණය කර අවසන් බව ජනාධිපතිතුමා පැවසීය. මතින් නිදහස් රටක් වෙනුවෙන් අද උදෑසන සිදු කෙරුණු විශේෂ දේව මෙහෙයෙන් අනතුරුව බස්නාහිර පළාත් කතෝලික දෙව්මැදුර අසල සිට විරෝධතා පුවරු ප්‍රදර්ශනය කරමින් නිහඬ විරෝධතාවයක නිරත විය. ඉන්පසු අද පස්වරුවේ කොච්චිකඬේ සාන්ත අන්තෝනි, ග්‍රැන්ඞ්පාස් සාන්ත ජෝශප්, වත්තල සාන්ත මරියා දෙව්මැදුරු වලින් පැමිණි විරෝධතා පා ගමන් මෝදර විට්ස්වයික් උද්‍යානයට එක්ව විශේෂ දැනුවත් කිරීමේ වැඩසටහනක් පැවැත්විණි. අතිඋතුම් මැල්කම් කාදිනන් රංජිත් හිමිපාණන් වහන්සේ ද මෙහිදී විශේෂ අනුශාසනාවක් සිදු කරනු ලැබීය. පූජ්‍ය කඹුරුගමුවේ වජිර හිමිපාණන් වහන්සේ ඇතුළු මහා සංඝරත්නය ද, කතෝලික පියතුමන්ලා සහ අන්‍යාගමික පූජකවරුන් ද, අග්‍රාමාත්‍ය රනිල් වික්‍රමසිංහ මහතා ඇතුළු මැති ඇමතිවරුන් සහ ප්‍රදේශයේ ජනතාව විශාල පිරිසක් මෙම අවස්ථාවට එක්ව සිටියහ."
    },
    {
        "content": "මතින් නිදහස් රටක් වෙනුවෙන් රටම එක්ව දිවුරුම් දෙන ,බක්මහ දිවුරුම, අපේ‍්‍රල් 03වනදා සිදු කෙරේ. එහි ප‍්‍රධාන උත්සවය අපේ‍්‍රල් 03 වනදා පෙ.ව 8.15 ට සර්ව ආගමික නායකයන්ගේ ආශිර්වාදයෙන් ජනාධිපති ගරු මෛතී‍්‍රපාල සිරිසේන මැතිතුමාගේ ප‍්‍රධානත්වයෙන් කොළඹ නිදහස් චතුරශ‍්‍රයේ දී පැවැත්වෙන අතර පාර්ලිමේන්තුව නියෝජනය කරන සියලු පක්ෂ විපක්ෂ මන්තී‍්‍රවරු ඊට එක්කර ගැනීමට නියමිතය. එමෙන්ම පළාත් ආණ්ඩුකාරවරුන්, ප‍්‍රධාන අමාත්‍යවරුන් ඇතුළු නියෝජිතයන් ද ඒ සඳහා එක්වනු ඇති. මෙම අවස්ථාව විද්්‍යුත් මාධ්‍ය ඔස්සේ සජීවිව විකාශය කෙරෙන අතර, ඒ හා සමගාමීව තම ආයතනවල සිට රාජ්‍ය සේවයේ සියලුදෙනා ද පොදු මහජනතාව ද බක්මහ දිවුරුමට එක් කර ගැනීමට නියමිතය. අපේ‍්‍රල් 03 වනදා පෙ.ව 8.30 සිට 8.34 දක්වා රාජ්‍ය සේවකයන් සහ පොදු මහජනතාව බක්මහ දිවුරුමට එක් කර ගැනීමට කටයුතු සලසා තිබෙන අතර, පෙ.ව 8.30 සිට 8.32 දක්වා සිංහල බසින් ද 8.32 සිට 8.34 දක්වා දමිළ බසින් ද එම දිවුරුම ලබාදීම සිදු කෙරේ. දීප ව්‍යාප්තව පාසල් දරුවන් ද සිය පාසල්වල සිට බක්මහ දිවුරුම සමග එක්වීමට නියමිතය. ඒ අනුව පෙ.ව 8.34 සිට 8.36 දක්වා සිංහල බසින් ද, පෙ.ව 8.36 සිට 8.38 දක්වා දෙමළ බසින් ද පාසල් සිසුන් වෙනුවෙන් බක්මහ දිවුරුම ඉදිරිපත් කරයි. මත්ද්‍රව්‍ය ව්‍යසනයෙන් රට නිදහස් කර ගනිමින් සෞභාග්‍යමත් ශ‍්‍රී ලංකාවක් ගොඩනැඟීමේ ජාතික කර්තව්‍ය තවදුරටත් සාර්ථක කර ගැනීමට ජනාධිපති ගරු මෛතී‍්‍රපාල සිරිසේන මැතිතුමාගේ මඟපෙන්වීමෙන් කි‍්‍රයාත්මක මෙම වැඩසටහනට බේදයකින් තොරව සියලු ශ‍්‍රී ලාංකික ජනතාවට ආරාධනා කෙරේ."
    },
    {
        "content": "රට හමුවේ ඇති ආර්ථික සහ සමාජ අභියෝග ජය ගැනීමේ දී දේශපාලනඥයන්ගේ කාර්යයට වඩා රටේ උගතුන්ගේ සහ විද්වතුන්ගේ මැදිහත්වීම ප්‍රමුඛ අවශ්‍යතාවක්ව පවතින බව ජනාධිපතිතුමා පවසයි. එබැවින් ජාතිය හමුවේ ඇති අභියෝග ජය ගැනීමට උගතුන්ගේ සහ බුද්ධිමතුන්ගේ එකතුවක් රටට කඩිනමින් අවශ්‍ය බව ජනාධිපතිතුමා ප්‍රකාශ කළේ “INNOVATE SRI LANKA 2019” ප්‍රදර්ශනයේ සමාරම්භක අවස්ථාවට ඊයේ (02) පෙරවරුවේ කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේ දී එක්වෙමිනි. ශ්‍රී ජයවර්ධනපුර විශ්වවිද්‍යාලයේ 60 වන සංවත්සරයට සමගාමීව එහි නවෝත්පාදනල නව්‍යකරණ සහ ව්‍යාපාර නිර්මාණ කවුන්සිලය මඟින් මෙම ප්‍රදර්ශනය සංවිධාන කර තිබෙන අතර එය අද සහ හෙට සිරිමාවෝ බණ්ඩරනායක සම්මන්ත්‍රණ ශාලා පරිශයේ දී පැවැත් වේ. විවිධ ක්ෂේත්‍රයන්හි නවෝත්පාදන සහ නව පර්යේෂණයන් සිදු කිරීම මෙන්ම වැඩි දියුණු කිරීම කෙරෙහි ශ්‍රී ජයවර්ධනපුර විශ්වවිද්‍යාලය මේ වන විට සක්‍රීය දායකත්වයක් ලබාදෙමින් සිටින අතරල ඒ අනුව විවිධ ක්ෂේත්‍ර නියෝජනය කරන නවෝත්පාදන හා නව නිර්මාණ ඒකරාශි කරමින් “INNOVATE SRI LANKA 2019” ප්‍රදර්ශනය සංවිධානය කර තිබේ. ප්‍රදර්ශනය විවෘත කළ ජනාධිපතිතුමා එහි නිරික්ෂණ චාරිකාවක ද නිරත විය. ශ්‍රී ජයවර්ධනපුර විශිවවිද්‍යාලයේ උපකුලපති මහාචාර්ය සම්පත් අමරතුංග මහතා ඇතුළු මහාචාර්යවරුන් සහ ආචාර්යවරුන් දල විද්‍යා තාක්ෂණ හා නවෝත්පාදන ක්ෂේත්‍රයේ ජාත්‍යන්තර තානාපතිවරයෙකු ලෙස කටයුතු කරන විද්‍යාජෝති ආචාර්ය බන්දුල විජේ මහතා ඇතුළු විද්වත් පිරිසක් මෙම අවස්ථාවට එක්ව සිටිය."
    },
    {
        "content": "තිරසර සංවර්ධන ඉලක්ක සපුරා ගනිමින් දියුණු සමාජ ආර්ථික සංවර්ධනයක් ශ‍්‍රී ලංකාවට උදාකර ගැනීමේ ප‍්‍රයත්නයෙහි ඉතා වැදගත් අභිමතාර්ථයක් ලෙස “මතින් නිදහස් රටක්” නමින් කි‍්‍රයාත්මක මත්ද්‍රව්‍ය නිවාරණ ජාතික වැඩසටහන සියලු අංශවල සහයෝගයෙන් මේ වන විට දිවයින පුරා සාර්ථකව කි‍්‍රයාත්මක වෙමින් තිබේ. දරුණු ව්‍යසනයක් බඳුව පැතිර යන නීතිවිරෝධි මත්ද්‍රව්‍ය ජාවාරම පොලිසිය ඇතුළු අනෙකුත් රාජ්‍ය අංශ මගින් පමණක් සම්පූර්ණයෙන් පාලනය කළ නොහැකි බැවින් පවුල් සංස්ථාවේ සිට සමාජ සංස්ථාව දක්වා වූ පුළුල් ආකල්පීය වෙනසකින් හා සකී‍්‍රය දායකත්වයකින් යුතුව මේ ව්‍යසනය පිටුදැකීමේ වැඩපිළිවෙළකට අවතීරණ විය යුතු බව ජනාධිපතිතුමාගේ විශ්වාසය යි. එකී වැඩපිළිවෙළේ ප‍්‍රවිෂ්ටය ලෙස, මතින් නිදහස් රටක් වෙනුවෙන් රටම එක් ව දිවුරුම් දෙන ,බක්මහ දිවුරුම,  සිදු කෙරේ. එහි ප‍්‍රධාන උත්සවය අද (03) පෙ.ව 8.15 ට සර්ව ආගමික නායකයන්ගේ ආශිර්වාදයෙන් ජනාධිපති ගරු මෛතී‍්‍රපාල සිරිසේන මැතිතුමාගේ ප‍්‍රධානත්වයෙන් කොළඹ නිදහස් චතුරශ‍්‍රයේ දී පැවැත්වෙන අතර පාර්ලිමේන්තුව නියෝජනය කරන සියලු පක්ෂ විපක්ෂ මන්තී‍්‍රවරු ඊට එක්කර ගැනීමට නියමිත ය. මෙම අවස්ථාව විද්‍යුත් මාධ්‍ය ඔස්සේ සජීවි ව විකාශය කෙරෙන අතර, ඒ හා සමගාමීව තම ආයතනවල සිට රාජ්‍ය සේවයේ සියලුදෙනා ද පොදු මහජනතාව ද, පාසල් දරුවන් ද බක්මහ දිවුරුමට එක්වීමට නියමිතව ඇත. මත්ද්‍රව්‍ය ව්‍යසනයෙන් රට නිදහස් කර ගනිමින් සෞභාග්‍යමත් ශ‍්‍රී ලංකාවක් ගොඩනැඟීමේ ජාතික කර්තව්‍ය තවදුරටත් සාර්ථක කර ගැනීමට ජනාධිපති ගරු මෛතී‍්‍රපාල සිරිසේන මැතිතුමාගේ මඟපෙන්වීමෙන් කි‍්‍රයාත්මක මෙම වැඩසටහනට එක්වන ලෙස භේදයකින් තොරව සියලු ශ‍්‍රී ලාංකික ජනතාවට ආරාධනා කර සිටී. බක්මහ දිවුරුමත් සමග මතට එරෙහි වැඩපිළිවෙළ සියලු අංශවල සහයෝගයෙන් ශක්තිමත් ව බලගැන්වීම ජනාධිපතිතුමාගේ අරමුණයි."
    },
    {
        "content": "ශිෂ්‍යත්ව විභාගය අහෝසි කිරීම තුළින් අපේක්ෂා කරන්නේ ලෝකයේ ඉහළම දියුණුවක් ලබා ඇති රටවල් අනුගමනය කරන අධ්‍යාපන ක්‍රමවේදයන්ට අනුව මෙරට අධ්‍යාපන ක්ෂේත්‍රයේ ද සිදුකළ යුතු වෙනස්කම් සිදුකරමින් දරුවන්ට හොඳ අධ්‍යාපනයක් ලබාදීම බව ජනාධිපතිතුමා පවසයි. ජනධිපති ගරු මෛත්‍රිපාල සිරිසේන මැතිතුමා මේ බව සඳහන් කළේ ගොඩගම සුභාරතී මහාමාත්‍ය විද්‍යාලයේ   (01) පස්වරුවේ පැවති උත්සවයක් අමතමිනි. 05 වසර ශිෂ්‍යත්ව විභාගය වෙනුවට 07 ශ්‍රේණියේ දී හෝ 08 ශ්‍රේණියේ දී විභාගයක් පවත්වා එම විභාග ප්‍රතිඵල මත සිසුන්ගේ දක්ෂතා අනුව එක් එක් විෂය ක්ෂේත්‍රයන් සඳහා දරුවන් යොමු කිරීමට අධ්‍යාපන විශේෂඥයන්ගේ මඟපෙන්වීමෙන් ඉදිරියේ දී වැඩපිළිවෙළ ක්‍රියාත්මක කරන බව සඳහන් කළ ජනාධිපතිතුමා ඒ අනුව වෛද්‍යවරුන්, ඉංජිනේරුවන්, ගණිතඥයන්, කෘෂි විශේෂඥයන්, තාක්ෂණ විශේෂඥයන් ආදි ක්ෂේත්‍ර දක්වා දරුවන්ට ඉහළ අධ්‍යාපනයක් ලැබීමේ අවස්ථාව උදාවන බව පෙන්වා දුන්නේ ය. මෙහිදී අදහස් දැක්වූ ජනාධිපතිතුමා වැඩිදුරටත් සඳහන් කළේ ශිෂ්‍යත්ව විභාගය පිළිබඳ අධ්‍යාපන විද්‍යාව අනුව ගැටලුවක් පවතින බවයි. අධ්‍යාපනය ලබාදීමට හැකියාවක් නොමැති ඉතා දිළිඳු පවුල්වල දරුවන් රජයෙන් පාසලකට ඇතුළත් කර දීමනාවක් ද ලබාදෙමින් ඔවුන්ට අධ්‍යාපනය ලබාදීම පිණිස ආරම්භ වූ ශිෂ්‍යත්ව විභාගය අද ජනප්‍රිය යැයි සම්මත පාසල්වලට දරුවා ඇතුළත්කර ගැනීමට ඇති එකම කඩඉම බවට පත්වීම හේතුවෙන් අධ්‍යාපන ක්ෂේත්‍රයේ ගැටලු රැසක් මතුව ඇති බව ද ජනාධිපතිතුමා සඳහන් කළේය. එමෙන්ම ජනාධිපතිතුමා වැඩිදුරටත් පෙන්වා දුන්නේ අද විශ්වවිද්‍යාලවලට ඇතුළත් වන දරුවන්ගේ 86්‍ර ක්ම ශිෂ්‍යත්වය සමත් වූ දරුවන් නොවන බව සංඛ්‍යා ලේඛනය පෙන්වා දී තිබෙන බවයි. මෙම අධ්‍යාපන ක්‍රමයේ වෙනසක් ඇතිවිය යුතු අතර සියලු පාසල්වලට අවශ්‍ය සම්පත් ලබාදෙමින් රටේ සියලු දරුවන්ට තම දක්ෂතාවයන් අනුව ඉදිරියට යාමට අවස්ථාව සලසාදීමේ අධ්‍යාපන ක්‍රමයක වැදගත්කම ජනාධිපතිතුමා පැහැදිලි කළේය. එමෙන්ම ජනාධිපතිතුමා වැඩිදුරටත් සඳහන් කළේ උපාධිය ලබාගෙන රැකියා ඉල්ලා මහ පාරේ උද්ඝෝෂණය කරන අධ්‍යාපන ක්‍රමය ද කඩිනමින් වෙනස් විය යුතු බවයි. ලෝකයේ ඉහළම දියුණුවක් ලබා ඇති කිසිඳු රටක එක් පාසලකට දරුවන් දහස් ගණනක් ඇතුළත්කර නොගන්නා අතර දරුවන් පිළිබඳ වැඩි අවධානයක් යොමු කරමින් කුඩා කල සිට ඔවුන්ගේ විනය ගොඩනැගිය හැකි ආකාරයෙන් සීමිත සිසුන් පිරිසක් එම විද්‍යාලවල අධ්‍යාපනය ලබන බව ජනාධිපතිතුමා පෙන්වා දුන්නේ ය. එබැවින් තරගකාරිත්වය අවසන් කර රටේ සියලු දරුවන්ට හොඳ අධ්‍යාපනයක් ලබාදීමට මෙන්ම හැදියාවෙන් යුත් විනයවත් දරු පරපුරක් ගොඩනැගීමට අධ්‍යාපන ක්‍රමයේ සිදුවිය යුතු වෙනස්කම් පිළිබඳ අධ්‍යාපන ක්ෂේත්‍රයේ සියලුදෙනාගේ කඩිනම් අවධානය යොමුවිය යුතු බව ජනාධිපතිතුමා අවධාරණය කළේය. හොඳම දේ දරුවන්ටයි, සංකල්පය යටතේ බස්නාහිර පළාත් සභාවේ මුල්‍ය ප්‍රතිපාදන මත ගොඩගම සුභාරතී මහාමාත්‍ය විද්‍යාලයේ ඉදිකෙරුණු රංගශාලාව සහිත තෙමහල් ගොඩනැඟිල්ල ඊයේ පස්වරුව් ජනාධිපතිතුමා අතින් සිසු අයිතියට පැවරිණි. ජනාධිපතිතුමාගේ සම්ප්‍රාප්තිය සනිටුහන් කරමින් රැක් රෝපණයක් ද සිදු කෙරිණි. අනතුරුව සමරු ඵලකය නිරාවරණය කර රංගශාලාව සහිත ගොඩනැඟිල්ල සිසු අයිතියට පවරා දුන් ජනාධිපතිතුමා එහි නිරික්ෂණ චාරිකාවක ද නිරත විය. විශිෂ්ටතා දැක්වූ දරුවන්ට තිළිණ ප්‍රදානය කෙරුණේ ද ජනාධිපතිතුමා අතිනි. සිසුවියක විසින් සිතුවමට නඟන ලද ජනාධිපතිතුමාගේ රුව සහිත ආලේඛ්‍ය චිත්‍රයක් ද ජනාධිපතිතුමා වෙත පිළිගැන්විණි. බස්නාහිර පළාත් ප්‍රධාන අමාත්‍ය ඉසුර දේවප්‍රිය මහතා විසින් ජනාධිපතිතුමා වෙත සිහිවටන තිළිණයක් පිළිගැන්වීය. පාර්ලිමේන්තු මන්ත්‍රී තිලංග සුමතිපාල, බස්නාහිර පළාත් අමාත්‍යවරුන් වන ගාමිණි තිලකසිරි, හෙක්ටර් බෙත්මගේ සහ ශ්‍රී ලංකා නිදහස් පක්ෂ අවිස්සාවේල්ල ආසන සංවිධායක සුමිත් සොයිසා යන මහත්වරුන් ඇතුළු පිරිසක් ද විදුහල්පති, ආචාර්ය මණ්ඩලය, දෙමාපියන්, ආදි සිසුන් ඇතුළු පිරිසක් මෙම අවස්ථාවට එක්ව සිටියහ."
    },
    {
        "content": "මත්ද්‍රව්‍ය වැටලීම්වලට අදාළ මෙහෙයුම්වල සහ මත්ද්‍රව්‍ය මර්දන වැඩපිළිවෙළේ නිරතව සිටින නිලධාරින්ගේ ජීවිතාරක්ෂාව සහ ඔවුන්ගේ පවුල්වල ආරක්ෂාව පිළිබඳ නව වැඩපිළිවෙළක අවශ්‍යතාව හඳුනාගෙන තිබෙන බව ජනාධිපතිතුමා පවසයි. ජනාධිපති ගරු මෛත්‍රීපාල සිරිසේන මැතිතුමා මේ බව ප්‍රකාශ කළේ මත්ද්‍රව්‍ය වැටලීම්වල සහ මෙහෙයුම්වල නිරත නිලධාරින් ඇගැයීම වෙනුවෙන්  (03) පෙරවරුවේ කොළඹ පදනම් ආයතනයේ පැවති ජනපති ප්‍රශංසා සම්මාන ප්‍රදානෝත්සවය අමතමිනි. මත්ද්‍රව්‍ය මර්දන වැඩපිළිවෙළට සක්‍රීය දායකත්වයක් ලබා දෙමින් සිටින යුද, නාවික, ගුවන් ත්‍රිවිධ හමුදාවන්හි සහ රාජ්‍ය නිලධාරින්ගේ සේවය අගය කරමින් ඔවුන් වෙත ජනපති ප්‍රශංසා සම්මාන පිළිගැන්වීම මෙහි දී සිදු කෙරිණි. මෙම උත්සව සභාව ඇමතූ ජනාධිපතිතුමා වැඩිදුරටත් සඳහන් කළේ රටට පැමිණෙන විෂ මත්ද්‍රව්‍ය හඳුනාගැනීමේ සහ එම වැටලීම්වලට අවශ්‍ය නව තාක්ෂණික උපකරණ කඩිනමින් මෙරට අදාළ අංශ වෙත ලබාදීමට තමා මේ වන විට කටයුතු සූදානම් කර තිබෙන බවයි. මත්ද්‍රව්‍ය වැටලීම්වලට අදාළව ලොව වෙනත් රටවල් භාවිත කරන කිසිදු තාක්ෂණික උපකරණයක් නොමැතිව එම මෙහෙයුම්වල නිරතව සිටින නිලධාරින්ගේ විශිෂ්ට කාර්යභාරය මෙහිදී අගය කළ ජනාධිපතිතුමා ඔවුන් සියලුදෙනා වෙනුවෙන් ජාතියේ ගෞරවය පිරිනමන බව ද ප්‍රකාශ කළේය. එමෙන් ම මෙහි දී අදහස් දැක්වූ ජනාධිපතිතුමා වැඩිදුරටත් සඳහන් කළේ මත්ද්‍රව්‍ය මර්දනය වෙනුවෙන් අද රජය ගෙන යන වැඩපිළිවෙළ පිළිබඳ මහජනතාව තුළ ද දැඩි උනන්දුවක් ඇතිව තිබෙන අතර ඔවුන් සියලුදෙනාගේ සහය ද නොඅඩුව එම වැඩපිළිවෙළට ලැබෙමින් පවතින බවයි. රටේ පොදු මහජනතාව ද මත්ද්‍රව්‍ය විරෝධි සටන සමග අත්වැල් බැඳ ගැනීම එය සාර්ථක අවසානයක් කරා ළගාවිමේ සුබ පෙර නිමිත්තක් බව සඳහන් කළ ජනාධිපතිතුමා සියලු අංශවල සහයෝගයෙන් එම සටන සාර්ථකත්වය කරා ගමන් කරනු ඇති බවට විශ්වාසය පළ කළේය. කිහිපදෙනෙකු වෙත සංකේතාත්මකව සම්මාන පිළිගැන්වීම මෙහිදී ජනාධිපතිතුමා අතින් සිදු විය. ත්‍රිවිධ හමුදාපතිවරුන් ඇතු`ථ ආරක්ෂක අංශ ප්‍රධානින් සහ රාජ්‍ය නිලධාරින් මෙම අවස්ථාවට එක්ව සිටියහ."
    },
    {
        "content": "වර්තමානයේ දේශයේ ගම් නියම්ගම් සිසාරා දස දිග පැතිර යන මත්ද්‍රව්‍ය ව්‍යසනය ශ්‍රී ලාංකීය දරු දැරියන්ගේ අනාගත සුරක්ෂිතතාව ද අඳුරු කරමින්, සමස්ත ජන ජීවිතය ද පීඩනයට පත් කරමින් හිස ඔසවමින් සිටින බව ප්‍රත්‍යක්ෂ සත්‍යයකි. මතින් නිදහස් රටක් අනාගත පරපුර වෙත උරුමකරදීම වෙනුවෙන් මත්ද්‍රව්‍ය නිවාරණ ජාතික වැඩසටහන සාර්ථක කරගැනීමෙහිලා කැපවන බවට රටම එක්ව දිවුරුම් දුන් “බක්මහ දිවුරුම” අද (03) පෙරවරුවේ සිදු කෙරිණි. එහි සමාරම්භක අවස්ථාව සර්ව ආගමික ආශිර්වාද මධ්‍යයේ ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන් අග්‍රාමාත්‍ය රනිල් වික්‍රමසිංහ, කතානායක කරූ ජයසුරිය යන මහත්වරුන් ප්‍රමුඛ පාර්ලිමේන්තුව නියෝජනය කරන පක්ෂ විපක්ෂ මැති ඇමතිවරුන්ගේ සහභාගිත්වයෙන් අද (03) පෙ.ව 8.30 ට කොළඹ නිදහස් චතුරශ්‍රයේ දී පැවැත්විණි. ආණ්ඩුකාරවරුවන්. පළාත් ප්‍රධාන අමාත්‍යවරුන් ද ජනාධිපති ලේකම් උදය ආර්. සෙනෙවිරත්න මහතා ඇතුළු අමාත්‍යාංශ ලේකම්වරුන් ප්‍රමුඛ රාජ්‍ය නිලධාරින් ද , ත්‍රිවිධ හමුදාපතිවරුන්, පොලිස්පති ඇතුළු අරක්ෂක අංශ ප්‍රධානිහු ඊට එක්ව සිටියහ. මේ අතර ජාති භේදයකින් තොරව ජනතාව ද එම අවස්ථාවට එක්ව සිටියහ. මතින් නිදහස් රටක් අනාගත පරපුර වෙත උරුම කරදීම වෙනුවෙන් මත්ද්‍රව්‍ය නිවාරණ ජාතික වැඩසටහන සාර්ථක කරගැනීමෙහිලා, තමා මත්ද්‍රව්‍ය භාවිතයෙන් වැළකෙන බවටත්. මේ වන විට එයට ගොදුරුවී සිටින/නොසිටින තම ඥාති, හිතමිත්‍රාදීන් ද මත්ද්‍රව්‍ය භාවිතයෙන් මුදවා ගැනීමට පියවර ගන්නා බවටත්, සමස්ත ශ්‍රී ලාංකික සහෘද ප්‍රජාව මතින් නිදහස් කරගැනීම වෙනුවෙන් තමා වෙත පැවරෙන උත්කෘෂ්ට වූ සාමුහික කාර්යභාරය උපරිම කැපවීමෙන් හා අවංකභාවයෙන් යුතුව සපුරා ඉටුකර ගැනීමට අධිෂ්ඨාන පෙරදැරිව කැපවන බවටත් මෙහි දී සියලුදෙනා ප්‍රතිඥා දුන්හ. මෙම අවස්ථාව විද්්‍යුත් මාධ්‍ය ඔස්සේ සජීවි ව විකාශය කෙරුණු අතර, ඒ හා සමගාමීව තම ආයතනවල සිට රාජ්‍ය සේවකයන් ද, පොදු මහජනතාව සහ පාසල් දරුවන් ද බක්මහ දිවුරුමට එක්වීම විශේෂත්වයකි. මත්ද්‍රව්‍ය ව්‍යසනයෙන් රට නිදහස් කර ගනිමින් සෞභාග්‍යමත් ශ්‍රී ලංකාවක් ගොඩනැඟීමේ ජාතික කර්තව්‍යය තවදුරටත් සාර්ථක කර ගැනීමට පවුල් සංස්ථාවේ සිට සමාජ සංස්ථාව දක්වා වූ පුළුල් ආකල්පීය වෙනසකින් හා සක්‍රීය දායකත්වයකින් යුතුව මේ ව්‍යසනය පිටුදැකීමේ වැඩපිළිවෙළකට අවතීර්ණ විය යුතු බව ජනාධිපතිතුමාගේ විශ්වාසය යි. එකී වැඩපිළිවෙලේ තවත් නව ප්‍රවිශ්ටයක් ලෙස ජනාධිපති ගරු මෛත්‍රීපාල සිරිසේන මැතිතුමාගේ මඟපෙන්වීමෙන් ,බක්මහ දිවුරුම, වැඩසටහන අද දින සංවිධානය කර තිබූ අතර මේ සමඟම මතට එරෙහි වැඩපිළිවෙළ සියලු අංශවල සහයෝගයෙන් ශක්තිමත් ව බලගැන්වීම ජනාධිපතිතුමාගේ අරමුණයි."
    },
    {
        "content": "අයවැය 2019 තෙවැනිවර කියවීමේ විවාදය වැඩි ඡන්දයෙන් සම්මත විය. අයවැය සම්මත වූ බව කතානායක කරූ ජයසූරිය මහතා ප්‍රකාශ කළේ ය අද (5) දින මුදල් අමාත්‍යාංශයේ වැයශීර්ෂය විවාදයට ගැනුණු අතර එය සංශෝධන සහිතව සම්මත විය. තෙවැනිවර කියවීමට ඡන්දය විමසන ලදී. අයවැයට පක්ෂව ඡන්ද119 ලැබුණු අතර විපක්ෂව74 ඡන්ද ලැබුණි. මුදල් ඇමති මංගල සමරවීර මහතා විසින් පසුගිය මාර්තු පස්වැනිදා පාර්ලිමේන්තුවට ඉදිරිපත් කළ මෙරට 73 වන  අයවැය ලේඛණය මෙය වන අතර අයවැය යෝජනා පාර්ලිමේන්තු‍වට ඉදිරිපත් කිරිමෙන් පසුව අයවැය දෙවන වර  කියැවිමේ විවාදය මාර්තු හයවැනිදා ආරම්භ විය. ඒ අනුව 2019 වසර සඳහා වන අයවැය පිළිබඳ දෙවනවර  කියැවීමේ විවාදය පුරා දින හයක් පැවැත්වීමෙන් පසුව මාර්තු 12 වැනිදා‍ පස්වරුවේ ඡන්ද විමසීම සිදු කෙරිණ. අයවැය දෙවැනි වර කියවීමේ ඡන්ද විමසීමේදී අයවැයට පක්ෂව ඡන්ද 119 ක්ද විපක්ෂව ඡන්ද 76 ක්ද ලැබුණු  අතර අයවැය සඳහා වැඩි ඡන්ද 43ක් හිමිවිය. අයවැයෙන් එක් එක් අමාත්‍යාංශ සඳහා වෙන්කර ඇති වැය ශීර්ෂ පිළිබඳ සාකච්ඡා කරන අයවැය පිළිබඳ තෙවන  වර කියැවීම ‍හෙවත් කාරක සභා අවස්ථාවේ විවාදය මාර්තු (13) සිට අප්‍රේල් පස්වැනිදා දක්වා පුරා දින 19ක්  පැවැති අතර අයවැය තෙවනවර කියැවීමේ විවාදයෙන් පසුව ඡන්ද විමසීම සිදු කෙරිණි. අයවැය තෙවනවර කියැවීමේ විවාදය ආරම්භ වූ (13) දිනයේදී ජනාධිපති, අගමැති කාර්යාලය,උපරිමාධිකරණ  විනිශ්චයකාරවරු, අමාත්‍ය මණ්ඩල කාර්යාල, රාජ්‍ය සේවා කොමිෂන් සභාව, අධිකරණ සේවා කොමිෂන් සභාව,  ජාතික ‍පොලිස් කොමිෂන් සභාව , පරිපාලන අභියාචන විනිශ්චය අධිකාරිය, අල්ලස් හෝ ‍දූෂණ චෝදනා  කොමිෂන් සභාව, මුදල් කොමිෂන් සභාව, ජාතික අධ්‍යාපන කොමිෂන් සභාව, ශ්‍රී ලංකා මානව හිමිකම් කොමිෂන්  සභාව, පාර්ලිමේන්තුව, පාර්ලිමේන්තුවේ සභානායක කාර්යාලය, පාර්ලිමේන්තුවේ ආණ්ඩු පක්ෂ කාර්යාලය,  පාර්ලිමේන්තුවේ විපක්ෂ නායක කාර්යාලය, මැතිවරණ කොමිෂන් සභාව, ජාතික විගණන කාර්යාලය, පරිපාලන  කටයුතු පිළිබඳ පාර්ලිමේන්තු කොමසා‍රිස් කාර්යාලය, විගණන සේවා කොමිෂන් සභාව , ජාතික ප්‍රසම්පාදන  කොමිෂන් සභාව, සීමා නීර්ණ කොමිෂන් සභාව ඇතුළු විෂයයන් විසිපහක් පිළිබඳ විවාදය පැවැත්විණ. ඉන් පසුව අනෙකුත් අමාත්‍යාංශ , ආයතන පිළිබඳ කාරක සභා අවස්ථාවේ විවාදය පැවැති අතර අද (05) දවස පුරා  මුදල් අමාත්‍යාංශය පිළිබඳව විවාදය පැවැත්විණි."
    },
    {
        "content": "ශ්‍රී ලංකේය ඉතිහාසට අලුත් පරිච්ඡේයක් එක් කරමින් අභිනවයෙන් ඉඳිකළ මාතර බෙලි අත්ත දුම්රිය මාර්ගය ජනගත කිරීම අද (08) සිදු   ජනාධිපති මෛත්‍රීපාල සිරිසේන මැතිතුමාගේ සහ අග්‍රාමාත්‍ය රනිල් වික්‍රමසිංහ මැතිතුමාගේ ආශිර්වාදයෙන් ප්‍රවාහන හා සිවිල් ගුවන්සේවා අමාත්‍ය අර්ජුන රණතුංග මහතාගේ මුදල් අමාත්‍ය මංගල සමරවීර මහතාගේ ප්‍රධානත්වයෙන් සහ හිටපු ප්‍රවාහන හා සිවිල් ගුවන්සේවා අමාත්‍ය නිමල් සිරිපාල ද සිල්වා මහතා ඇතුළු  පක්ෂ විපක්ෂ ජනතා නියෝජිතයින්ගේ සහභාගීත්වයෙන්  ජනතාගත කිරීම සිදුවිය. දකුණු ලකට අලුත් මඟක් යන තේමාව යටතේ  උදෑසන නවයට යෙදෙන සුබ මොහොතින් මාතර බෙලිඅත්ත දුම්රිය මාර්ගයේ මංගල දුම්රිය ගමන් ආරම්භ කළේ ය. එම දුම්රිය බෙලිඅත්ත දුම්රිය ස්ථානය ළඟා වීමෙන් පසුව ජාතික මහෝත්සවය බෙලිඅත්ත දුම්රිය ස්ථානයේ එළිමන් පරිශ්‍රයේ පැවැත්වේ.  ශ්‍රී ලංකාවට දුම්රිය ප්‍රවාහනය බ්‍රිතාන්‍ය ජාතිකයින් හඳුන්වාදෙන්නේ 1864 දීය. උඩරට සිට තේ, කෝපි අගනුවරට  ප්‍රවාහනය කිරීමේදි ඇති වූ ගැටළුවලට විසදුමක් ලෙසට ඔවුහු ලංකාවට දුම්රිය මාර්ගය හඳුන්වා දුන්හ. එහි මුල්ම  පියවර වූයේ කොළඹ සිට අඹේපුස්ස දක්වා වූ කිලෝමීටර් 54ක ප්‍රධාන මාර්ගය ඉදිකිරීමයි. අනතුරුව පිළිවෙලින්  1864, 1874, 1885, 1894 සහ 1924දී ප්‍රධාන දුම්රිය මාර්ගය නුවර, නාවලපිටිය, නානු ඔය, බණ්ඩාරවෙල සහ  බදුල්ල දක්වා දීර්ඝ කෙරිණ. මීට අමතරව මාතලේ මාර්ගය 1880 දීත් මුහුදුබඩ මාර්ගය 1895දීත්, උතුරු මාර්ගය  1905දීත්, මන්නාරම් තොට දක්වා වූ මාර්ගය 1914 දීත් කැලණිවැලි මාර්ගය 1919 දිත් පුත්තලම් මාර්ගය 1926  දීත් නිම කෙරිණ. කිලෝමීටර් 13.58ක දුරකින් යුත් අනුරාධ පුරයේ සිට මිහින්තලාව දක්වා උතුරු දුම්රිය මාර්ගය  දීර්ඝ කිරීම හිටපු ජනාධිපති ප්‍රේමදාස මහතාගේ සංකල්පයකට අනුව 1991දී සිදු කෙරිණ. කතරගම දුම්රිය යන  සංකල්පය මුල්වරට හඳුන්වා දුන්නේද හිටපු ජනාධිපති රණසිංහ ප්‍රේමදාස මහතා වේ.   මාතර - කතරගම දුම්රිය මාර්ගය ඉදිකිරීමේ ශක්‍යතා අධ්‍යනයක් පළමුවරට සිදු වන්නේ 1990 වර්ෂයේදීයි. ඒ  සඳහා එවකට ප්‍රවාහන හා මහා මාර්ග අමාත්‍යාංශය සහ කොරියා ඉදිකිරිම් අමාත්‍යාංශය අතර ගිවිසුමක් 1990  අත්සන් කෙරිණ. කොරියානු ජාත්‍යන්තර උපදේශන ආයතනය (KCI) එම ශක්‍යතා අධ්‍යයනය 1990 දෙසැම්බර් මස නොමිලේ ආරම්භ කරන්නේ එම ගිවිසුමේ ප්‍රතිඵලයක් ලෙස වේ. 1991 ජුනි මසදී එම ශක්‍යතා අධ්‍යයන  වාර්තාව ප්‍රවාහන අමාත්‍යාංශයට භාරදී ඇත. එම අධ්‍යයනයේදී යෝජනා වූ දුම්රිය මාර්ග පථ ගණන තුනකි. දුම්රිය  මාර්ගය මාතර සිට කැකණදුර, බඹරැන්ද, දික්වැල්ල, සීනිමෝදර, තංගල්ල, මැදගම, රන්න, හුංගම, නෝනාගම,  අම්බලන්ගොඩ, හම්බන්තොට, බුන්දල, වීරවිල, තිස්සමහාරාමය, බෝගහපැලැස්ස, කතරගම දක්වා ඉදිකිරීමටත්  එම ශක්‍යතා අධ්‍යයන වාර්තාවෙන් නිර්දේශ කෙරිණ. නිර්දේශිත දුම්රිය මාර්ගය කතරගම දක්වා කිලෝ මීටර  සියයක් වේ. එම දුම්රිය මාර්ගය ඉදිකිරීමට එවකට ජනාධිපති ධුරයේ සිටි ගරු ආර්. ප්‍රේමදාස මැතිතුමා  ප්‍රතිපත්තිමය තීරණයක් ගැනීමෙන් පසුව එනම් 1992 වර්ෂයේදී එවක ප්‍රවාහන අමාත්‍ය ගරු විජේපාල මෙන්ඩිස් මැතිතුමා දුම්රිය මාර්ගය ඉදි කිරිමට මාතරදි මුල්ගල තැබීය.   ශ්‍රී ලාංකේය ඉතිහාසයේ මාතර දුම්රිය ස්ථානයෙන් එපිටට පළමුවරට දුම්රියක් ධාවන වන්නේ 2001 වර්ෂයේදීයි. ඒ එවකට ප්‍රවාහන හා පරිසර අමාත්‍ය ධුරය දෑරු ගරු දිනේෂ් ගුණවර්ධන මැතිතුමා සහ නාගරික සංවර්ධන මහජන  උපයෝගිතා අමාත්‍ය ධුරය දැරූ ගරු මංගල සමරවීර මැතිතුමාගේ ප්‍රධානත්වයෙන් පිලදූව දක්වා දුම්රියක් ධාවනය  කිරීමෙනි. නැවත 2005 වර්ෂයේදී මහින්ද රාජපක්ෂ ජනාධිපතිතුමාගේ රජය යටතේ “නව දුම්රිය මාර්ග  අමාත්‍යාංශය” ලෙස වෙනම අමාත්‍යාංශයක් පිහිටු වීය. එම අමාත්‍යාංශයේ ප්‍රථම අමාත්‍යවරයා වූයේ  මහින්ද  අමරවීර මැතිතුමායි. මාතර දුම්රිය මාර්ගය දිග් කිරීමේ ව්‍යාපෘතියෙහි පළමු අදියර වශයෙන් මාතර - බෙලිඅත්ත දක්වා ඉදිකරිම් සිදු කළ යුතු බවට තීරණය වූයේ එහිදී වේ. වර්ෂ 2005 වර්ෂයේදී මාතර දුම්රිය මාර්ගය දිග් කිරීමේ ව්‍යාපෘතිය මුල් යෝජනාවට වඩා වෙනස් වූවකි. එනම් මුල් යෝජනාවේදී මාතර කතරගම දුම්රිය මාර්ගය තංගල්ල හරහා වැටී තිබුණත් නව යෝනාවේදී එය බෙලිඅත්තට මාරු විය. කිලෝමිටර් 26.75ක දුරකින් යුත් එම මාතර - බෙලිඅත්ත දුම්රිය මාර්ගය ඉදිකිරීමට චයිනා නැෂනල් ඉම්පෝර්ට් ඇන්ඩ් එක්ස්පෝර්ට් කෝපරේෂන් (CMC) සමාගම ප්‍රවාහන අමාත්‍යාංශය සමඟ වානිජ ගිවිසුම අත්සන් කරන්නේ 2010 අගොස්තු පස්වැනි දින වේ. ඉන් අනතුරුව 2013 පෙබරවාරි මස සහ මාර්තු මස මුදල් අමාත්‍යාංශය චයිනා එක්සිම් බැංකුව සමඟ දුම්රිය මාර්ග ඉදිකිරීමට ඩොලර් මිලියන 278ක සහන ණය ගිවිසුමකට එළැඹීය. වසර 03කින් නිම කළ එම දුම්රිය මාර්ගයේ පළමු නීරීක්ෂණ දුම්රිය ධාවන කෙරුණේ 2018 ජනවාරි 06 වැනිදා ප්‍රවාහන සහ සිවිල් ගුවන්සේවා අමාත්‍ය අර්ජුන රණතුංග මහතාගේ සහභාගිත්වයෙනි. එම දුම්රිය මාර්ගය ජනතා අයිතියට පත් කිරීම 2018 අප්‍රේල් මස 08 වැනිදා උදෑසන 09.00ට ජනාධිපති මෛත්‍රීපාල සිරිසේන මැතිතුමාගේ සහ අග්‍රාමත්‍ය රනිල් වික්‍රමසිංහ මහතාගේ ආශිර්වාදයෙන් ප්‍රවාහන සහ සිවිල් ගුවන්සේවා අමාත්‍ය අර්ජුන රණතුංග මහතාගේ සුරතින් සිදුවන්නේ දුම්රිය S - 12 වර්ගයේ වායුසමනය කළ දුම්රියක් එම මාර්ගයේ ධාවන කරමිනි. මැදිරි අටකින් යුත් එම දුම්රිය චීන නිෂ්පාදනයක් වේ. පැයට කිලෝමීර් 120ක වේගයෙන් ගමන් කළ හැකි මෙම දුම්රිය මාර්ගයේදී මාතර සිට බෙලිඅත්ත දක්වා ගමන් කිරීමට ගත වන කාලය විනාඩි විස්සකි. අභිනවයෙන් විවෘත කෙරෙන මාතර බෙලිඅත්ත දුම්රිය මාර්ගයේ බෙලිඅත්තේ දුම්රිය ස්ථායෙන් ගමන් ආරම්භ කරනා දුම්රිය 7ක් වේ. එයින් එක් දුම්රියක් ගාල්ල දක්වාද දුම්රිය 4ක් මරදාන දක්වාද ගමන් කරයි. යාපනය සහ වව්නියාව දක්වා සෙසු දුම්රිය දෙක ධාවනය කෙරේ. බෙලිඅත්ත දුම්රිය ස්ථානයෙන් ගමන් අවසාන කරන දුම්රිය ගණන 6කි. එයින් පහකම ගමනාන්තය වන්නේ මරදානයි. එක් දුම්රියක් වව්නියාව දක්වා ගමන් කරයි. මාතර - බෙලිඅත්ත දුම්රිය මාර්ගයේ නැවතුම් ස්ථාන 6කි. එනම් මාතර, පිලදූව, වෙහෙරහේන, කැකණදුර, බඹරැන්ද, වැවුරුකන්නල සහ බෙලි අත්ත වේ. මෙයින් උප දුම්රිය ස්ථාන වන්නේ පිලදූව සහ වෙහෙරහේන වේ. සෙසු දුම්රිය ස්ථාන ප්‍රධාන දුම්රිය ස්ථානයයි. මෙම දුම්රිය මාර්ගයේ බෙලිඅත්තේ සිට මාතර දක්වා පළමු පන්තියේ දුම්රිය ගාස්තුව රුපියල් 120 කි. දෙවැනි පන්තිය රුපියල් 70කි. තුන්වැනි පන්තිය 35කි."
    },
    {
        "content": "අධ්‍යාපන ප්‍රතිපත්ති තුළ දරුවන් විශිෂ්ට ලෙස විභාග සමත්වීම අවශ්‍යයි මෙන්ම ඔවුන්ට පැහැදිලි අනාගතයක් වෙනුවෙන් මං පෙත් විවර කරදීම ද අත්‍යාවශ්‍ය බව ජනාධිපතිතුමා පවසයි. ජනාධිපති ගරු මෛත්‍රීපාල සිරිසේන මැතිතුමා මේ බව ප්‍රකාශ කළේ කඩවත මහාමායා බාලිකා විද්‍යාලයේ නව ක්‍රීඩාගාරය සහිත දෙමහල් ගොඩනැඟිල්ලට මුල්ගල තැබිමේ අවස්ථාවට  (05) පෙරවරුවේ එක් වෙමිනි. විද්‍යාලය වෙත ගිය ජනාධිපතිතුමා එම සිසු දරුවන් විසින් මහත් සෙනෙහසින් යුතුව පිළිගනු ලැබීය. ජනාධිපතිතුමා අතින් නව දෙමහල් ගොඩනැඟිල්ලට මුල් ගල තැබුණු අතර, ජනාධිපතිතුමාගේ ආරාධනයෙන් පාසල් සිසුවියක විසින් ඊට අදාළ සමරු ඵලකය නිරාවරණය කළාය. අනතුරුව පැවති උත්සව සභාව අමතමින් ජනාධිපතිතුමා වැඩිදුරටත් සඳහන් කළේ ශිෂ්‍යත්ව විභාගය අහෝසි කරමින් නව අධ්‍යාන ක්‍රමවේදයක් හඳුන්වාදීමට පියවර ගෙන තිබෙන්නේ දරුවන්ට තම දක්ෂතාවයන් අනුව අනාගතය ගොඩනඟාගැනීමට අවස්ථාව සලසාදීම වෙනුවෙන් බවයි. 05 වසර ශිෂ්‍යත්ව විභාගය වෙනුවට 08 වසරේ දී විභාගයක් පවත්වා තම දක්ෂතාවය අනුව තෝරාගත් විෂය ක්ෂේත්‍රයක් ඔස්සේ දරුවන්ට ඉහළ අධ්‍යාපනය ලැබීමට නව වැඩපිළිවෙළ තුළින් අවස්ථාව ලැබෙන අතර, පාසල් වර්ගීකරණයක් සිදුකරමින් එම පාසල් අදාළ විශේෂිත විෂය ක්ෂේත්‍රය සඳහා පුළුල් කිරීමට අපේක්ෂා කෙරෙන බව ද ජනාධිපතිතුමා සඳහන් කළේය. නවෝත්පාදන සහ හරිත ආර්ථිකයට ගැලපෙන අධ්‍යාපන ක්‍රමවේදයකට දරුවන් යොමු කිරීම මෙන්ම කලා උපාධිය ලබාගෙන රැකියා ඉල්ලා දරුවන් මහ පාරේ උද්ඝෝෂණ කරන යුගය නිමා කිරීම නව වැඩපිළිවෙළේ අරමුණ බව ජනාධිපතිතුමා වැඩිදුරටත් කියා සිටියේ ය. විදුහල්පතිනි පුෂ්පිකා බන්දුවංශ මහත්මිය විසින් මෙහිදී ජනාධිපතිතුමා වෙත විශේෂ සිහිවටන තිළිණයක් පිළිගැන්වූවාය. බස්නාහිර පළාත් ප්‍රධාන අමාත්‍ය ඉසුර දේවප්‍රිය, පාර්ලිමේන්තු මන්ත්‍රී ලසන්ත අලගියවන්න යන මහත්වරුන් ඇතුළු ප්‍රදේශයේ මහජන නියෝජිතයන් ද, විදුහලේ ආචාර්ය මණ්ඩලය, ආදි ශිෂ්‍යාවන්, දෙමාපියන් ඇතුළු පිරිසක් මෙම අවස්ථාවට එක්ව සිටියහ."
    },
    {
        "content": "ජනාධිපති ගරු මෛත්‍රීපාල සිරිසේන මැතිතුමාගේ සංකල්පයක් අනුව ශ්‍රී ලංකා යුද හමුදාව විසින් ක්‍රියාත්මක කර තිබෙන “සිරිසර පිවිසුම” වැව් 500ක් ප්‍රතිසංස්කරණය කිරීමේ ජාතික වැඩපිළිවෙළ යටතේ ප්‍රතිසංස්කරණය කෙරුණු පදවිය, ශ්‍රීපුර කොලොන්ගොල්ල වැව ජනතා අයිතියට පවරාදීම ජනාධිපති ගරු මෛත්‍රීපාල සිරිසේන මැතිතුමා අතින් ඊයේ (06) පෙරවරුවේ සිදු විය. සියක් නමක් මහා සංඝරත්නයේ සෙත් පිරිත් සජ්ජායනා මධ්‍යයේ සමරු ඵලකය නිරාවරණය කළ ජනාධිපතිතුමා ප්‍රතිසංස්කරණය කෙරුණු කොලොන්ගොල්ල වැව ජනතා අයිතියට පවරා දෙනු ලැබීය. සතර දෙසින් පැමිණි ප්‍රජාව විසින් තම බව බෝග ජනාධිපතිතුමා වෙත ලබාදෙමින් ඒවා හුවමාරු කර ගැනීම ද සිදු කෙරිණි. අනතුරුව ජනාධිපතිතුමා විසින් පිරිත් පැන් වැව් ජලය වෙත මුදාහැරිය අතර මත්ස්‍ය පැටවුන් වැව වෙත මුදාහැරීම ද ජනාධිපතිතුමා අතින් සිදු විය. ආදිවාසි ජනතාව විසින් මෙහිදී සම්ප්‍රදායානුකූලව කිරිකොරහ නර්තනය ඉදිරිපත් කළ අතර අනතුරුව අමුත්තන් ගැමි ගෙදර වෙත කැඳවාගෙන ගොස් හෙළ සංස්කෘතියට අනුව කැවිලි පෙවිලිවලින් සංග්‍රහ කෙරිණි. ඉන් අනතුරුව ජනාධිපතිතුමා, ආදිවාසි නායක වන්නිලා ඇත්තන්, යුද හමුදාපතිතුමා, වන්නි ආඥාපති ඇතුළු පිරිස ගැමිගෙදර දී සංවාදයකට ද එක් විය. “සිරිසර අවුරුදු වන අරණක අවුරුදු උදාව” හෙළ අවුරුදු මංගල්‍යය විවිධ ජන ක්‍රීඩා, අවුරුදු චාරිත්‍ර හා විවිධ සංස්කෘතිකාංග රැසකින් සමන්විතව අති උත්කර්ෂවත් අවුරුදු උලෙළක් ලෙස ශ්‍රී ලංකා යුද හමුදාවේ සංවිධානත්වයෙන් පැවැත් වේ. එහි මැරතන් ධාවන තරඟයේ ජයග්‍රාහකයන් වෙත තිළිණ පිළිගැන්වීම සිදු කෙරුණේ ද ජනාධිපතිතුමා අතිනි. ආදිවාසි නායක වන්නිල ඇත්තන් සහ යුද හමුදාපති ලුතිනන් ජනරාල් මහේෂ් සේනානායක මහතා ඇතුළු යුද හමුදා ජ්‍යෙෂ්ඨ නිලධාරින් එම අවස්ථාවට එක්ව සිටියහ. මේ අතර කොළඹ නිදහස් චතුරශ්‍රයේ ඇවිදින්නන්ගේ සාදර අනුග්‍රහයෙන් සංවිධානය කෙරුණු බක්මහ උළෙලක් එම පරිශ්‍රයේ දී අද දිනය පුරා පැවැත්වෙන අතර එම අවස්ථාවට ද ජනාධිපතිතුමා එක් විය. සුවතා කවයේ සාමාජිකයින් විසින් මෙහිදී ජනාධිපතිතුමා පිළිගනු ලැබීය. සිරිත් විරිත්වලට මුල් තැන දෙමින් පැවති මෙම බක්මහ උළෙලට සංස්කෘතිකාංග රැසක් එක් කර තිබුණි."
    },
    {
        "content": "නීතිවිරෝධි මත්ද්‍රව්‍ය ජාවාරම සහ මිනිස් සංක්‍රමණික ජාවාරම මැඬලීමේ දී ඉන්දියාව සහ ශ්‍රී ලංකාව නව සහයෝගිතා වැඩපිළිවෙළක් ඔස්සේ කටයුතු කිරීමට එකඟතාව පළ කෙරේ. ශ්‍රී ලංකාවට පැමිණ සිටින ඉන්දිය ආරක්ෂක ලේකම් සංජේ මිත්‍රා මහතා   (08) පෙරවරුවේ ජනාධිපති නිල නිවසේ දී ජනාධිපති ගරු මෛත්‍රීපාල සිරිසේන මැතිතුමා හමු වූ අවස්ථාවේ දී මේ පිළිබඳ සාකච්ඡාවට ලක් කෙරිණි. කලාපීය ආරක්ෂාව වෙනුවෙන් නීතිවිරෝධි මත්ද්‍රව්‍ය ජාවාරම සහ මිනිස් ජාවාරම මැඬලීමේ දී ඉන්දු ශ්‍රී ලංකා සහයෝගිතාව තුළ පුළුල් අවබෝධයකින් සහ එකඟතාවයකින් කටයුතු කිරීම පිළිබඳ මෙහි දී අවධානය යොමු විය. එමෙන්ම ශ්‍රී ලාංකීය ආරක්ෂක හමුදාවන් සඳහා ඉන්දීය රජය ලබාදෙන පුහුණු අවස්ථා පිළිබඳ සිය ස්තූතිය පළ කළ ජනාධිපතිතුමා එම පුහුණු අවස්ථා තවදුරටත් ඉහළ නංවා ගැනීමට සහය වන ලෙස කළ ඉල්ලීම පිළිබඳව ද ඉන්දීය ආරක්ෂක ලේකම්වරයාගේ අවධානය යොමු කෙරිණි. එමෙන්ම ආරක්ෂක කටයුතුවල දී දෙරට අතර සහයෝගිතාව තවදුරටත් ශක්තිමත් කර ගැනිමටත් එහිදී නිරන්තරයෙන් අදහස් හුවමාරුකර ගැනීම පිළිබඳවත් සාකච්ඡා විය. මෙහි දී ඇතිවූ එකඟතාවන් ඉදිරියට ක්‍රියාත්මක කිරීම පිළිබඳ දෙරටේ ආරක්ෂක ලේකම්වරු එක්ව සාකච්ඡා කිරීමට ද තීරණය කෙරිණි. ජනාධිපති ලේකම් උදය ආර්. සෙනෙවිරත්න, ආරක්ෂක ලේකම් හේමසිරි ප්‍රනාන්දු, ශ්‍රී ලංකාවේ ඉන්දීය මහ කොමසාරිස් තරංජිත් සින්ග් සන්දු යන මහත්වරුන් මෙම අවස්ථාවට එක්ව සිටියහ."
    },
    {
        "content": "ප‍්‍රවීණ සංගීතවේදී එච්.එම් ජයවර්ධන මහතා  අභාවප‍්‍රාප්ත විය. කළුබෝවිල ශික්‍ෂණ රෝහලේ ප‍්‍රතිකාර ලබමින් සිටි එච්.එම් ජයවර්ධනයන් මිය යන විට 69 වැනි වියෙහි පසුවිය.  අභාවප‍්‍රාප්ත ප‍්‍රවීණ ගායන ශිල්පිනී මාලනී බුලත්සිංහල මහත්මියගේ ස්වාමි පුරුෂයා වූ එච්.එම්.ජයවර්ධන මහතා, ජනප‍්‍රිය ගායක සහ සංගීතවේදී කසුන් කල්හාරගේ පියාණන්ද විය. සිංහල සංගීත ක්ෂේත්‍රයේ වෙනුවෙන් සුවිසල් මෙහෙවරක් කළ එච්.එම් ජයවර්ධනයන් ගීත විශාල ප‍්‍රමාණයක් සිය සංගීතයෙන් හැඩ කළේය.   පණ්ඩිත් ඩබ්ලිව්.ඞී අමරදේවයන් ගැයූ ‘සඳ තරු නිහඬයි’, විශාරද නන්දා මාලිනිය ගැයූ ‘ඔබයි රම්‍ය සඳකිරණ‘, ‘මා හඬනා කඳුළු ගලා‘, ‘පූජාසනයේ ඔබ හි`දුවා’, ‘පෙම් ලොවදී දුටු ඔහුම ද මේ’, ‘ප්‍රේමය නම්‘, ‘කඩමණ්ඩියේ දොල අයිනේ’, ‘නවාතැන්පල ඔබයි ඔබගේ සිනාවයි’, ‘ විලක් උනත් නිල් දිය පිරි’, ‘ පිළිම නෙලා නැති විරුවන්’, සුනිල් එදිරිසිංහයන් ගායනා කරන ‘ඉස්සර මං ගිය පාසල ඇරිලා’, ‘මිනිසෙකු පිට නැගි අසරුවෙකි’, ‘සයුරක් නොදුටු ගඟුලක්’, ‘නුඹේ සිතට පුන්සඳ පායලා වගේ’, ‘දෙවොලේ නොකැළැල්’, විශාරද මාලනී බුලත්සිංහල ශිල්පිනිය ගැයූ ‘හිමි සණරාමර ලෝක සිවංකර’, ‘ප්‍රේමයේ විල්තෙරේ’, ‘අහසින් තරුවක් කඩා වැටෙනවා’, ‘පුන්පෝදා සඳ ඔබ ගෙන ආවොත්’, ‘සැන්දෑ අහස වගේ සැරසී’, ‘මා එක්කලා අමනාපව’, ‘වසන් කරන්නට බෑ මගෙ සිත අද’, ‘මළ පොතේ අකුරු’, ‘ඔබට මා ආදරය කළ බව මෙතරම්’, ‘සෙනෙහස ඉල්ලා ලිය තඹරා ළඟ’, ‘කන්ද කෙන්ද කරනු පිණිස’, විශාරද ගුණදාස කපුගේ ගැයූ ‘සීතල පිනි බිංඳු බිංඳු’, විශාරද අමරසිරි පීරිස් ගැයූ ‘ඇය යන්න ගියා මැකිලා’, විශාරද එඞ්වඞ් ජයකොඩි ගැයූ ‘බණ කියන රටක්’ ආදී ගීත රැසක් ඔහු විසින් නිර්මාණය කළේ ය.   ටී.එම් ජයරත්නයන් ගැයූ ‘සියක් ආයු ලැබ’, ‘මේ පුංචි රටේ’, ‘රත්තරන් නෙත් දෙකින්’, කරුණාරත්න දිවුල්ගනේ ගායන ශිල්පියාගේ ‘දුරු කතර ගෙවාගෙන මම නොකියම ආවට’, ‘මාල ගිරවියේ’, ‘සඟවන්න එපා හසරැුල්’, විශාරද මාලනී බුලත්සිංහල සම`ග බණ්ඩාර අතාවුද ගැයූ ‘කොහේ යන්නෙද කොහේ ඉන්නෙද’, බණ්ඩාර අතාවුද ගැයූ ‘ඔබ ඈත සද වී පායා’, ජානක වික‍්‍රමසිංහ ගැයූ ‘බාලිකාවියන් තක්සලා දොරින්’, ‘කිරුළ මුතු ලිහී’, ක‍්‍රිෂාන්ත එරන්දක ගයන ‘වී පැදුරෙන් ඉගිලී යන’, රොහාන් ශාන්ත බුලේගොඩ ගයන ‘සඳක් නම් බැස යන්න තිබුණා’ ආදී ගීතයන් ද ඔහුගේ සංගීතයෙන් හැඩවූ ගීත ගොන්න අතර තිබේ.  එච්.එම් ජයවර්ධනයන්ගේ දේහය බොරැුල්ල මල් ශාලාවේ තැන්පත් කර ඇති අතර අවසන් කටයුතු බදාදා පස්වරු 3.00 ට බොරැල්ල කනත්තේදී සිදු කෙරේ."
    },
    {
        "content": "තම කුළුඳුල් දරු උපතට සූදානමින් උන් ගුවන් හමුදා සෙබළියක වූ අයේෂා දිල්හානිට කුළුඳුලේ ම නිවුන් දරුවන් සිව් දෙනෙකු ම උරුමව තිබුණි. බිළිඳු දියණියන් දෙදෙනෙකුගේ ද, පුතුන් දෙදෙනෙකුගේ ද රැකවරණය, පෝෂණය මෙන් ම සනීපාරක්ෂාව සැලසීම මේ තරුණ මවට අභියෝගයක් වූවාට සැකයක් නැත. දෙමව්පියන්ගේ ද උදව් උපකාර ලබා ගනිමින් දරුවන් රැක බලා ගත්ත ද, රජයේ සේවකයන් වූ මේ නිවුන් දරුවන්ගේ මව් පිය දෙපළට පමණක් දරුවන් ලොකු මහත් කර ගැනීමේ වැය බර දරනු නොහැකි විය. “ජනපතිට කියන්න” වැඩසටහන වෙත තමා මුහුණු දී සිටින අභියෝගය පවසා ගරු ජනාධිපතිතුමා වෙතින් උපකාරයක් ඉල්ලා සිටිමට අයේෂා තීරණය කළේ එබැවිනි. “ජනපතිට කියන්න” වැඩසටහන වෙත ලැබුණු මෙම සුවිශේෂ ඉල්ලීම වෙත කාරුණික වූ ජනාධිපතිතුමා, මෙම දරුවන් හදා වඩා ගැනීම වෙනුවෙන් එක් දරුවෙකු වෙත රුපියල් ලක්ෂ 05 බැගින් දරුවන් සිව් දෙනා වෙත රුපියල් මිලියන 02ක පරිත්‍යාගයක් ලබාදීමට කටයුතු කළේය. අදාළ මුදල් පරිත්‍යාගය ලබා ගැනීම වෙනුවෙන් අද (09) පෙරවරුවේ ජනාධිපති කාර්යාලය වෙත පැමිණි අයේෂා දිල්හානි මහත්මිය ඇගේ ස්වාමිපුරුෂයා, මව සහ නිවුන් දරුවන් සිව් දෙනා සමග ජනාධිපති ගරු මෛත්‍රීපාල සිරිසේන මැතිතුමා හමු විය."
    },
    {
        "content": "ජනපති ජනමාධ්‍ය සම්මාන උළෙල අද (10) කොළඹ,බණ්ඩාරනායක ජාත්‍යන්තර අනුස්මරණ සම්මන්ත්‍රණ ශාලාවේ දී පැවැත්වෙයි. ප්‍රවෘත්ති නිවේදනය - ජනපති මාධ්‍ය සම්මාන උළෙල -2019"
    },
    {
        "content": "මඩකලපුව දිස්ත්‍රික්කය තුළ රට වෙනුවෙන් එකට සිටිමු වැඩසටහන තුළින් මඩකලපුව වාකරේ, ඕමඩියාමඩු ප්‍රදේශයට පහසුකම් රැසක් ලබා දීමට පියවර ගනී. ඒ අනුව ප්‍රදේශයේ පානීය ජල ප්‍රශ්නයට විසදුම් ලබා දීම සඳහා ආරෝප්ලාන්ට් ජල පිරිපහදු පද්ධති දෙකක් වනතාව වෙත ප්‍රදානය කරනු ලැබිණ. එමෙන්ම යුධ සමයේදී දැඩි ලෙස පීඩාවට පත් වූ ගම්මානයක් වන මෙම ප්‍රදේශයේ පවත්නා ප්‍රවාහන අපහසුතාවන්ට පිළියමක් ලෙස පාසල් දරුවන් වෙත පාපැදි ලබා දීමද මෙහිදී සිදු විය. වගා කටයුතු සඳහා අත්‍යවශ්‍ය වන ජල පොම්ප ගොවීන් වෙත ලබා දීමට හා විශේෂ අවශ්‍යතා ඇති පුද්ගලයින් වෙත රෝද පුටු ඇතුළු අදාළ උපකරණ ලබා දීමටද මෙම වැඩසටහන යටතේ කටයුතු කරන ලදි. ජනාධිපති කාර්ය සාධන බලකායේ හා මඩකලපුව දිස්ත්‍රික් ලේකම් කාර්යාලයේ මූලිකත්වයෙන් ජනතාව වෙත මෙම පහසුකම් සැලසීම ක්‍රියාත්මක වූ අතර මෙම අවස්ථාවට ජනාධිපති තාර්ය මණ්ඩල ප්‍රධානී එච්.එම්.පී. හිටිසේකර හා මඩකළපුව දිස්ත්‍රික් ලේකම් එම්. උදය කුමාර් යන මහත්වරුන් ඇතුළු රාජ්‍ය නිලධාරීන් පිරිසක් සහභාගී වූහ."
    },
    {
        "content": "මොරගහකන්ද – කළුගඟ මහා වාරි ව්‍යාපෘතිය නිමවීමත් සමඟ රජරට ප‍්‍රදේශයේ කෘෂිකර්මාන්තයේ නව පරිවර්තනයක් සිදුව ඇති බව ජනාධිපතිතුමා පවසයි. වයඹ සහ නැගෙනහිර පළාත්වල ගොවි ජනතාවට ද එම ව්‍යාපෘතියේ ප‍්‍රතිලාභ ලබාදීමේ වැඩපිළිවෙළ කඩිනම් කරන බව ජනාධිපතිතුමා ප‍්‍රකාශ කළේ  ඊයේ පෙරවරුවේ (10) පොළොන්නරුව ඓතිහාසික ගල්විහාර පුද බිමේ පැවති අලුත් සහල් මංගල්‍යයට එක් වෙමිනි. අපගේ සංස්කෘතිය සහ ගොවිතැන අතර පවත්නා චිරාගත ඥාතීත්වය පිළිඹිඹු කරන අලුත් සහල් මංගල්‍ය චාරිත‍්‍රය පොළොන්නරුවේ ගොවි ජනතාව ද අද උත්කර්ෂවත් අන්දමින් ඉටු කළහ. අලුත් සහල් මංගල්‍යය චාරිත‍්‍රය ආරම්භ කරමින් පොළොන්නරුව ගල්විහාර බුද්ධ ප‍්‍රතිමා වහන්සේ අසල දී කිරි ආහාර පූජාව පැවැත්වූ ජනාධිපතිතුමා ආගමික වතාවත්වල නිරත විය. අනතුරු ව පැවති උත්සව සභාව අමතමින් වැඩිදුරටත් ප‍්‍රකාශ කළේ රටේ ගොවි ජනතාවගේ ජීවන තත්ත්වය නඟා සිටුවීම වනුවෙන් එදා සිටම කැපවීමේන් කටයුතු කළ තමා ජනාධිපති ධුරයට පත්වීමෙන් පසු ව රටේ කෘෂිකර්මාන්තයේත්, ගොවි ජනතාවගේත් යහපත වෙනුවෙන් ගතයුතු සෑම තීන්දු තීරණයක්ම ගැනීමට නොපැකිළිව කටයුතු කළ බවයි. අස්ගිරි පාර්ශ්වයේ අනුනායක පොළොන්නරුව සොළොස්මස්ථානාධිපති පූජ්‍ය වෙඬරුවේ උපාලි නායක ස්වාමින් වහන්සේගේ අනුශාසනා පරිදි අලුත් සහල් මංගල්‍ය සංවිධානය කර තිබු අතර පොළොන්නරුව ඉසිපතනාරාමාධිපති උතුරු, උතුරු මැද, නැගෙනහිර යන පළාත්හි ප‍්‍රධාන සංඝනායක පූජ්‍ය උඩගම ශ‍්‍රී ධම්මානන්ද නායක සවාමින් වහන්සේ ප‍්‍රමුඛ ප‍්‍රදේශයේ මහා සංඝරත්නය ද අමාත්‍ය වජිර අබේවර්ධන, වසන්ත සේනානායක, උතුරු මැද පළාත් ආණ්ඩුකාර සරත් ඒකනායක, වයඹ පළාත් ආණ්ඩුකර පේෂල ජයරත්න, පොළොන්නරුව ප‍්‍රාදේශීය සභාවේ සභාපති පේ‍්‍රමසිරි මුණසිංහ යන මහත්වරුන් ඇතුළු පිරිසක් මෙම අවස්ථාවට එක්ව සිටියහ."
    },
    {
        "content": "කුඩා හා මධ්‍ය පර්මාණ ව්‍යාපාරිනයන්ගේ ණය බර අඩු කොට ව්‍යාපාර දියුණු කිරීමේ පියවරක් වශයෙන් වාණිජ බැංකුවකින් නිකුත් කරන ණය සඳහාවන පොළී අනුපාතය අඩු කිරීමට එන සතිය තුළ කටයුතු කරන බව අග්‍රාමාත්‍ය රනිල් වික්‍රමසිංහ මහතා පවසයි. මේ මඟින් රජය බලාපොරොත්තු වන්නේ මේ රටේ ව්‍යාපාර දියුණු කිරීමට අවශ්‍ය ණය බර අඩු කිරීමටයි. රටේ ව්‍යාපාර දියුණු කිරීමට ණය බර බාධාවක් වී ඇතැයි අගමැතිවරයා අරලියගහ මන්දිරයේ ඊයේ (10) පැවැති විශේෂ මාධ්‍ය හමුවකදී කීය. රනිල් වික්‍රමසිංය මහතා මේබව සඳහන් කළේ බැංකු පොළී අනුපාත අඩු කිරීම ගැන සොයා බලා වාර්තා කිරීම සඳහා එතුමා විසින් පත් තරන ලද කමිටු වාර්තාවේ නිර්දේශ ප්‍රකාශයට පත් කරමිනි. බැංකු ණය පොළී අනුපාත ඒකක 200 කින් පහත දැමීමට එම කමිටුව යොජනා කොට තිබේ. මෙම යොජනා ශ්‍රී ලංකා මහ බැංකුවේ මූල්‍ය මණ්ඩලය විසින් පිළිගෙන ඇත. ඒ අනුව මහ බැංකුව නව පොළී අනුපාත ප්‍රකාශයට පත් කරනු ඇතැයිද වික්‍රමසිංහ මහතා කීය. තවද ඉතුරුම් තැන්පතු සඳහාවන පොළී අනුපාතයන්ද සීමා කිරීමට බලාපොරොත්තුවන බවද පැවසූ අගමැතිවරයා මෙසේද පැවසීය. මූල්‍ය මණ්ඩලයේ බැංකුවල ප්‍රධාන විධායක නිලධාරීන්, ගණකාධිකාරි ආයතනයේ නියෝජිතයන්, මුදල් අමාත්‍යංශ නිලධාරීන් හා ආර්ථික කටයුතු අමාත්‍යංශයේ නිලධාරීන් හා මගේ ලේකම් තුමාත් අමාත්‍ය මලික් සමරවික්‍රම ඇමතිතුමාත් ඇතුළු පිරිස මේ රටේ පොළිය අඩු කිරීමට ගත යුතු පියවර කුමක්ද කියා සාකච්ඡා කළා. ඒ සඳහා දැනටමත් වාර්තාවක් ලැබී තිබෙනවා. විශේෂයෙන් ඒ අනුව බැංකු ණය ගාස්තු අඩු කිරීමට පියවර ගන්නවා. ඒ සඳහා තැන්පතුකරුවන්ට දැනට දෙන පොළිය සීමා කිරීමට බලාපොරොත්තු වෙනවා. විශේෂයෙන් කුඩා හා මධ්‍ය පරිමාණ ව්‍යාපාරිකයන්ට සළකන ආකාරයක් දැනුම් දීමේ වැඩසටහන ක්‍රියාත්මක කර තිබෙනවා. එම වැඩසටහන අනුව මූල්‍ය මණ්ඩලයෙන් එන නියෝග සියල්ල එන සතිය තුළ නිකුත් කරනවා. මෙමඟින් අප බලාපොරොත්තු වන්නේ මේ රටේ ව්‍යාපාර දියුණු කිරීමට අවශ්‍ය ණය බර අඩු කිරීමටයි. අප රටේ ණය වැඩි වී තිබෙන නිසා ව්‍යාපාර දියුණු කිරීම අමාරුයි. අපි ගිය වර්ෂයේ බලාපොරොත්තු වුණා පොළිය අඩු කර ගැනීමට. එය ගිය අවුරුද්දේ අයවැය සමඟයි කරන්න බලාපොරොත්තු වුණේ. ඇත්ත වශයෙන්ම දවස් 51 අර්බුදය නිසා මේ රටට ඩොලර් මිලියන 1000ක් නැති වුණා. මේ මිලියන 1000 නැති වුණ නිසා ගිය අවුරුද්දෙ වෙන් කර ගන්න බැරි වුණා.මේ අවුරුද්දෙ ශක්තියක් තිබුණ ඒ අනුවයි මේ පියවර අරග‍ෙන යන්නේ.ආර්ථිකය ස්ථාවර කොට තමයි අපි මේ වැඩ කරන්න බලාපොරොත්තු වන්නේ. විශාල ණයක් තිබුණත් බැංකුවලට මුදල් ඉල්ලීම වැඩි වේ. තවත් සති 6 කින් මුණ ගැසී අවශ්‍ය සංශෝධන සිදු කිරීමට ට කටයුතු කරනවා. ඒ අනු ව මූලික ඒකක 200 කින් ණය පොළී අඩු කිරීමට යෝජනා කරනවා."
    },
    {
        "content": "රටේ අධ්‍යාපනය පිළිබඳ තීන්දු තීරණ දේශපාලනඥයන්ට භාර නොකොට එම වගකීම අධ්‍යාපනඥයන් ඇතුළු මෙරට උගතුන් සහ බුද්ධිමතුන් අතට ගත යුතු බව ජනාධිපතිතුමා පවසයි. දරුවන්ට නව ලෝකය ජයගත හැකි අන්දමේ සහ අධ්‍යාපන ක්ෂේත‍්‍රයේ මතුව ඇති ගැටලුවලට විසදුම් ලබාදීමේ ජාතික සැලැස්මක් කඩිනමින් රටට අවශ්‍ය අතර ඒ පිළිබඳ සංවාදයක් දේශපාලනඥයන්, උගතුන්, බුද්ධිමතුන් සහ ක්ෂේත‍්‍රයේ ප‍්‍රවිණයන් එක්ව රට තුළ මතු කළ යුතු බව ජනාධිපතිතුමා ප‍්‍රකාශ කළේය. ජනාධිපති ගරු මෛතී‍්‍රපාල සිරිසේන මැතිතුමා මේ බව සඳහන් කළේ 05 වසර ශිෂ්‍යත්ව විභාගය පිළිබඳ  (11) පෙරවරුවේ ජනාධිපති කාර්යාලයේ පැවති සාකච්ඡාවක දී ය. මෙහි දී අදහස් දැක්වූ ජනාධිපතිතුමා වැඩිදුරටත් සඳහන් කළේ 05 වසර ශිෂ්‍යත්ව විභාගය අද රටේ දරුවන්ගේ අධ්‍යාපනයට ඉතා අහිතකර තත්වයක් නිර්මාණය කර ඇති බවයි. ජනපි‍්‍රය පාසල් යන සංකල්පය ඉලක්ක කර ගනිමින් 05 වසර ශිෂ්‍යත්වය තුළ ඇතිව ඇති තරගකාරිත්වය රටේ දරුවන්ගේ අධ්‍යාපනයට යහපත් තත්ත්වයක් නොවන අතර මෙම තත්ත්වය රටේ දරුවන් වෙනුවෙන් කඩිනමින් පරිවර්තනයකට ලක්විය යුතු බව ජනාධිපතිතුමා කියා සිටියේය. ජනපි‍්‍රය පාසල් සහ හොඳම පාසල් යන සංකල්පය තුළ අද රටේ දරුවන්ට අධ්‍යාපනයේ විශාල අසාධාරණයක් සිදුව ඇති අතර විධිමත් අධ්‍යාපන සැලැස්මක් තුළ සියලු පාසල් හො`දම පාසල් බවට පත් කරමින් රටේ දරුවන්ට සම අධ්‍යාපන අයිතින් දිනා දීමේ වැඩපිළිවෙළ කඩිනමින් අවශ්‍ය බව ද ජනාධිපතිතුමා සඳහන් කර සිටියේ ය. ගුරු ගැටලුව හේතුවෙන් අධ්‍යාපනයේ සිදුව ඇති විෂමතාවය පිළිබඳව ද මෙහි දී අදහස් දැක්වූ ජනාධිපතිතුමා ප‍්‍රකාශ කළේ ගුරු ගැටලුව විසඳීමට ද විධිමත් ප‍්‍රතිපත්තියක් පිළිබඳ කඩිනම් අවධානය යොමු විය යුතු බවයි. ජනපි‍්‍රය පාසල් සංකල්පය තුළ විශාල දරුවන් පිරිසක් කොළඹ නගරයේ පාසල්වලට ඇඳී ඒම හේතුවෙන් අද කොළඹ නගරයේ දරුවන්ට පාසල් අහිමිවීමේ ඛේදජනක තත්ත්වය ද මෙහිදී ජනාධිපතිතුමා සිහිපත් කළේය. එමෙන්ම අධ්‍යාපනයේ තරගකාරිත්වය තුළ එක් පාසලක් සඳහා අසීමිත සිසු පිරිසක් වාර්ෂිකව ඇතුළත් කර ගැනීම හේතුවෙන් අධ්‍යාපනයේ ගුණාත්මක භාවය මෙන්ම විනයවත් අනාගත පරපුරක් ගොඩනැඟීමේ දී මතුව ඇති අභියෝගය ද ජනාධිපතිතුමා පැහැදිලි කළේය. 05 වසර ශිෂ්‍යත්ව විභාගය අහෝසිකර ඒ සඳහා ඉදිරිපත් කෙරෙන විකල්ප වැඩපිළිවෙළ පිළිබඳ මෙහිදී අධ්‍යාපනඥයන් ඇතුළු ක්ෂේත‍්‍රයේ ප‍්‍රවිණයන්ගේ අදහස් විමසීම සිදු කරන ලදී. ජනාධිපති ලේකම් උදය ආර්. සෙනෙවිරත්න මහතා ද, අධ්‍යාපන අමාත්‍යාංශයේ ලේක"
    },
    {
        "content": "උදාවන සිංහල හා දෙමළ අලුත් අවුරුදු නැකතට පැළයක් සිටුවා පරිසර සංරක්ෂණය වෙනුවෙන් පුරවැසි වගකීම ඉටුකිරීමට එක්වන ලෙස ජනාධිපතිතුමා සමස්ත ශී‍්‍ර ලාංකීය ජනතාවගෙන් ඉල්ලා සිටි. පරිසර සංරක්ෂණයේ වටිනාකම අද අප රට පමණක් නොව මුළු ලෝකයම හඳුනාගෙන තිබෙන බව ජනාධිපතිතුමා ප‍්‍රකාශ කළේ ඊයේ (12) පෙරවරුවේ මඩකලපුව වේබර් ක‍්‍රිඩාංගණයේ පැවති රට වෙනුවෙන් එකට සිටිමු, ජාතික සංවර්ධන වැඩසටහනේ සමාප්ති උත්සවය අමතමිනි. ගරු ජනාධිපතිතුමාගේ උපදෙස් හා මඟපෙන්වීම පරිදි ජනාධිපති කාර්යාලය මෙහෙයවන ජාතික සංවර්ධන ව්‍යාපෘති සහ විවිධ අමාත්‍යාංශ විසින් කි‍්‍රයාත්මක කර තිබෙන ජාතික සංවර්ධන වැඩසටහන් හා සමාජ සුබසාධන වැඩසටහන් කාර්යක්ෂමව හා ඵලදායී ව කි‍්‍රයාත්මක කරමින් ග‍්‍රාමීය මට්ටමේ සිට දිස්ති‍්‍රක් මට්ටම දක්වා ජනතාවට උපරිම මහජන සේවාවන් හා ප‍්‍රතිලාභ අත්කරදීම ,රට වෙනුවෙන් එකට සිටිමු, වැඩසටහනේ අරමුණයි. රාජ්‍ය ආයතනවලින් විස`දාගත යුතු මහජන ගැටලු හඳුනාගෙන රාජ්‍ය යාන්ත‍්‍රණය ඔස්සේ උපරිම කාර්යක්ෂමතාවයෙන් එම ගැටලු විසඳීමට කටයුතු කිරීම ද මෙම වැඩසටහන මඟින් සිදු කෙරේ. “රට වෙනුවෙන් එකට සිටිමු” ජාතික සංවර්ධන වැඩසටහනේ දෙවන අදියර පසුගිය අපේ‍්‍රල් 08 වන දා මඩකලපුව දිස්ති‍්‍රක්කය කේන්ද්‍රකර ගනිමින් ආරම්භ කෙරුණු අතර දිස්ති‍්‍රක්කයේ ප‍්‍රාදේශීය ලේකම් කොට්ඨාස 14ම ආවරණය කරමින් විවිධ වැඩසටහන් ඒ යටතේ කි‍්‍රයාත්මක කෙරිණි. එම වැඩසටහන් සඳහා විශාල මහජන සහභාගිත්වයක් දක්නට ලැබීම ද විශේෂත්වයකි. අද ජනාධිපතිතුමාගේ ප‍්‍රධානත්වයෙන් පැවති සමාප්ති උත්සවයේ දී ද වැඩසටහන් රැසක් කි‍්‍රයාත්මක කෙරුණු අතර දිස්ති‍්‍රක්කයේ ජනතාවට පොල්පැළ පන්දහසක් සහ කජු පැළ පන්දහසක් බෙදාදීම, තෝරාගත් පවුල් සඳහා ස්වයං රැකියා ණය ප‍්‍රදානය, රණවිරුවන් සඳහා නිවාස ආධාර ප‍්‍රදානය, තිරසර පාසල් සංවර්ධන වැඩසටහන යටතේ පාසල් උපකරණ ප‍්‍රදානය, ගොවි විශ‍්‍රාම වැටුප් ප‍්‍රදානය, ආගමික ස්ථාන සඳහා මුල්‍යාධාර ප‍්‍රදානය, රෝහල් සංවර්ධනය සඳහා උපකරණ ප‍්‍රදානය, පානීය ජල පහසුකම් සහ සනීපාරක්ෂක පහසුකම් සම්පාදනය සහ ,දරුවන් සුරකිමු, ජාතික වැඩසටහන යටතේ පරිවාස භාරයේ සිටි දරුවන් දෙදෙනෙකු සිය පවුල් වෙත භාරකිරීම ඇතුළු වැඩසටහන් කි‍්‍රයාත්මක කෙරිණි. මෙහි දී අදහස් දැක්වූ ජනාධිපතිතුමා වැඩිදුරටත් සඳහන් කළේ නීති විරෝධි මත්ද්‍රව්‍ය වැඩි වශයෙන් රටට පැමිණෙන්නේ නැගෙනහිර පළාතෙන් බව මේ වන විට හඳුනාගෙන තිබෙන අතර වැටලීම් ශක්තිමත් කිරිම සේම එම තත්ත්වය වළක්වාලීමට ප‍්‍රදේශයේ ජනතාවගේ සහය ද රජය අපේක්ෂා කරන බව යි. උතුරු නැගෙනහිර සංවර්ධනය සඳහා ස්ථාපනය කරන ලද විශේෂ ජනාධිපති කාර්ය සාධන බලකායේ මෙහෙයවීමෙන් මේ වන විට එම පළාත්වල සංවර්ධනය වඩා ශක්තිමත් සහ කාර්යක්ෂමව ඉදිරියට කි‍්‍රයාත්මක වීම පිළිබඳව ද ජනාධිපතිතුමා මෙහි දී සතුට පළ කළේය. අමාත්‍ය ගයන්ත කරුණාතිලක, රාජ්‍ය අමාත්‍ය අමීර් අලී, නැගෙනහිර පළාත් ආණ්ඩුකාර ඒ.එල්.එම්. හිස්බුල්ලා, බස්නාහිර පළාත් ආණ්ඩුකාර අසාද් සාලි, පාර්ලිමේන්තු මන්තී‍්‍රවරුන් වන එස්. විලයේන්ද්‍රන්. ජී.බී. ශ‍්‍රීනේෂන්, එස්. යෝගේෂ්වරන් යන මහත්වරුන් ඇතුළු පළාතේ මහජන නියෝජිතයන් ද, ජනාධිපති ලේකම් උදය ආර්. සෙනෙවිරත්න මහතා ඇතුළු අමාත්‍යාංශ ලේකම්වරු සහ මඩකලපුව දිස්ති‍්‍රක් ලේකම් ඇතුළු රාජ්‍ය නිලධාරින් ද, පොලිස්පති පූජිත ජයසුන්දර මහතා සහ ති‍්‍රවිධ හමුදා නියෝජිතයන් ඇතුළු පිරිසක් මෙම අවස්ථාවට එක්ව සිටියහ. මේ අතර තාරුණ්‍යයේ අනාගත දොරටු විවෘත කෙරෙන ස්මාර්ට් ශී‍්‍ර ලංකා, වෘත්තීය මාර්ගෝපදේශන ආයතන ජාලයේ මඩකලපුව දිස්ති‍්‍රක් වෘත්තීය මාර්ගෝපදේශන මධ්‍යස්ථානය අද විවෘත කෙරුණේ ද ජනාධිපතිතුමා අතිනි. සමරු ඵලකය නිරාවරණය කර වෘත්තීය මාර්ගෝපදේශන මධ්‍යස්ථානය විවෘත කළ ජනාධිපතිතුමා එහි නිරික්ෂණ චාරිකාවක ද නිරත විය.ස්මාර්ට් ශ‍්‍රී ලංකා ව්‍යාපෘතියේ අධ්‍යක්ෂ ජනරාල් එරික් වීරවර්ධන මහතා ඇතුළු පිරිසක් මෙම අවස්ථාවට එක්ව සිටියහ."
    },
    {
        "content": "පැළ සිටුවීමේ චාරිත්‍රය අප්‍රේල් 15 වනදා පෙ.ව 11.17ට .... පැළයක් සිටුවා පරිසරය වෙනුවෙන් පුරවැසි වගකීම ඉටුකරන්න. ජනපති සමස්ථ ශ්‍රී ලාංකිකයන්ගෙන් ඉල්ලයි."
    },
    {
        "content": "අප්‍රේල් (15) පෙ.ව 11.17 ට උදා වූ සුබ නැකතින් ජනාධිපති නිල නිවස පරිශ්‍රයේ පළතුරු පැළයක් සිටුවා සුබ නැකතට පැළයක් සිටුවීමේ චාරිත්‍රය සමඟ ජනාධිපති ගරු මෛත්‍රීපාල සිරිසේන මැතිතුමා ද එක් විය. තුන් පොකුරු යෝගය යෙදී තිබූ   පෙ.ව 11.17 ට ස්වේත වර්ණයෙන් සැරසී නැගෙනහිර දිශාව බලා පැළ සිටුවීම යෝග්‍ය බවට මෙවර සිංහල හා දෙමළ අලුත් අවුරුදු චාරිත්‍ර අතරට එක් කර තිබුණි. මතු පරපුර වෙනුවෙන් පරිසර සංරක්ෂණයේ වැදගත්කම  අන්කවරදාටත් වඩා තදින් දැනී ඇති අද දවසේ එම චාරිත්‍රය සමග එක්ව සිය පුරවැසි වගකීම ඉටුකරන ලෙස අලුත් අවුරුදු උදාව සමග ජනාධිපතිතුමා සමස්ත රටවාසි ජනතාවගෙන් ඉල්ලා සිටියේ ය."
    },
    {
        "content": "ශ්‍රී ලංකාවේ සිදුවූ කුරිරු ත්‍රස්තවාදී ප්‍රහාරයන් ඉන්දියාව තරයේ හෙළා දකින බව ඉන්දීය අග්‍රාමාත්‍ය නරෙන්ද්‍ර මෝදි මහතා ට්විටර් පණිවුඩයක් නිකුත් කරමින් කියා සිටියි. ඉන්දියාව මෙම අවස්ථාවේදී ශ්‍රී ලංකා රජය සහ ජනතාව සමඟ සිටියි. ත්‍රස්තවාදයට එරෙහිව සටන් කළ යුතු බවත් ප්‍රහාරය සඳහා වගකිව යුත්තන් නීතිය හමුවට ගෙන ආ යුතු බවත් ඉන්දියාව අවධාරණය කර සිටින බවද නිකුත් කළ පණිවුඩයේ සඳහන් වෙයි."
    },
    {
        "content": "සමස්ත ශ්‍රී ලංකාවාසී ජනතාව සමග එක්ව, හෙළ සිරිතට මුල්තැන දෙමින් ජනාධිපති ගරු මෛත්‍රීපාල සිරිසේන මැතිතුමා අද (14) කොළඹ, මහගම සේකර මාවතේ පිහිටි සිය නිල නිවසේ සිට අලුත් අවුරුදු චාරිත්‍ර ඉටුකිරීමට එක් විය. ජනාධිපති ගරු මෛත්‍රීපාල සිරිසේන මැතිතුමා, ජයන්ති සිරිසේන මැතිණිය ඇතුළු පවුලේ සැම එක්ව සුබ නැකතට ලිප ගිනි මොළවා අලුත් අවුරුදු චාරිත්‍ර ඉටු කළේය. වැඩ ඇල්ලීමේ චාරිත්‍රය ඉටුකරමින් ජනාධිපතිතුමා විසින් ජනාධිපති නිල නිවස පරිශ්‍රයේ පැළයක් රෝපණය කළේය. අනතුරුව ගනුදෙනු කිරීමේ චාරිත්‍රය සඳහා එක් විය. උදා වූ සිංහල හා දෙමළ අලුත් අවුරුද්දට ජනාධිපතිතුමා වෙත සුබපැතුම් පළ කිරීමට මැති ඇමතිවරු, කලාකරුවන්, හිතවතුන් මෙන්ම විවිධ ජනකොටස් නියෝජනය කරමින් විශාල පිරිසක් ජනාධිපති නිල නිවස වෙත පැමිණ සිටි අතර, ඔවුන් සියලුදෙනා සුහදව පිළිගත් ජනාධිපතිතුමා ආහාර අනුභව කිරීමේ නැකැතට එම සියලුදෙනා එක්කර ගනිමින් ඔවුන්ට ආහාරපාන වලින් සංග්‍රහ කළේය. උදාවූ සිංහල හා දෙමළ අලුත් අවුරුද්ද වෙනුවෙන් සමස්ථ ශ්‍රී ලංකාවාසී ජනතාවට සිය සුභාශීංසන සහ ආශිර්වාද පළ කරමින් ජනාධිපතිතුමා ප්‍රකාශ කළේ සියලුදෙනා එකටසිටිමින් මාතෘ භූමිය වෙනුවෙන් වගකීම් ඉටුකිරීමට ලැබුවා වූ අලුත් අවුරුද්දේ අධිෂ්ඨානශීලි විය යුතු බවයි. මේ අතර ජනාධිපතිතුමාගේ සංකල්පයක් අනුව පැළ සිටුවීමේ වැඩසටහනක් හෙට ක්‍රියාත්මකය. ඒ වෙනුවෙන් වූ සුබ නැකැත හෙට පූර්ව භාග 11.17ට යෙදී තිබෙන අතර, තුන් පොකුරු යෝගය යෙදී ඇති මෙම සුබ මොහොතේ ස්වේත වර්ණයෙන් සැරසී නැගෙනහිර දිශාව බලා පැළ සිටුවීම මැනවි. පැළයක් සිටුවා මතු පරපුරත්, පරිසරයත් වෙනුවෙන් තම පුරවැසි වගකීම ඉටුකිරීමට එක්වන ලෙස ජනාධිපති ගරු මෛත්‍රීපාල සිරිසේන මැතිතුමා සමස්ත ජනතාවගෙන් ඉල්ලයි."
    },
    {
        "content": "සිදුව ඇති ඛේදවාචකය පිළිබඳව දැඩිව කණගාටුවට පත්වනවා වගේම,පරීක්ෂණ කටයුතු සාර්ථක කර ගැනීම සඳහා ඔබේ සහයෝගය නොමසුරුව ඉල්ලා සිටිනවා.කටකතා සහ අසත්‍ය ප්‍රචාරවලට නොරැවටී සන්සුන්ව සිටින ලෙස ඔබ සියලු දෙනාගෙන් ම ඉල්ලා සිටිනවා යැයි ජනාධිපති මෛත්‍රිපාල සිරිසේන මහතා විශේෂ ප්‍රකාශයක් කරමින් කියා සිටියි. සිදුවි ඇති මහා බරපතල ඛේදවාචකය පිළිබඳව දැඩි සේ කම්පනයට පත්ව සිටිමි.කිසිසේත් බලාපොරොත්තු නොවූ සිදුවීමක් සිදුවීම පිළිබඳව මා මෙන් ම ලක්වැසි ජනතාව දැඩි සේ කම්පනයට පත්ව සිටින අවස්ථාවක් මෙන් ම දැඩි සේ වේදනාවට පත්ව සිටින අවස්ථවක් ලෙස දනිමි. මේ පිටුපස ඇත්තේ කුමන ආකරයේ කුමන්ත්‍රණයක් ද යන්නපැහැදිළි ලෙස සොයා ගැනීම සඳහ අදාළ පරීක්ෂණ කණ්ඩායම්,පොලිස් විශේෂ කර්ය බලකාරය, යුද ගුවන් සියලු ආරක්ෂක අංශවලට මේ වනවිට උපදෙස් දී ඔවුන් මේ සම්බන්ධයෙන් දැඩිව ක්‍රියාශීලීව ඇත. ඒ අනුව මේ පරීක්ෂණ කටයුතු සඳහා ජනතාවගේ සහයෝගය කාරුණිකව රජය බලාපොරොත්තු වෙනවා. ඔබ සියලු දෙනාගෙන් ම ඉල්ලා සිටින්නේ,සිදුව ඇති ඛේදවාචකය පිළිබඳව දැඩිව කණගාටුවට පත්වනවා වගේම,පරීක්ෂණ කටයුතු සාර්ථ්ක කර ගැනීම සඳහා ඔබේ සහයෝගය නොමසුරුව ඉල්ලා සිටිනවා. ඔබ සෑම කෙනෙක් ම සන්සුන්ව සිටින ලෙස ඉල්ලා සිටිනවා.කටකතා සහ අසත්‍ය ප්‍රචාරවලට නොරැවටී සන්සුන්ව සිටින ලෙස ඔබ සියලු දෙනාගෙන් ම ඉල්ලා සිටිනවා. රජය මේ වෙනුවෙන් ගත හැකි සෑම පියවරක් ම ගෙන තිබෙනවා.මේ සම්බන්ධයෙන් රජය නිසි ලෙස වගකීම් ඉටු කරන බවද ජනාධිපතිතුමා පවසයි."
    },
    {
        "content": "අද (21) පෙරවරුවේ බෝම්බ පිපිරවීම් සිදුවූ ස්ථාන කිහිපයකට පැමිණි අග්‍රාමාත්‍ය රනිල් වික්‍රමසිංහ මහතා එහි වත්මන් තත්ත්වය සහ ගත යුතු ඉදිරි ක්‍රියාමාර්ග පිළිබඳව සොයා බැලූවේය. සවස 2.00 ට පමණ කොළඹ, කොච්චිකඩේ ශාන්ත අන්තෝනි මුණිඳුන්ගේ දේවස්ථානය වෙත පැමිණි වික්‍රමසිංහ මහතා එහි පූජකතුමන්ලා සමග සිද්ධිය සම්බන්ධව සාකච්ඡා කළේය. අනතුරුව මීගමුව, කටුවපිටිය ශාන්ත සෙබස්තියන් දේවස්ථානය වෙත පැමිණි රනිල් වික්‍රමසිංහ මහතා, අගරදගුරු මැල්කම් කාදිනල් රංජිත් පියතුමන් ඇතුලූ එම දේවස්ථානයේ පූජකතුමන්ලා සහ දේශපාලන ක්‍රියාකාරීන් සමග විශේෂ සාකච්ඡාවක් පවත්වන ලදී. දිවයිනේ දේවස්ථාන සහ තවත් ස්ථාන කිහිපයක බෝම්බ පිපිරීමෙන් සිදුව තිබෙන ජීවිත හානි හා දේපොළ හානි පිළිබඳව මෙන්ම ඉදිරියේ දී අනුගමනය කළ යුතු ක්‍රියාමාර්ග පිළිබඳව මෙහිදී පුළුල් ලෙස සාකච්ඡා කෙරිණි. මීගමුවේ, කටුවපිටිය ශාන්ත සෙබස්තියන් දේවස්ථානයේ දී මාධ්‍යවේදීන් අමතමින් ස්ථාන කිහිපයක අද සිදුවූ පිපිරීම් නිසා ජීවිත හානි වූ සියලූ දෙනාට සහ ඔවුන්ගේ පවුල්වල සියලූ දෙනාටත්, තුවාල සිදුවූ සියලූ දෙනාටත් රජයේ කණගාටුව පළ කර සිටින බව පැවසීය. මෙම සිද්ධීන් සම්බන්ධව ඉන්දීය අග්‍රාමාත්‍ය නරේන්ද්‍ර මෝදි මහතා තමන් සමග දුරකථනයෙන් සාකච්ඡා කළ බවත්, එහිදී ඉන්දියාවෙන් අවශ්‍ය ඕනෑම සහයෝගයක් ශ්‍රී ලංකාවට ලබා දීමට සූදානම් බව ඉන්දීය අග්‍රාමාත්‍යවරයා දැනුම් දුන් බවත් රනිල් වික්‍රමසිංහ මහතා පැවසීය. ශ්‍රී ලංකාවේ වත්මන් තත්ත්වය පිළිබඳව පාකිස්ථාන විදේශ අමාත්‍ය ෂා මෙහෙමුඩ් ක්වරේෂි මහතා ද අග්‍රාමාත්‍ය රනිල් වික්‍රමසිංහ මහතා සමඟ දුරකථන මාර්ගයෙන් සාකච්ඡා කරමින් පාකිස්ථානයේ කණගාටුව පළ කර සිටියේය. මීගමුවේ, කටුවපිටිය ශාන්ත සෙබස්තියන් දේවස්ථානයේ පිපිරවීම සම්බන්ධව සොයා බැලීම සඳහා අධ්‍යාපන අමාත්‍ය අකිල විරාජ් කාරියවසම්, විදුලිබල, බලශක්ති සහ ව්‍යාපාර සංවර්ධන අමාත්‍ය රවී කරුණානායක, සංචාරක සංවර්ධන, වනජීවී සහ ක්‍රිස්තියානි ආගමික කටයුතු අමාත්‍ය ජෝන් අමරතුංග, අභ්‍යන්තර හා ස්වදේශ කටයුතු සහ පළාත් සභා හා පළාත් පාලන රාජ්‍ය අමාත්‍ය ජේ.සී. අලවතුවල, ඉඩම් සහ පාර්ලිමේන්තු ප්‍රතිසංස්කරණ නියෝජ්‍ය අමාත්‍ය එඩ්වඩ් ගුණසේකර, පාර්ලිමේන්තු මන්ත්‍රීවරුන් වන කාවින්ද ජයවර්ධන, හර්ෂණ රාජකරුණා, පළාත් සභා මන්ත්‍රීවරුන් වන රෝස් ප්‍රනාන්දු, කිත්සිරි මංචනායක, රොයිස් විජිත ප්‍රනාන්දු යන මහත්ම මහත්මීහු ද එක්ව සිටියහ. මේ අතර උද්ගතව තිබෙන තත්ත්වය හේතුවෙන් අග්‍රාමාත්‍ය රනිල් වික්‍රමසිංහ මහතාගේ ප්‍රධානත්වයෙන් හෙට (22) දින අරලියගහ මන්දිරයේ සහ අනෙකුත් ප්‍රදේශවල පැවැත්වීමට සූදානම් කර තිබූ සියලූ වැඩසටහන් අවලංගු කර තිබේ."
    },
    {
        "content": "මේ ප්‍රහාරය අප කිසිවිටෙකත් සුළු කොට තකන්නේ නෑ.මේ ත්‍රස්ත ක්‍රියාව සම්බන්ධ සියලු දෙනාටම එරෙහිව නීතිය වැඩි දුර ක්‍රියාත්මක කිරීමට කටයුතු කරන බව ප්‍රකාශ කරනවා.සමඟිව කටයුතු කොට අප හැම හමුවේ එල්ල වී ඇති මෙම අභියෝගය ජය ගැනීමට එකාවන්ව අත්වැල් බැදගන්නා හැටියට ආදරණීය ඔබ සැමගෙන් ඉල්ලා සිටිනවා යැයි අග්‍රාමාත්‍ය රනිල් වික්‍රමසිංහ මහතා පවසයි.  අග්‍රාමාත්‍ය රනිල් වික්‍රමසිංහ මහතා අද (21) සවස අරලියගහ මන්දිරයේ දී විශේෂ ප්‍රකාශයක් කරමින් මෙසේ පැවසී ය.  විදේශීය රාජ්‍ය නායකයින් මෙන් ම රාජ්‍ය තාන්ත්‍රිකයින් මේ සම්බන්ධයෙන් කනගාටුව පළ කළා.ඒ වාගේම අවශ්‍ය ඕනෑම සහයෝගයක් ලබාදීමට සූදානම් බව ප්‍රකාශ කළා.මේ කණ්ඩායම් වල විදේශ සම්බන්ධතා පිළිබඳව සොයා බැලීමට විදෙස් පොලිස් පරික්ෂණ සේවයේ සහයෝගය අපට වුවමනයි. අද සවස තුනට මා අමාත්‍යවරුන් සමඟ ගත යුතු පියවර සම්බන්ධයෙන් සාකච්ඡා කළා.නැවත රාත්‍රි අටට අමාත්‍යවරු සමඟ සාකච්ඡා කොට තවදුරටත් ගත යුතු ඉදිරි පියවර සම්බන්ධයෙන් උපදෙස් ලබාදුන්නා. මේ ප්‍රහාරය නිසා මිනිස් ජීවිත දෙසියක් පමණ අහිමි වී තිබෙනවා.ඒවාගේම පුද්ගලයින් 400ක් පමණ තුවාල ලබා තිබෙනවා.විදේශීය සංචාරකයින් ගණනාවක් ද මරණයට පත් වුණා.ඒ සම්බන්ධයෙන් මාගේ බලවත් කනගාටුව ප්‍රකාශ කරනවා. බරපතල කරුණක් වන්නේ මේ තොරතුරු කලින් ලැබී තිබුණ ද ඒ පිළිබඳව ප්‍රමාණවත් අවධානයක් යොමු කර නොතිබීමයි.මේ පිළිබඳව තවදුරටත් කරුණු පරික්ෂා කර බැලිය යුතුය.මා ඇතුළු ඇමැතිවරු ඒ පිළිබඳව දැනුවත් නොතිබීමත් ඊට ඇතුළත් කාරණයක්. පළමුව කළ යුත්තේ රට අස්ථාවරත්වයට පත් වීමට ඉඩ නොදී සියලු කටයුතු සාමාන්‍ය පරිදි පවත්වාගෙන යෑමයි.මේ සම්බන්ධයෙන් පොලීසිය ආරක්ෂක අංශවලින් පරීක්ෂණ කටයුතු සිදුවෙමින් පවතිනවා.මේ ත්‍රස්ත ක්‍රියා සම්බන්ධ සැකකරුවන් අට දෙනෙකු මේ වනවිට අත් අඩංගුවට ගෙන තිබෙනවා.මේ සැකකරුවන් පරිහරණය කරන ලද හා සැඟවි සිටින ලද නිවාස ගණනවක් හඳුනාගෙන තිබෙනවා.මරාගෙන මැරෙන බෝම්බ කරුවන්  යොදාගෙන එල්ල කරන ලද මේ ප්‍රහාරය අප කිසිවිටෙකත් සුළු කොට තකන්නේ නෑ.මේ ත්‍රස්ත ක්‍රියාව සම්බන්ධ සියලු දෙනාටම එරෙහිව නීතිය වැඩි දුර ක්‍රියාත්මක කිරීමට කටයුතු කරන බව ප්‍රකාශ කරනවා.පරීක්ෂණ කටයුතුවල දී පොලිස් නිලධාරීන් තිදෙනෙකු දිවි පිදුවා.ඔවුන්ගේ පවුල් සාමජිකයන්ට මාගේ සංවේගය පළ කරනවා. අසත්‍ය ප්‍රචාර හෝ කටකතා හේතුවෙන් මහජනතාව නීතිය අතට ගෙන ක්‍රියා කළ හොත් සිදුවන්නේ ත්‍රස්තවාදීන්ගේ අරමුණ ඉෂ්ට වීම පමණයි.එම නිසා මෙතෙක් සාමකාමීව කටයුතු කළ අයුරින් ම තවදුරටත්  සාමකාමීව කටයුතු කරමින් පරීක්ෂණවලට අවශ්‍ය සහයෝගය දැක්වීමෙන් කටයුතු කරන ලෙස මම ශ්‍රී ලංකා වාසී සියලු ජනතවගෙන් ඉල්ලා සිටිනවා. මේ දුෂ්කර අවස්ථාවේ දී සාමය ආරක්ෂා කිරීමට කැප වූ ත්‍රිවිධ හමුදාව හ පොලිස් නිලධරීන් මෙන් ම ආගමික නායකයින්ට සාමාන්‍ය ජනතාවට ස්තූතිය පළ කරනවා. මේ මොහොතේ රට තුල යම් ත්‍රස්තවාදී ක්‍රියාවක් සිදු කොට රට අස්ථාවර කිරීමට යම් කණ්ඩායමක් කටයුතු කරන්නේ නම් දේශීය හා විදේශීය සහයෝගය ලබාගෙන එම ත්‍රස්තවාදි ක්‍රියාවන් මැඬ පැවැත්වීමට දැඩි අධිෂ්ඨානයෙන් කටයුතු කරන බව මා අවධාරණයෙන් කියා සිටිනවා.සමඟිව කටයුතු කොට අප හැම හමුවේ එල්ල වී ඇති මෙම අභියෝගය ජය ගැනීමට එකාවන්ව අත්වැල් බැදගන්නා හැටියට ආදරණීය ඔබ සැමගෙන් ඉල්ලා සිටිනවා"
    },
    {
        "content": "අද දින සිදු වූ ජාතික ඛේදවාචකයට මුල් වූ කරුණු හා එහි පසුබිම සොයා බැලීමට ඉදිරි පැය 24 ඇතුළත විශේෂ පරීක්ෂණ මණ්ඩලයක්"
    },
    {
        "content": "අද (22) දහවල් කොළඹ අගරදගුරු නිල නිවස වෙත ගිය ජනාධිපති ගරු මෛතී‍්‍රපාල සිරිසේන මැතිතුමා අගරදගුරු අති උතුම් මැල්කම් කාදිනල් රංජිත් හිමිපාණන් බැහැ දැකීය. පාස්කු ඉරුදින ආගමික වතාවත්වල නිරතව සිටිය දී කිතුණු බැතිමතුන්ට මුහුණදීමට සිදු වූ මෙම ඛේදජනක සිදුවීම පිළිබඳ මෙහිදී අගරදගුරු හිමිපාණන් වෙත සිය බලවත් කණගාටුව හා සංවේගය පළ කළ ජනාධිපතිතුමා මෙම තත්ත්වය හමුවේ ගෙන තිබෙන ඉදිරි පියවර පිළිබඳව ද උන්වහන්සේ සමඟ සාකච්ඡා කළේය. මෙහිදී අදහස් දැක්වූ ජනාධිපතිතුමා වැඩිදුරටත් ප‍්‍රකාශ කළේ ඉදිරියේ දී රට තුළ මෙවන් සිදුවීමකට ඉඩ නොතබා ඒ වෙනුවෙන් ගතහැකි සෑම පියවරක්ම ගැනීමට රජය මේ වන විට කටයුතු කර තිබෙන බවයි. අගරදගුරු හිමිපාණන් ඇතුළු සියලු පූජකවරුන් සහ දේවස්ථානවලට ආරක්ෂාව ඉල්ලා සිටින ඕනෑම අවස්ථාවක එම ආරක්ෂක වැඩපිළිවෙළ කි‍්‍රයාත්මක කිරීමට ද තමා ආරක්ෂක අංශ වෙත උපදෙස් දී තිබෙන බව ජනාධිපතිතුමා වැඩිදුරටත් සඳහන් කළේය. ජනාධිපති මාධ්‍ය අංශය"
    },
    {
        "content": "රාත්‍රි 9.00 සිට අළුයම 4.00 දක්වා පොලිස් ඇදිරි නීතිය"
    },
    {
        "content": "අන්තවදී කණ්ඩායම්වලට එරෙහිව දැඩි ක්‍රියාමාර්ග ගැනීම සඳහා පොලීසිය  සහ ආරක්ෂක අංශ විධිමත් කර තිබෙන බවත් ආරක්ෂක අංශ සහ පොලීසිය විසින් සිදු කරන පරීක්ෂණ සඳහා  සහයෝගය දී මාතෘ භූමියේ සාමය සඳහා දායක වන ලෙස රටවාසි සියලු දෙනාගෙන් ම ඉල්ලා සිටින බව  ජනමාධ්‍ය කැබිනට් නොවන අමාත්‍ය හා ආරක්ෂක රාජ්‍ය අමාත්‍ය රුවන් විජේවර්ධන මහතා පවසයි. එහිදී තවදුරටත් අඳහස් දැක්වූ අමාත්‍යවරයා"
    },
    {
        "content": "ශ‍්‍රී ලංකාවේ ත‍්‍රස්තවාදය මැඬලීමට තම පූර්ණ සහය ලබාදෙන බවට විදෙස් තානාපතිවරු ජනපති හමුවේ සහතික වෙති. ශ‍්‍රී ලංකාවේ මතුව ඇති ත‍්‍රස්තවාදය මැඬලීමට තම පූර්ණ සහය ජනාධිපති ගරු මෛතී‍්‍රපාල සිරිසේන මැතිතුමා වෙත පළ කරන බව විදෙස් තානාපතිවරු පවසති. ජනාධිපති ගරු මෛතී‍්‍රපාල සිරිසේන මැතිතුමා සහ ශ‍්‍රී ලංකාවේ සිටින විදේශ තානාපතිවරු, මහකොමසාරිස්වරු, එක්සත් ජාතින්ගේ සංවිධානයේ නියෝජිතයන් සහ අනෙකුත් ජාත්‍යන්තර ආයතන ප‍්‍රධානින් අතර හමුවක් අද (23) පෙරවරුවේ ජනාධිපති කාර්යාලයේ දී පැවැත්වුණු අතර එහි දී ඔවුහු මේ බව අවධාරණය කළහ. මෙහිදී ශ‍්‍රී ලංකාවේ වත්මන් තත්ත්වය පැහැදිලි කළ ජනාධිපතිතුමා මතුවු හදිසි තත්ත්වය මැඩපැවැත්වීමට ගත් පියවර පිළිබඳව ද පැහැදිලි කළේය. ප‍්‍රහාර එල්ල වූ වහාම එම ස්ථාන වටලා අදාළ පිරිස් අත්අඩංගුවට ගැනීමට ආරක්ෂක අංශ සමත් වූ අතර විමර්ශන කටයුතු ද විධිමත්ව ඉදිරියට කි‍්‍රයාත්මක බව ජනාධිපතිතුමා සඳහන් කළේය. එම විමර්ශන කටයුතුවල දී ශ‍්‍රී ලංකාවේ පසුගිය වසර 30 ක යුද්ධයේ අත්දැකීම් මෙන්ම පසුගියදා මහනුවර සිදුවීම පිළිබඳව ලැබු අත්දැකීම් ද ඉවහල් කරගන්නා බව සඳහන් කළ ජනාධිපතිතුමා ඉදිරි විමර්ශන කටයුතු සඳහා තාක්ෂණික සහයෝගය ලබාදීමට ත‍්‍රස්තවාදය මැඬලීම පිළිබඳ උසස් තාක්ෂණික දැනුම සහිත බලවත් රටවල් 08 ක් මේ වන විට ශී‍්‍ර ලංකාවට කැමැත්ත පළ කර තිබෙන බව කියා සිටියේය. මෙහිදී අදහස් දැක් වූ ජනාධිපතිතුමා වැඩිදුරටත් සඳහන් කළේ මෙම ත‍්‍රස්ත ප‍්‍රහාරය රජය කිසිසේත් අපේක්ෂා නොකරන ලද්දක් බවයි. මෙවන් ප‍්‍රහාරයක් පිළිබඳ වාර්තා බුද්ධි අංශයට ලැබී තිබුණ ද, ප‍්‍රමාණවත් සාක්ෂි නොමැතිව අදාළ පුද්ගලයන් අත්අඩංගුවට ගැනීමට ආරක්ෂක අංශවලට බලතල නොතිබූ අතර, කෙසේ වෙතත් ඉදිරියේ දී ඇතිවිය හැකි මෙවන් තත්ත්වයන්ට මුහුණදීමට ආරක්ෂක අංශ ශක්තිමත් කර තිබෙන බවත්, එමෙන්ම ඇතිවිය හැකි ප‍්‍රවනතාවයන් සමඟ ඉදිරියේ දී ආරක්ෂක අංශවල ප‍්‍රතිසංශෝධනයක් සිදු කිරීමට අපේක්ෂා කරන බවත් ජනාධිපතිතුමා ස`දහන් කළේය. ජනාධිපතිතුමා වැඩිදුරටත් කියා සිටියේ ඊයේ නිකුත් කළ විශේෂ ගැසට් නිවේදනය අනුව ත‍්‍රස්ත මර්දනය සඳහා ඝෘජුවම ආරක්ෂක හමුදාවන් වෙත බලතල හිමිවන බවයි. ඒ අනුවත්, ජාත්‍යන්තරයේ සියලුදෙනාගේ සහය ලබාගනිමින් සහ ත‍්‍රස්ත මර්දනය පිළිබඳ දේශීය අත්දැකීම් සහ දැනුම උපයෝගි කර ගනිමින් ශ‍්‍රී ලංකාවේ මතුව ඇති ත‍්‍රස්තවාදය මුලිනුපුටා දැමීමට කඩිනමින් හැකිවනු ඇති බව තමා විශ්වාස කරන බව ද ජනාධිපතිතුමා අවධාරණය කළේය. එමෙන්ම ජනාධිපතිතුමා සඳහන් කළේ හදිසි නීතිය සිවිල් වැසියාට එරෙහිව භාවිතා නොකරන බවට සහතික කිරීමේ වගකීම තමා භාරගන්නා බවයි. සමාජ මාධ්‍ය තහනම පිළිබඳව ද අදහස් දැක්වූ ජනාධිපතිතුමා එම තහනම නුදුරේදී ම ඉවත් කිරීමට කටයුතු යොදන බව සඳහන් කරන ලදී. ශ‍්‍රී ලංකාවට මුහුණදීමට සිදුවූ මෙම කනගාටුදායක සිදුවීම පිළිබඳව ශෝකය පළ කළ සියලු රාජ්‍ය නායකයන්ට සහ විදෙස් නියෝජිතයන්ට තම ස්තුතිය පළ කළ ජනාධිපතිතුමා මෙම අසිරු අවස්ථාවේ ශ‍්‍රී ලංකා රජය සහ ජනතාව සමග අත්වැල් බැඳගෙන සිටි සියලුදෙනා වෙත ජාතියේ කෘතඥතාව පළ කළේය. ජනාධිපති ලේකම් උදය ආර්. සෙනෙවිරත්න, විදේශ ලේකම් රවීනාත් ආරියසිංහ යන මහත්වරුන් ඇතුළු නිලධාරින් ද මෙම අවස්ථාවට එක්ව සිටියහ."
    },
    {
        "content": "පාර්ලිමේන්තුවේ රැස්වීම මීට සුළු මොහොතකට පෙර ආරම්භ විය. පාර්ලිමේන්තුව ආරම්භයේ දී කතානායකවරයා විසින් නිවේදයක් ප්‍රකාශ කළ අතර එහිදී පසුගිය දා මනුෂ්‍යත්වයට එරෙහිව එල්ල වූ මිලේච්ඡ ප්‍රහාරයක් ලෙස හෙළා දකින ලදී. මෙවන් තත්ත්වයක් යළි ඇති නොවීමට ශ්‍රී ලංකා ජාතියක් ලෙස එක්ව නැගී සිටිය යුතු බවද පැවසීය. ඉන් අනතුරුව ජාතික ශෝක දිනය ප්‍රකාශ කිරීම අනුව අපාර්ලිමේන්තුවේ දී විනාධි කීපයක නිහඬතාවයක් පළ කරන ලදී."
    },
    {
        "content": "මේ රටේ ජනතාව මෙන් ම හෙට උපදින දරුවන් සඳහා මේ මිලේච්ඡ ත්‍රස්තවාදය මුලිනුපුටා දැමීමට ගෙන ඇති  තීරණයට ඔබ සියලු දෙනාගේ සහයෝගය ලබා දෙන ලෙස මා ගෞරවයෙන් ඉල්ලා සිටිනවා.විශේෂයෙන් ඉදිරි පැය  24 තුළ ආරක්ෂක අංශවල ප්‍රධනීන්ගේ වෙනසක් කිරීමටත් මා බලාපොරොත්තු වෙනවා.මුස්ලිම් සෑම  පුරවැසියෙකුම ත්‍රස්තවාදියෙකු නොවන බව ඔබ සිහියේ තබා ගත යුතු වෙබවා යැයි ජනාධිපති මෛත්‍රිපාල  සිරිසේන මහතා ජාතික අමතමින් විශේෂ ප්‍රකාශයක් කරමින් පවසයි."
    },
    {
        "content": "ජනපති සර්ව පාක්ෂික සමුළුවක් කැඳවයි  රට තුළ මතුව ඇති තත්ත්වය සහ ඉදිරි ක්‍රියාමාර්ග සාකච්ඡා කිරීමට සර්ව පාක්ෂික සමුළුවක් ජනාධිපති මෛත්‍රිපාල සිරිසේන මැතිතුමා විසින් හෙට (25) කැඳවා තිබේ. හෙට පෙ.ව. 10.00ට මෙම සමුළුව ජනාධිපති කාර්යාලයේ දී පැවැත්වීමට නියමිතය. මේ අතර සර්ව ආගමික සමුළුව ද ජනපති මෛත්‍රිපාල සිරිසේන මැතිතුමාගේ ප්‍රධානත්වයෙන් හෙට සවස 4.00ට පැවැත්වීමට නියමිතය."
    },
    {
        "content": "ශ්‍රී ලංකාවේ ස්ථාන කිහිපයක පසුගිය 21 වැනිදා සිදුවූ බෝම්බ පිපිරවීම් හෙළා දකිමින් විදෙස් නායකයින් රැසක් අග්‍රාමාත්‍ය රනිල් වික්‍රමසිංහ මහතා වෙත සිය කණගාටුව පළ කරමින් ත්‍රස්තවාදය තුරන් කිරීම සඳහා අවශ්‍ය ඕනෑම සහයෝගයක් ලබාදෙන බව ප්‍රකාශ කර ඇති බව අග්‍රාමාත්‍ය කාර්යාලය නිවේදනයක් නිකුත් කරමින් කියයි ශ්‍රී ලංකාවේ ස්ථාන කිහිපයක පසුගිය 21 වැනිදා සිදුවූ බෝම්බ පිපිරවීම් හෙළා දකිමින් විදෙස් නායකයින් රැසක් අග්‍රාමාත්‍ය රනිල් වික්‍රමසිංහ මහතා වෙත සිය කණගාටුව පළ කරමින් ත්‍රස්තවාදය තුරන් කිරීම සඳහා අවශ්‍ය ඕනෑම සහයෝගයක් ලබාදෙන බව ප්‍රකාශ කර ඇත. පසුගිය 22 වැනිදා දුරකථනය ඔස්සේ අග්‍රාමාත්‍ය රනිල් වික්‍රමසිංහ මහතා අමතමින් ඇමරිකා එක්සත් ජනපද රාජ්‍ය ලේකම් මයික් පොම්පිඕ (Hon. Mike Pompeo) සහ සිංගප්පූරු අග්‍රාමාත්‍ය ලී හසෙයින් ලූන්ග් (Hon. Lee Hsien Loong) යන මහත්වරුන් එම ප්‍රහාර පිළිබඳව සිය ශෝකය පළ කර තිබේ. එමෙන්ම මාලදිවයින් ජනාධිපති ඉබ්‍රහිම් මොහොමඩ් සෝලි (Hon. Ibrahim Mohamed Solih) මහතා, ඔහුගේ විශේෂ නියෝජිතයෙකු ලෙස එරට විදේශ අමාත්‍ය අහමඩ් කලීල් (Hon. Ahmad Kaleel) මහතා මෙරටට එවන ලදී. ඉන්දීය අග්‍රාමාත්‍ය නරේන්ද්‍ර මෝදි, නේපාල අග්‍රාමාත්‍ය කද්ගා ප්‍රසාත් ඕලි, පකිස්තාන අග්‍රාමාත්‍යවරයා වෙනුවෙන් එරට විදේශ අමාත්‍ය ෂා මෙහෙමුද් කුරේෂි (Hon. Shah Mehmood Qureshi) සහ ඉන්දීය හිටපු ජනාධිපති ප්‍රනාබ් මුකර්ජී (Hon. Pranabh Mukherjee) යන මහත්වරු ද පසුගිය 21 වනදා දුරකථනය ඔස්සේ අග්‍රාමාත්‍ය රනිල් වික්‍රමසිංහ මහතා අමතමින් ශෝකය පළ කර තිබේ. ඕස්ට්‍රේලියානු අග්‍රාමාත්‍ය ස්කොට් මොරිසන් (Hon. Scott Morrison), චීන අග්‍රාමාත්‍ය ලී කචියැන් (Hon. Li Keqiang), ජපාන අග්‍රාමාත්‍ය ෂින්සෝ අබේ (Hon. Shinzo Abe), ස්වීඩන් අග්‍රාමාත්‍ය ස්ටෙෆාන් ලොෆ්වැන් (Hon. Stefan Lofven) සහ රුසියානු අග්‍රාමාත්‍ය දිමිත්‍රි මෙද්වෙදෙව් (Hon. Dmitry Medvedev) යන මහත්වරු ද අග්‍රාමාත්‍ය රනිල් වික්‍රමසිංහ මහතා වෙත දන්වා ඇත්තේ ශ්‍රී ලංකාව සඳහා පූර්ණ සහය ලබා දීමට තමන් සූදානම් බවයි.   පාස්කු ඉරිදා දිනයේ ශ්‍රී ලංකාවේ සිදු වූ බිහිසුණු සහ සාහසික ප්‍රහාර මාලාව පිළිබද සිය සංවේගය පළ කරන බව සිංගප්පූරු අග්‍රාමාත්‍ය ලී හසීන් ලූන්ග් (Hon. Lee Hsien Loong) මහතා, අග්‍රාමාත්‍ය රනිල් වික්‍රමසිංහ මහතා වෙත ශෝක පණිවුඩයක් නිකුත් කරමින් පවසා සිටී. අහිංසක ජනතාව ඉලක්ක කරගනිමින් සිදු කරන මෙවැනි ප්‍රහාර සිංගප්පූරුව පැහැදිළිවම හෙළා දකින බවද හෙතෙම සදහන් කරයි. සාමය හා ස්ථාවරත්වය වෙනුවෙන් ශ්‍රි ලංකාව සමග එකට එක්ව සිටින බව පවසන සිංගප්පූරු අග්‍රාමාත්‍යවරයා එක්සත්ව, ශක්තිමත්ව නැගී සිටීමට ශ්‍රි ලංකා නායතක්වයට හැකි බව තමාට විශ්වාස යැයි වැඩිදුරටත් පැවසීය. මනුෂ්‍යත්වයට එරෙහි කුරිරැ ප්‍රහාර දැඩි ලෙස හෙළා දකිමින් නේපාල අග්‍රාමාත්‍ය කේ.පී. ෂර්මා ඕලි (Hon. K.P. Sharma Oli) මහතා අග්‍රාමාත්‍ය රනිල් වික්‍රමසිංහ මහතා වෙත ශෝකය පළ කර තිබේ. මෙම ක්‍රියාව පසුපස සිටින වැරදිකරුවන්ට ඉක්මනින් නිසි දඩුවම් ලබා දිය යුතු බව තරයේ විශ්වාස කරන බව පවසන හෙතෙම ශ්‍රි ලංකා රජයට හා විපතට පත් ජනතාවට සිය කණගාටුව පළ කරන බවත් මෙම අවස්ථාවේ මිත්‍රශීලී ශ්‍රි ලාංකික ජනතාව සමග එකට එක්ව සිටින බවත් වැඩිදුරටත් සදහන් කරයි. ශ්‍රී ලංකාවේ සිදුවූ ත්‍රස්ත ප්‍රහාරය දැඩි ලෙස හෙළා දකින අතර ශ්‍රී ලාංකීය ජනතාව සහ රජය වෙත සිය ශෝකය පළ කරන බව ඉන්දීය ජනාධිපති රාම් නාද් කෝවින් මහතා නිකුත් කළ පණිවුඩයේ දැක්වේ. අහිංසක සිවිල් වැසියන් ඉලක්ක කර ගෙන සිදු කරන මෙවැනි ප්‍රහාරවලට සිවිල් සමාජයේ කිසිඳු ඉඩක් නොමැති බවත්, ශ්‍රී ලංකාව සමඟ පූර්ණ සහයෝගීතාවයෙන් කටයුතු කරන බවත් ඒ මහතා අග්‍රාමාත්‍ය රනිල් වික්‍රමසිංහ මහතා වෙත අවධාරණය කර ඇත. ශ්‍රී ලංකාවේ සිදුවූ කුරිරු ප්‍රහාරය පිළිබඳව අඛණ්ඩව අවධානය යොමු කරමින් සිටින බවත්, ශ්‍රී ලංකාවට අවශ්‍ය සියලූ සහාය ලබාදීමට ඉන්දියාව කටයුතු කරන බවත් ඉන්දීය විදේශ කටයුතු ඇමැතිනී සුෂ්මා ස්වරාජ් මහත්මිය අග්‍රාමාත්‍ය රනිල්වි ක්‍රමසිංහ මහතා වෙත යොමු කළ පණිවුඩය මගින් දැනුම් දී ඇත.   ශ්‍රී ලංකාවේ සිදුවූ දරුණු ප්‍රහාර මාලාව තරයේ හෙළා දකින බවත්, ඉන්දියාව සියලූම ආකාරයේ ත්‍රස්ත ක්‍රියාවන්ට සෑම විටම විරුද්ධ අතර ත්‍රස්තවාදය ප්‍රතික්ෂේප කරන බවත් ඉන්දීය විදේශ කටයුතු අමාත්‍යාංශය, අග්‍රාමාත්‍ය රනිල් වික්‍රමසිංහ මහතා වෙත යොමු කළ නිවේදනයෙන් පවසා ඇත. ත්‍රස්තවාදයට එරෙහිව ජාත්‍යන්තර ප්‍රජාව කඩිනම් පියවර ගැනීමට ක්‍රියා කළ යුතු බව පෙන්වා දී ඇති ඉන්දීය විදේශ කටයුතු අමාත්‍යාංශය, ඉන්දීය රජය හා ජනතාව සෑම විටම ශ්‍රී ලංකාවේ රජය හා ජනතාව සමග එකට එක්ව සිටින බව ද සඳහන් කර ඇත. ශ්‍රී ලංකාව තුළ සිදු වූ ප්‍රහාර මාලාව ලාංකීය ජීවිත හා දේපළවලට එල්ල වූ ප්‍රහාරයක් නොව, සමස්ථ මානව සංහතියටම එල්ල වූ ප්‍රහාරයක් බව ඉන්දීය හිටපු ජනාධිපති ප්‍රනාබ් මුකර්ජි මහතා, අග්‍රාමාත්‍ය රනිල් වික්‍රමසිංහ මහතා වෙත ශෝක පණිවුඩයක් නිකුත් කරමින් පවසා සිටියි. ශ්‍රී ලාංකිකයන් සමග දීර්ඝ කාලීනව පවතින සබඳතාවය හා අත්දැකීම් අනුව, ශ්‍රී ලාංකිකයන්ට මෙම සිද්ධියට සාර්ථකව මුහුණදිය හැකි බව විශ්වාස කරන බව පවසන ප්‍රනාබ් මුකර්ජි මහතා සමස්ථ ඉන්දියානුවන් සැබෑ ලෙසම ශ්‍රී ලාංකිකයන් සමග එක්ව සිටින බව ද අවධාරණය කර ඇත. මෙම බිහිසුණු ප්‍රහාර පිළිබඳ දැනගැනීමෙන් තමා මහත් කණගාටුවට හා භීතියට පත්වූ බවත්, ප්‍රහාරයට ලක්වූවන්ගේ පවුල් වෙත සිය කණගාටුව ප්‍රකාශ කරන බවත් අග්‍රාමාත්‍ය රනිල් වික්‍රමසිංහ මහතා වෙත පණිවුඩයක් නිකුත් කරමින් පවසන ඉන්දීය ජාතික කොංග්‍රසයේ සභාපති රාහුල් ගාන්ධි මහතා ත්‍රස්ත ප්‍රහාරයෙන් තුවාල ලැබූවන් හට ඉක්මන් සුවය ද ප්‍රාර්ථනා කරයි. අසල්වැසි ශ්‍රී ලාංකිකයන් සමඟ ඉන්දියාව එකට එක්ව සිටින බවත්, ප්‍රහාරවලට ලක්වූ පවුල් වෙත කනගාටුව පළ කරන බවත් ඉන්දීය භාරතීය ජනතා පක්ෂයේ සභාපති අමිත් ෂාන් (Mr. Amit Shah) මහතා ද අග්‍රාමාත්‍ය රනිල් වික්‍රමසිංහ මහතාට පණිවුඩයක් නිකුත් කරමින් පවසා ඇත. මෙම බිහිසුණු ප්‍රහාර පිළිබඳව දැඩි ලෙස කණගාටුව පළ කරන අතර ත්‍රස්තවාදය තරයේ හෙළා දකින බවත් ඒ මහතා සිය පණිවුඩය මගින් සඳහන් කර ඇත.   ශ්‍රි ලංකාවේ එල්ල වූ ප්‍රහාර පිළිබඳව තමා කණගාටුවට හා කම්පනයට පත් වූ බව ඉන්දීයාවේ බටහිර බෙංගාලයේ ප්‍රධාන අමාත්‍ය සහ ට්‍රිනමූල් කොන්ග්‍රස් පක්ෂයේ (Trinamool congress Party) නායක මමතා බනාර්ජි මහතා (Mr. Mamata Banerjee) අග්‍රාමාත්‍ය රනිල් වික්‍රමසිංහ මහතා වෙත පවසා සිටී. සියලූම ආකාරයේ ප්‍රචණ්ඩ ක්‍රියා පිළිගත නොහැකි බව පවසන හෙතෙම මෙම සිද්ධියට මුහුණ දුන් සියලූ දෙනාගේ පවුල් වෙත සිය ශෝකය පළ කර සිටී. ශ්‍රි ලංකාවේ දේවස්ථාන හා හෝටල්වලට එල්ල වූ බෝමිබ ප්‍රහාර පිළිබද ප්‍රවෘත්තියෙන් තමා දැඩි ලෙස කම්පනයට හා ශෝකයට පත් වූ බව ඉන්දීය ජාතික කොංග්‍රසයේ අමාත්‍ය සෂී තාරූර් මහතා (Mr. Sashi Tharoor) සිය ශෝක පණිවුඩය මගින් අග්‍රාමාත්‍ය රනිල් වික්‍රමසිංහ මහතා වෙත දන්වා ඇත. බිහිසුණු ත්‍රස්තවාදයට සීමා මායිම් නැති බව පෙන්වා දෙන ඒ මහතා ප්‍රහාරයට ලක් වූවන්ගේ පවුල් වෙත සිය ශෝකය පළ කරන බව ද කියා සිටී. ශ්‍රී ලංකාවට එල්ල වූ බරපතළ බෝම්බ ප්‍රහාරවලින් විපතට පත් ජනතාව වෙනුවෙන් කණගාටුව පළ කරන ඉන්දියාවේ චෙන්නායිහි එම්.එස්. ස්වාමීනාදන් පර්යේෂණ පදනමේ සභාපති මහාචාර්ය එම්.එස්. ස්වාමිනාදන් (M.S. Swaminathan Research Foundation) මහතා එම ප්‍රහාරයෙන් විපතටපත් පවුල්වල සාමාජිකයන්ගේ ඉදිරි අධ්‍යයන කටයුතු සඳහා උපකාර කිරීමට කැමැත්තෙන් පසුවන බව ද අග්‍රාමාත්‍ය රනිල් වික්‍රමසිංහ මහතා වෙත යොමු කළ පණිවුඩයෙන් සඳහන් කර සිටී. අහිංසක මිනිස් ජීවිත ඉලක්ක කරගනිමින් සිදුකළ කුරිරු ප්‍රහාර තරයේ හෙළා දකින බව ශ්‍රී ලංකාවේ පිහිටි පලස්තීන තානාපති කාර්යාලය ශෝක පණිවුඩයක් නිකුත් කරමින් අග්‍රාමාත්‍ය රනිල් වික්‍රමසිංහ මහතා වෙත දන්වා ඇත. විපතට පත් පවුල් වෙත ශෝකය පළ කරන බවත් තම මිත්‍රශීලී රාජ්‍යයක් වන ශ්‍රී ලංකාව සමග එක්ව සිටින බවත් සිය පණිවුඩයේ සඳහන් කර තිබේ. ශ්‍රී ලංකාවට එල්ල වූ ත්‍රස්ත ප්‍රහාරය දැඩි ලෙස හෙලා දකිමින් ජාත්‍යන්තර අභ්‍යවකාශ කමිටුව (International Aerospace Committee) අග්‍රාමාත්‍ය රනිල් වික්‍රමසිංහ මහතා වෙත ශෝක පණිවුඩයක් නිකුත් කර තිබේ. ත්‍රස්තවාදය කිසිවෙකුට   පිළිගත නොහැකි බවත්, වරදකරුවන් නීතිය හමුවට ගෙන එනු ඇතැයි විශ්වාස කරන බවත් එම පණිවුඩයේ සඳහන් වේ. මෙවැනි අසිරු අවස්ථාවක ශ්‍රී ලංකාව සමග එක්ව සිටින බවත් සමස්ත ලෝකය ත්‍රස්ත්‍රවාදයට එරෙහිව ගන්නා ඕනෑම ක්‍රියාමාර්ගයක් සමගම එකට එක්ව කටයුතු කරන බව ද ජාත්‍යන්තර අභ්‍යවකාශ කමිටුව සිය පණිවුඩයෙන් අවධාරණය කර තිබේ."
    },
    {
        "content": "ජනාධිපති  මෛත්‍රීපාල සිරිසේන මැතිතුමාගේ ප්‍රධානත්වයෙන්, සියලු පක්ෂ නායකයන්ගේ සහ නියෝජිතයන්ගේ සහභාගිත්වයෙන් සර්ව පාක්ෂික සමුථව අද (25) පෙරවරුවේ ජනාධිපති කාර්යාලයේ දී පැවැත්විණි. රටේ පවතින වත්මන් තත්ත්වය සහ ඒ හමුවේ ගතයුතු ක්‍රියාමාර්ග පිළිබඳ මෙහිදී දීර්ඝ වශයෙන් සාකච්ඡාවට ලක් වූ අතර, රටේ ජාතික ආරක්ෂාව තහවුරු කිරීමට පක්ෂ පාට භේදයකින් තොරව සියලුදෙනා එක්වීමේ වැදගත්කම අවධාරණය කෙරිණි. රටක් වශයෙන් මේ මොහොතේ දී මෙම ත්‍රස්තවාදී උවදුර මුලිනුපුටා දැමීමට සහ අදාළ පුද්ගලයන් අත්අඩංගුවට ගැනීමට ජනාධිපතිතුමා ඇතුථ රජය ගෙනයන වැඩපිළිවෙළට භේදයකින් තොරව සිය උපරිම සහය ලබාදෙන බවට මෙහි දී සියලු පක්ෂ නායකයෝ සහතික වූහ. අග්‍රාමාත්‍ය රනිල් වික්‍රමසිංහ, විපක්ෂනායක මහින්ද රාජපක්ෂ යන මහත්වරුන් සහ ශ්‍රී ලංකා නිදහස් පක්ෂය, එක්සත් ජනතා නිදහස් සන්ධානය සහ එක්සත් ජාතික පක්ෂය නියෝජනය කරමින් මැති ඇමතිවරුන් රැසක් ද, පොදුජන පෙරමුණ නියෝජනය කරමින් බැසිල් රාජපක්ෂ, දෙමළ ජාතික සන්ධානයේ නායක ආර්. සම්බන්ධන්, ජනතා විමුක්ති පෙරමුණ නියෝජනය කරමින් එහි ප්‍රචාරක ලේකම් පාර්ලිමේන්තු මන්ත්‍රී විජිත හේරත්, ජාතික හෙළ උරුමය නියෝජනය කරමින් අමාත්‍ය පාඨලී චම්පික රණවක, මහජන එක්සත් පෙරමුණේ නායක දිනේෂ් ගුණවර්ධන, ජාතික නිදහස් පෙරමුණේ නායක පාර්ලිමේන්තු මන්ත්‍රී විමල් වීරවංශ, පිවිතුරු හෙළ උරුමයේ නායක පාර්ලිමේන්තු මන්ත්‍රි උදය ගම්මන්පිල, ප්‍රජාතන්ත්‍රවාදී ජනතා පෙරමුණේ නායක අමාත්‍ය මනෝ ගනේෂන්, ශ්‍රී ලංකා මුස්ලිම් කොංග්‍රසයේ නායක අමාත්‍ය රවුෆ් හකීම්, සමස්ත ලංකා මුස්ලිම් කොංග්‍රසයේ නායක රිෂාඞ් බදියුදීන්, කම්කරු ජාතික සංගමයේ නායක අමාත්‍ය පලනි දිගම්බරම්, කදුරට ජනතා පෙරමුණේ නායක අමාත්‍ය වී.එස්, රාධක්‍රිෂ්ණන්, ඊපීඩීපී පක්ෂයේ නායක පාර්ලිමේන්තු මන්ත්‍රී ඩග්ලස් දේවානන්ද, ශ්‍රී ලංකා කොමියුනිස්ට් පක්ෂයේ නායක ඩිව් ගුණසේකර, ලංකා සමසමාජ පක්ෂ නායක මහාචාර්ය තිස්ස විතාරණ, ජාතික සමගි පෙරමුණේ නායක අසාත් සාලි යන මහත්වරුන් ඇතු`ථ පක්ෂ නායකයන් සහ නියෝජිතයෝ රැසක් මීට එක්ව සිටියහ."
    },
    {
        "content": "අගවිනිසුරු සහ විගණකාධිපති ධූර නාමයන් සඳහා ආණ්ඩුක්‍රම ව්‍යවස්ථාදායක සභාවේ අනුමැතිය"
    },
    {
        "content": "ත්‍රස්තවාදය තුරන් කර රට තුළ සාමකාමී පරිසරයක් ගොඩනැඟීමේ වගකීම තමා භාර ගන්නා බව ජනපති පවසයි."
    },
    {
        "content": "පාස්කු ඉරිදාවේ අප මුහුණ පෑ ත්‍රස්ත ප්‍රහාරයේ කම්පනය හා කම්පාව තවමත් පහව ගිහින් නෑ. මේ අමානුෂික ප්‍රහාරය සැලසුම් කළ පුද්ගලයන්ගේ අරමුණ වුණේ අපේ රට ලේ විලක් බවට පත් කරලීමයි. නමුත් අපේම ජන කොටස් අතර ගැටුම් ඇතිවීමට ඉඩ නොදී නීතිය හා සාමය ආරක්‍ෂා කර ගැනීමට අප සියළු දෙනාම සමත් වුණා. අපේ කාදිනල් තුමා, ප්‍රමුඛ කිතුනු නායකයින්, මහානායක ස්වාමීන්වහන්සේලා ඇතුළු මහා සංඝ රත්නය, ඉස්ලාම් හා හින්දු ආගමික ප්‍රධානීන්, සිවිල් සංවිධාන, ග්‍රාමීය නායකයින් සියල්ල මුළු ලංකාව පුරාම සාමය හා සංහිඳියාව ආරක්‍ෂා කිරීමට කැපවුණා. මුස්ලිම් ජනතාව සාමය වෙනුවෙන් කටයුතු කළා. පොලීසිය ඇතුළු ආරක්‍ෂක අංශ වෙත ජනතාව පූර්ණ සහය ලබා දුන්නා. මුලින්ම ඒ සියලූ දෙනා වෙත මගේ ගෞරවනීය ස්තුතිය පළ කරන්නට කැමතියි. අපේ සහෝදර සහෝදරියන්, දූ දරුවන් ගණනාවක් මේ ප්‍රහාරයෙන් අපට අහිමි වුණා. විදේශිකයන් ගණනාවකගේ ජීවිතත් අහිමි වුණා. මේ සමහර විදේශිකයන් අපේ රටට ආදරයෙන් උදව් උපකාර ලබා දීමට පැමිණි අය. තවත් සමහරු අපේ රටේ සුන්දරත්වය දැක බලා ගැනීමට පැමිණි අය. දැනට සිදුවී ඇති ජීවිත හානි පිළිබඳව සංඛ්‍යා ලේඛන තහවුරු කෙරෙමින් පවතිනවා. ජීවිත අහිමි වූ සියළු දෙනා වෙනුවෙන් ජාතියම දුක් වෙනවා. කම්පා වෙනවා. මේ වන විට 149 දෙනෙක් පමණ රෝහල්වල ප්‍රතිකාර ලබනවා. ඔවුන් සියල්ලන්ට අප ඉක්මන් සුවය ප්‍රාර්ථනා කරනවා. අවමගුල් කටයුතු හා ජීවිත හානි සඳහා මුලින්ම රුපියල් ලක්‍ෂයක මුදලකුත්, අනතුරුව වන්දියක් වශයෙන් තවත් ලක්‍ෂ නවයක මුදලකුත් ලබා දීමට රජය තීරණය කළා. අපිට අහිමි වුණු ජීවිතවල වටිනාකම මුදල් වලින් මනින්නට බෑ. නමුත් මේ අවස්ථාවේ කිසියම් සහයක් හා සහනයක් ලෙස මේ මුදල අප ලබා දෙනවා. හානියට පත් දේවස්ථාන තුන යළි ප්‍රතිසංස්කරණය කිරීමට ද රජය පියවර ගන්නවා. ඒ වගේම යළිත් සාමාන්‍ය පරිදි දේවස්ථානවල දේව මෙහෙය පැවැත්වීම සම්බන්ධයෙන් අපේ අතිඋතුම් මැල්කම් රංජිත් කාදිනල් හිමිපාණන් සමග මමත්, ආරක්‍ෂක රාජ්‍ය අමාත්‍යතුමාත්, ආරක්‍ෂක අංශ ප්‍රධානීනුත් සාකච්ඡා කළා. අවශ්‍ය පූර්ණ ආරක්‍ෂාව ලබා දෙමින් සියළු ආගමික කටයුතු යථා පරිදි පැවැත්වීමේ පසුබිම අප සකස් කරමින් සිටිනවා. ප්‍රහාරය සිදුවී කෙටි කාලයක් තුළ සැකකරුවන් ගණනාවක් අත්අඩංගුවට ගැනීමට අපේ ආරක්‍ෂක අංශ සමත් වුණා. පරීක්‍ෂණවල ප්‍රගතිය ගැන අපට දැනට සෑහීමකට පත් වෙන්නට පුළුවන්. දැනට ප්‍රසිද්ධියේ හෙළි කරන්නට පුළුවන් කරුණු අනුව මේ ප්‍රහාරය සෑහෙන කාලයක් තිස්සේ සැලසුම් කළ එකක්. ඉතා සීරුවට සැලසුම් කළ එකක්. මනාව සැලසුම් කළ එකක්. මෙවැනි කාර්යයක් කිරීම සඳහා අනිවාර්යයෙන්ම විදේශ සහයෝගයක් හා දැනුමක් අවශ්‍ය වෙනවා. මේ ප්‍රහාරයට සම්බන්ධ කීප දෙනෙක් විදේශ රටවලට ගොස් ඇති බවට තොරතුරු අපට ලැබී තියෙනවා. මෙවැනි පසුබිමක් මත අප විදේශීය සහයෝගය හා විශේෂඥ උපදෙස් ලබා ගත යුතු වෙනවා. මේ කණ්ඩායම සිය ප්‍රහාර ආරම්භ කළේ මාවනැල්ලේ බුදු පිළිම හානි කිරීමෙන්. දෙවනුව ඔවුන් ඔත්තු සැපයූවා යැයි චෝදනා කරමින් අපේ ඇමතිවරයෙකුගේ ලේකම්වරයෙකුට වෙඩි තිව්වා. ඒ ලේකම්වරයා මුස්ලිම් ජාතිකයෙක්. දැන් ඔවුන් කිතුනුවන් සිය ඉලක්කය කර ගෙන තියෙනවා. මේ ත්‍රස්ත ක්‍රියාවට සම්බන්ධ ඉතා සුළු කණ්ඩායමක්. ඔවුන්ගෙන් වැඩි දෙනෙක් හා පුපුරණ ද්‍රව්‍ය වැඩි ප්‍රමාණයක් මේ වන විට අත්අඩංගුවට ගෙන තියෙනවා. තවත් සුළු ප්‍රමාණයක් නීතියේ රැහැනට හසු කර ගත යුතුව තියෙනවා. ඒ නිසා අනතුර තාමත් සම්පූර්ණයෙන්ම පහව ගිහින් නෑ. ඒ නිසා ඉතාම විමසිලිමත්ව හා ඉවසිලිමත්ව ක්‍රියා කිරීමට අපි සියළු දෙනා වගබලා ගනිමු. ආරක්‍ෂාව තහවුරු කිරීමට පොලීසියට හා ත්‍රිවිධ හමුදාවට සහය වෙමු. දැන් මම තවත් විශේෂ කරුණක් සඳහා ඔබේ අවධානය යොමු කරන්නට කැමතියි. මේ ප්‍රහාරයට සම්බන්ධ වූ දේශීය සංවිධාන හා පුද්ගලයන් පිළිබඳව බුද්ධි අංශ වාර්තා අවස්ථා ගණනාවක දී ලැබී තිබුණා. එසේම පාස්කු ඉරිදා ප්‍රහාරය පිළිබඳව විදේශීය බුද්ධි අංශ වාර්තා කර තිබුණා. ඒ සමහර වැදගත් තොරතුරු මා වෙත ලැබී නොතිබුණු බව ඇත්ත. නමුත් එසේ කියා මම වගකීමෙන් ගැලවීමට ක්‍රියා කරන්නේ නෑ. මම රටේ අගමැති හැටියට මේ සාමූහික වගකීම බාර ගන්නවා. රජයක් හැටියට සිදුවූ මේ දුර්වලතාවය පිළිබදව මම අවංකව ම අපේ ජනතාව වෙත කණගාටුව පළ කරනවා. නමුත් කණගාටුව පළ කිරීම පමණක් සෑහෙන්නේ නෑ. අප මෙවැනි අඩුපාඩු අනාගතයේ සිදු නොවීමට වගබලා ගත යුතුයි. මෙවැනි දුර්වලතා වළක්වාලීමට පියවර ගත යුතුයි. ජන ජීවිතය සුරක්‍ෂිත කිරීමට කැපවිය යුතුයි. මම ඒ වෙනුවෙන් වග වෙනවා. කැපවෙනවා. මේ ත්‍රස්තවාදයට ජාත්‍යන්තරයත් ඈඳී තියෙනවා. මෙය සාමාන්‍ය ත්‍රස්තවාදයක් නෙවෙයි. දෘෂ්ටිවාදී ත්‍රස්තවාදයක්. ලෝකයේ රටවල් ගණනාවක සිටින අන්තවාදී අදහස් දරන අයිඑස්අයිඑස් ත්‍රස්ත සංවිධාන සමග මේ ප්‍රහාරයන් සම්බන්ධ බවට තොරතුරු ලැබී තිබෙනවා.  මේ වන විට ගෝලීය ත්‍රස්තවාදය ඉන්දියාව, බංග්ලාදේශය, පකිස්තානය, මාලදිවයින වැනි අසල්වැසි ආසියානු රටවල විවිධ මට්ටමේ සාහසික ක්‍රියා සිදු කර තියෙනවා. ඒ නිසා මේ ගෝලීය ත්‍රස්තවාදය දුරු කිරීම දේශීය වශයෙන් පමණක් කරන්නට බැහැ. බෝම්බය පුපුරන්නේ ලංකාවේ වුණත්, දුරස්ථ පාලකය වෙනත් රටක තියෙන්න පුළුවන්. සැලසුම් තවත් රටක හදන්න පුළුවන්. පුහුණුව වෙනත් රටක ලබා දෙනවා වෙන්න පුළුවන්. තවත් රටක දී ත්‍රස්තවාදීන්ගේ මොළ සෝදන්න පුළුවන්. ඒ නිසා මේ සියළු පාර්ශවයන් විනාශ කිරීමෙන් තොරව ගෝලීය ත්‍රස්තවාදය අතුගා දැමිය නොහැකියි. ඒ නිසා අසත්‍ය ප්‍රචාරවලට, කටකතා වලට කලබල නොවී ඉවසීමෙන් කටයුතු කිරීම මේ අවස්ථාවේ ඉතාම වැදගත් වෙනවා.   මෙවැනි සිද්ධීන්ට මුහුණ දුන් රටවල් සිය අභ්‍යන්තර නීති පද්ධතියේ වෙනස්කම් සිදු කළා. ගෝලීය ත්‍රස්තවාදයට මුහුණ දිය හැකි අන්දමේ අලූත් නීති හඳුන්වා දුන්නා. නමුත් එවැනි සිද්ධීන්ට මුහුණ නොදුන් රටවල් ඒ ගැන අවධානයක් යොමු කළේ නෑ. ත්‍රස්තවාදයට අනුබල දීම සම්බන්ධයෙන් අපේ රටේ ඇත්තේ ඉතා පටු නිර්වචනයක්. ඒ නිසා මෙවැනි අවස්ථාවලදී දැඩිව ක්‍රියාත්මක වීමට තරම් නීතිය ශක්තිමත් නෑ. අප ඒ නිර්වචනය ගෝලීය ත්‍රස්තවාදයට මුහුණ දීමට හැකි වන පරිද්දෙන් පුළුල් කළ යුතුයි. අනුබල දෙන අය අත්අඩංගුවට ගැනීමට හැකි වන අයුරින් පමණක් නොව ඔවුන්ගේ දේපළ සියල්ල රාජසන්තක කළ හැකි අන්දමේ නීති ගෙන ආ යුතුයි. ඒ වගේම අන්තවාදී ආගමික අධ්‍යාපනය පිළිබඳවත් අපේ දැඩි සැලකිල්ල යොමු කළ යුතුයි. එවැනි අධ්‍යාපන ආයතන පාලනය කිරීමේ දැඩි නීති සම්පාදනය කළ යුතුයි. ගෝලීය ත්‍රස්තවාදයට මුහුණ දීම සඳහා ගතයුතු පියවර කිහිපයක් සම්බන්ධ වගන්ති අප ත්‍රස්තවාදය වැළැක්වීමේ පණත් කෙටුම්පතට ඇතුළත් කර තිබුණා. තවත් වගන්ති ගණනාවක් සංශෝධන අවස්ථාවේ දී ඉදිරිපත් කිරීමට බලාපොරොත්තු වුණා. නමුත් මේ නව නීති තවමත් සම්මත කරගෙන නෑ. ඒ විතරක් මදි. ත්‍රස්තවාදී ක්‍රියාවන්ට ඍජු සම්බන්ධයක් නැති නමුත් එවැනි අදහස් දරන සීමාවක සිටින අය පුනරුත්ථාපනය කරලීමේ වැඩ පිලිවෙලකුත් සකස් කළ යුතුයි. කිසිදු අවි ආයුධයක් භාවිත නොකර වාහන පමණක් පාවිච්චි කර ගනිමින් ත්‍රස්ත ක්‍රියා සිදු කළ අවස්ථාවන් එංගලන්තයෙන් අපට දැනගන්නට ලැබුණා. එවැනි අත්දැකීම් ඇති රටවල සහය අපට අවශ්‍ය වෙන්නේ ඒ නිස යි. මේක අසීරු අභියෝගයක්. නමුත් සාමය අගයන අපේ රටේ ජනතාවගේත්, ලොව සියළු රාජ්‍යයන්ගෙත්, පූර්ණ සහය ලබා ගෙන මේ ත්‍රස්තවාදය සම්පූර්ණයෙන්ම විනාශ කර දැමීමට අප පියවර ගන්නා බවට මම ඔබට සහතික වෙනවා. දැනටමත් බොහෝ රටවල රාජ්‍ය නායකයන් අපට සහයෝගය පළ කර තිබෙනවා. මේ සතිය පුරා අපේ පූර්ණ අවධානය යොමු වුණේ ආරක්‍ෂාව සම්බන්ධයෙන්. රජය මුළු ශක්තියම යෙදවූයේ ආරක්‍ෂාව තහවුරු කරලීමේ හා ත්‍රස්තවාදී ක්‍රියාවන්ට සම්බන්ධ පුද්ගලයන් නීතියට හසු කරගැනීමේ ක්‍රියාවලියට පදනම දැමීම සඳහායි. ඊළඟ සතියේ සිට රටේ ආර්ථිකය යළි නැංවීමේ වෑයමට මුල පුරන්නට අපට සිදුවෙනවා. මේ ත්‍රස්ත ක්‍රියාව නිසා රටේ ආර්ථිකයට වැදුනේ මරු පහරක්. ලොතරැයි වෙළෙන්දාගේ සිට මහා පරිමාණ ව්‍යාපාරිකයා දක්වා සියළු දෙනාම විශාල පසුබෑමකට ලක්වුණා. සංචාරක ව්‍යාපාරය අඩපණ වුණා. මේ නිසා දැනට දළ වශයෙන් ගණන් බලා ඇති අන්දමට රටට ඩොලර් මිලියන දහසක පමණ පාඩුවක් සිදු වෙනවා. සමහර විට ඊටත් වැඩි වෙන්න පුළුවන්. එය බරපතල තත්වයක්. ඒ නිසා ආර්ථිකය යළි නංවාලීමේ සටනත් අප ජය ගත යුතුයි. අද අත්සන් කෙරුණු අමෙරිකානු එක්සත් ජනපද මිලේනියම් චැලේන්ජ් කෝපරේෂන් සංවර්ධන ගිවිසුම නිසා මේ ආර්ථික සටනට යම් පිටිවහලක් ලැබෙනවා. එමගින් අපට සංවර්ධන වැඩ කටයුතු සඳහා අමෙරිකානු ඩොලර් මිලියන 500 ක ආධාරයක් ලැබෙනවා. අපි විවිධ භාෂා කතා කරන අය වෙන්න පුළුවන්. විවිධ ආගම් පිළිපදින අය වෙන්න පුළුවන්. විවිධ ජනවර්ගවලට අයත් අය වෙන්න පුළුවන්.   හැබැයි අප සියලූ දෙනාම ලක් මාතාවගේ දරුවන්. ඉතින් එක මවකගේ දරුවන් ලෙසින් මේ අවස්ථාවේ එකට එක්වී සිටීමට අධිෂ්ඨාන කර ගනිමු. මෛත්‍රිය, මුදිතාව, කරුණාව සහ උපේක්ඛාව පතුරවමු. මේ අසීරු අවස්ථාවෙන් රට ගොඩට ගෙන ඉදිරියට යාමට හැකි වන්නේ එවිටයි. තවත් එක් දුෂ්කර අවස්ථාවකට මුහුණ දී සිටින අපත්, අපේ රටත්, අපේ දරුවන්ගේ අනාගතයත් සුරක්‍ෂිත කිරීමට ඉවසීමෙන්, සහයෝගයෙන් කටයුතු කරමු.   ඔබ සැමට ස්තුතියි. 2019.04.26"
    },
    {
        "content": "පාසල් හා විශ්වවිද්‍යාල නැවත ආරම්භය මැය 6 සඳුදා"
    },
    {
        "content": "ජාතික තව්හීඩ් ජමාත් සහ ජමතෙයි NTJ මිල්ලතු ඊබ්‍රහිම් ෆී සෙයිලානි JMI සංවිධාන ශ්‍රී ලංකාව තුළ තහනම් කිරීමට පියවර"
    },
    {
        "content": "මෙරට තුළ ජනතාවගේ අනන්‍යතාවය තහවුරු කරගැනීමට බාධාවක් වන ලෙස මුහුණු ආවරණය කිරීම තහනම් කිරීමට පියවර"
    },
    {
        "content": "නව අගවිනිසුරු, වැඩබලන නීතිපති,නව විගණකාධිපති සහ වැඩබලන පොලිස්පති පත් කෙරේ"
    },
    {
        "content": "ත්‍රස්තවාදයට විරුද්ධ සියළු රටවල් සමග සහයෝගයෙන් ඉදිරි වැඩ කටයුතු කරන්නට අප බලපොරොත්තු වෙනවා. විමසිල්ලෙන් ක්‍රියා කරමු. ආරක්‍ෂක අංශ ඔබේ යහපත වෙනුවෙන් ඇප කැපවී සිටිනවා. යැයි අග්‍රාමාත්‍ය රනිල් වික්‍රමසිංහ මහතා පවසයි. ඊයේ අයිඑස්අයිඑස් නායක අබු බකර් අල් බග්දාදි වසර 4කට පසුව වීඩියෝවක පෙනී සිටිමින් ප්‍රකාශයක් නිකුත් කළා. මේ ප්‍රකාශය පිළිබඳව විදේශ බුද්ධිඅංශ තවදුරටත් පරීක්‍ෂණ පවත්වනවා. එහිදී ඔහු සඳහන් කළේ ඔවුන් සතුව තිබූ අවසන් බලප්‍රදේශය වූ සිරියාවේ බග්ගුස් නගරය කුර්දි ප්‍රමුඛ මිත්‍ර හමුදා අල්ලා ගැනීමට පළිගැනීමක් ලෙස මේ ප්‍රහාරය එල්ල කළ බවයි. ශ්‍රී ලංකාවේ කිතුනුවන්ට එල්ල කළ ප්‍රහාරය සම්බන්ධයෙන් තමන් සතුටට පත්වන බවද අල් බග්දාදි කිව්වා. ඔහු ප්‍රකාශ කළ තවත් කරුණක් වූයේ ලැබෙන ඕනෑම අවස්ථාවක ලෝකයේ ඕනෑම රටකට ප්‍රහාර එල්ල කිරීමට තමන් සූදානමින් සිටින බවයි. මෙය මුළු ලෝකයටම අනතුරුදායක ප්‍රකාශයක්. ඒ නිසා අපි අපේ රටේ ආරක්‍ෂක විධිවිධාන තර කළ යුතුයි. පාස්කු ඉරිදා මේ ප්‍රහාරය සිදුවූ සැණින් අප මේ සම්බන්ධ කඩිනම් පියවර ගත්තා. සිදු වූ අඩුපාඩු ගැන වාද විවාද කරමින් හිඳීම වෙනුවට මම අනුගමනය කළේ තත්වය සමනය කොට රටේ ජනතාවගේ ආරක්‍ෂාව වෙනුවෙන් ප්‍රමුඛත්වය ලබා දීම සඳහා පියවර ගැනීමටයි. ඒ අනුව මේ වන විට ප්‍රහාරයට ඍජුවම සම්බන්ධ බොහෝ දෙනෙක් නීතියේ රැහැනට කොටු කරගන්නට ආරක්‍ෂක අංශ සමත් වී තියෙනවා. ඉදිරි ප්‍රහාරයන් සඳහා යොදා ගැනීමට බලාපොරොත්තුවුණු පුපුරන ද්‍රව්‍ය හා වෙනත් උපකරණ රාශියකුත් සොයා ගැනීමට හැකි වුණා. තවත් තොරතුරු රාශියක් අනාවරණය වී තිබෙනවා. නමුත් ඒවා මේ අවස්ථාවේ ප්‍රසිද්ධියේ හෙළිදරව් කිරීම සුදුසු නැහැ. අපට ඉතා කෙටි කලක් තුළ මේ සියල්ල කළ හැකි වුණේ අපේ බුද්ධි අංශ සහ ආරක්‍ෂක හමුදා දැක්වූ නිපුණත්වය නිසායි. අපේ බුද්ධි අංශවල දස දහසකට වැඩි දෙනෙක් ක්‍රියාත්මක වෙනවා. ආරක්‍ෂක හමුදාවල ලක්‍ෂයකට අධික පිරිසක්. මේ සියල්ල සිය කටයුතු නිසි පරිදි සිදු කරනවා. ඒ නිසා අපි ළඟදීම මෙයට සම්බන්ධ ඉතිරි කීප දෙනාත් අල්ලා ගන්නවා. නමුත් ඒ සියල්ල අල්ලා ගත්තත් අනතුර පහව යන්නේ නෑ. අල් බග්දාදිගේ ප්‍රකාශය අනුව ඔවුන් කුමනාකාර පසුබෑමකට ලක්වුණත් ඉදිරියටත් ලෝකයේ තැන තැන මෙවැනි ප්‍රහාර සැලසුම් කරන බව පෙනී යනවා. මෙහිදී කළ යුත්තේ මුළු ලොවම එකක් හැටියට මේ ජිහාඩ් ත්‍රස්තවාදයට මුහුණ දීමයි. ඒ නිසා ත්‍රස්තවාදයට විරුද්ධ සියළු රටවල් සමග සහයෝගයෙන් ඉදිරි වැඩ කටයුතු කරන්නට අප බලපොරොත්තු වෙනවා. බුද්ධි තොරතුරු හා විශේෂඥ දැනුම බෙදා හදා ගන්න අප බලාපොරොත්තු වෙනවා. ඒ විතරක් මදි. රටක් හැටියට මේ අවස්ථාවේ අපි එකට එක්ව කටයුතු කළ යුතුයි. අපේ ආරක්‍ෂාව දේශීය හා විදේශීය යන සියළු පාර්ශවයන්ගෙන් ශක්තිමත් කරගත යුතුයි. කිසි විටෙක ආරක්‍ෂක හිදැස් ඇති නොවීමට වග බලා ගත යුතුයි. බොර දියේ මාළු බාමින්, මේ අසීරු අවස්ථාවේ තම තමන්ගේ දේශපාලන ව්‍යාපාර වල යෙදෙන ව්‍යාජ දේශප්‍රේමීන් හා ඔවුන්ට සම්බන්ධ ජනමාධ්‍ය පිළිබඳවත් අපි අවධානයෙන් සිටිය යුතුයි. මේ අයට අවශ්‍යව ඇත්තේ වෙසක් දිනයට කලින් මේ රටේ ආගමික ගැටුමක් ඇති කරන්නයි. වෙසක් උත්සවය කඩාකප්පල් කරන්නයි. ඔවුන් ඒ සඳහා පසුබිම සකස් කරමින් සිටින බව මම වගකීමෙන් කියනවා. පසුගියදා කැබිනට් රැස්වීමේදී මම නිකාබ් ඇඳුම් තහනමට විරුද්ධ වුණා කියා සමහර ජනමාධ්‍ය විශාල ඝෝෂාවක් කළේත් ඒ සැලැස්මට අනුවයි. ඇත්ත වශයෙන්ම මුස්ලිම් ආගමික නායකයන් කළ මේ යෝජනාවට මුළු කැබිනට් මණ්ඩලයම එකඟවුණා. නමුත් ජනමාධ්‍ය කළ මේ බොරු ප්‍රචාරයට අපේ සමහර ගිහියන් පමණක් නොව ආගමික නායකයිනුත් රැවටුණා. එයින්ම පැහැදිලි වෙනවා මෙවැනි අවස්ථාවක ජනමාධ්‍ය වගකීමෙන් තොරව කටයුතු කිරීමේ පල විපාක. වෙසක් දිනයේ වටිනාකම නොදන්නා, වෙසක් උත්සවය කඩාකප්පල් කිරීමට සැරසෙන මෙවැනි ජනමාධ්‍ය අදහන්නේ කුමන ධර්මයක් දැයි මට හිතාගන්නට අමාරුයි. මෙය සාමාන්‍ය අවස්ථාවක් නෙවෙයි. ගෝලීය ත්‍රස්තවාදයට අප ගොදුරු වූ අවස්ථාවක්. ඉදිරියටත් ගෝලීය ත්‍රස්තවාදයේ අනතුරට මුහුණ පෑමෙන් වැළකීමට අප සූදානම් විය යුතු අවස්ථාවක්. එවන් අවස්ථාවක ආගමික ගැටුම් හා වාර්ගික ගැටුම් ඇතිකරලීම සඳහා බොරු ප්‍රචාර පතුරවන පුද්ගලයන් හා ජනමාධ්‍ය පිළිබඳව දැඩි පියවර ගැනීමට අපට සිදුවෙනවා. මේ අවස්ථාවේ මම ඔබ සැමගෙන් ඉල්ලා සිටින්නේ විවිධ මාධ්‍ය ඔස්සේ කණට ඇසෙන දේ, ඇසට පෙනෙන දේ අමු අමුවේ විශ්වාස නොකර ඒ සියල්ල පිළිබඳව නුවණින් විමසා බලන ලෙසයි. ඉදිරියේ බෞද්ධ අපි ඉතා ඉහළින් සමරන වෙසක් දිනය එළැඹෙනවා. වෙසක් දිනය කල් දමන්නට පුළුවන් එකක් නෙවෙයි. වෙසක් දිනයේ අප දාන, ශීල, භාවනා ආදී වතාවත් සිදු කරනවා. විහාරාධිපති ස්වාමීන් වහන්සේලා මේ පිළිබඳව තම තමන්ගේ දායක සභා සමග සාකච්ඡා කොට සුදුසු පියවර ගනීවි යැයි මා විශ්වාස කරනවා. ප්‍රදේශයේ ආරක්‍ෂක අංශ අවශ්‍ය උපදෙස් ලබා දීමට සූදානම්. මේ අවස්ථාවේ අප සියළු දෙනාම කළ යුත්තේ රට වෙනුවෙන් අත්වැල් බැඳගැනීමයි. රටේ ආරක්‍ෂාව තහවුරු කිරීමට ආරක්‍ෂක අංශ වෙත සහයෝගය ලබා දීමයි. මේ ත්‍රස්තවාදය පරාජය කළ හැක්කේ දේශීය හා විදේශීය වශයෙන් අප සියළු දෙනාම එකට එක්ව වගකීමෙන් කටයුතු කිරීමෙන් බව සිහියේ තබා ගැනීමයි. ඒ නිසා ඒ වගකීම් සිහියේ දරාගෙන අපි සාමාන්‍ය පරිදි එදිනෙදා වැඩකටයුතු ආරම්භ කරමු. විමසිල්ලෙන් ක්‍රියා කරමු. ආරක්‍ෂක අංශ ඔබේ යහපත වෙනුවෙන් ඇප කැපවී සිටිනවා."
    },
    {
        "content": "ජාතික ආර්ථික සභාව ජනපති ප්‍රධානත්වයෙන් රැස්වෙයි"
    },
    {
        "content": "ශ්‍රී ලංකා ක්‍රිකට් කණ්ඩායමේ හිටපු නායක කුමාර් සංගක්කාර එංගලන්තයේ මාර්ලිබෝන් ක්‍රිකට් සමාජයේ මීළඟ සභාපතිවරයා වශයෙන් පත්වීමට නියමිතය. වසර 232 ක ඉතිහාසයක් ඇති මාර්ලිබෝන් ක්‍රිකට් සමාජයේ සභාපති තනතුරට පත්වූ පළමු වැනි බ්‍රිතාන්‍ය නොවන ජාතිකයා කුමාර් සංගක්කාරය.  සංගක්කාර මහතා ඔක්තෝබර් මස 1 වැනිදා සිය තනතුරේ වැඩ බාරගැනීමට නියමිතය. ක්‍රිකට් ලෝකයේ රන් දෙවොල ලෙසින් සැලකෙන ලෝඞ්ස් ක්‍රිකට් ක්‍රීඩාංගණයේ හිමිකරුවන් වන්නේද මාර්ලිබෝන් ක්‍රිකට් සමාජයයි.  මැයි මස 1 වැනිදා (ඊයේ) පැවැති මාර්ලිබෝන් ක්‍රිකට් සමාජයේ වාර්ෂික  මහ සභා රැස්වීමේදී වත්මන් සභාපති ඇන්තනි රෙෆර්ඞ් මහතා විසින් කුමාර් සංගක්කාර මහතා ක්‍රීඩා සමාජයේ මීළඟ සභාපතිවරයා වශයෙන් නිවේදනය කරන ලදි.  ක්‍රිකට් ක්‍රීඩාවේ නීති රීති සම්පාදකයන් පමණක් නොව, ක්‍රිකට් සම්ප්‍රදායේ නිර්මාතෘවරුන් සේ සැලකෙන මාර්ලිබෝන් ක්‍රිකට් සමාජය (එම්.සී.සී) සමග කුමාර් සංගක්කාර මහතා දිගින් දිගටම සම්බන්ධව සිටියේය. ක්‍රිකට් ක්‍රීඩාවේ නිරතව සිටියදී පවා (වසර 2011 දී) කොලින් කවුඞ්රි අනුස්මරණ දේශනය කරමින් ශ්‍රී ලංකාවටත්, ලෝඞ්ස් ක්‍රීඩාංගණයට මෙන්ම මාර්ලිබෝන් ක්‍රිකට් සමාජයටත් ලෝ පතළ කීර්තියක් අත්කර දුන් සංගක්කාර 2012 වසරේ සිට එම ක්‍රීඩා සමාජයේ යාවජීව සාමාජිකයකු ලෙස පිළි ගැණින. එම වසරේදීම මාර්ලිබෝන් ක්‍රිකට් සමාජයේ ලෝක ක්‍රිකට් කමිටුවට එක්වූ සංගක්කාර දැනටත් එහි ප්‍රබල සාමාජිකයෙකි.  මාර්ලිබෝන් ක්‍රිකට් සමාජය සහ සංගක්කාර අතර ඇත්තේ දිගු සම්බන්ධතාවකි.  වසර 2002 දී එංගලන්තයේ සංචාරය කළ ශ්‍රී ලංකා කණ්ඩායම වෙනුවෙන් ඉනිම ආරම්භ කළ සංගක්කාර එම්.සී.සී. පිලට එරෙහිව චෙස්ටර්ෆීල්ඞ් හිදී ක්‍රීඩා කළේය. පසුව 2005 දී පැවැති සුනාමි ආධාර තරගයකදී අන්තර්ජාතික කණ්ඩායමට එරෙහිව සංගක්කාර එම්.සී.සී. පිල වෙනුවෙන් ක්‍රීඩා කළේය. මෙම තරගයේදී ලද ආධාර මුදල් ශ්‍රී ලංකාවේ විශිෂ්ටයන් සඳහා වන එම්.සී.සී. මධ්‍යස්ථානය ඉදිකිරීමට ගුණ-ජය-සතුට පදනමට පරිත්‍යාග කෙරිණ. මෙම මධ්‍යස්ථානය සීනිගමදී ඉදිකරන ලදි.  “ක්‍රිකට් ක්‍රීඩාව සම්බන්ධයෙන් 2020 ඉතාමත් වැදගත් වසරක් වේවි. විශේෂයෙන්ම ලෝඞ්ස්හිදී. එම්.සී.සී. සභාපතිවරයා වශයෙන් ඒ සඳහා කිසියම් දායකත්වයක් දැක්වීමට ලැබීම පිළිබඳ මට ඇත්තේ අති විශාල සතුටක්” යයිද කුමාර් සංගක්කාර පැවසීය.  ලෝඞ්ස් ක්‍රීඩාංගණයේ නම රැන්දූ ක්‍රීඩකයන්ගේ නාමපුවරුවට සංගක්කාර දෙවතාවක්ම ඇතුළත් වූයේය. 2014 දී ලෝඞ්ස් පිටියේ පැවැති ටෙස්ට් තරගයේදී ලකුණු 147 ක් ලබාගත් සංගක්කාර පසුව පැවැති එක්දින තරගයකදී එංගලන්තයට එරෙහිව ලකුණු 112 ක් ලබාගනිමින් ශ්‍රී ලංකා කණ්ඩායම ජයග්‍රහණය කරා කැඳවාගෙන ගියේය.  එම්.සී.සී. සභාපතිවරයා වශයෙන් මේ වසරේ ඔක්තෝබර් 1 වැනිදා වැඩ බාරගන්නා සංගක්කාර මහතාගේ ධූර කාලය 2020 සැප්තැම්බර් 30 වැනිදායින් අවසන් වේ. ලබන වසරේ එංගලන්තයේදී පැවැත්වෙන ටෙස්ට් තරගාවලි දෙකකදී පාකිස්තානයට සහ බටහිර ඉන්දීය කොදෙව් පිලට එරෙහිව ටෙස්ට් තරග දෙකක් ලෝඞ්ස් පිටියේදී පැවැත්වීමට නියමිතය.  යයි පැවසූ මාර්ලිබෝන් ක්‍රීඩා සමාජයේ වත්මන් සභාපති ඇන්තනි රෙෆර්ඞ් මහතා....  යයි ද පැවසීය."
    },
    {
        "content": "පාස්කු ඉරිදා එල්ල වූ ප්‍රහාරය නිසා රටේ විශාල කැළැඹිමක් ඇති වුවත්, දැන් ජන ජීවිතය යථා තත්ත්වයට පත් කරලීම සඳහා සියලූ පාර්ශ්ව එක්ව කටයුතු කළ යුතු බව අග්‍රාමාත්‍ය රනිල් වික්‍රමසිංහ මහතා පැවසීය. මෙම ප්‍රහාරයට සම්බන්ධ වූ පිරිස් ආරක්‍ෂක හමුදාවන් විසින් නීතියට යටත් කර තිබෙන බව පෙන්වා දෙන අග්‍රාමාත්‍ය වික්‍රමසිංහ මහතා මෙවැනි ක්‍රියා නැවත සිදු නොවීමට වගබලා ගත යුතු බවත්, ජාත්‍යන්තර ත්‍රස්තවාදයට එරෙහිව සෑම රටක්ම එක්ව බුද්ධි අංශ තොරතුරු හුවමාරු කර ගනිමින් ගෝලීය තර්ජනය ජය ගැනීමට ඉදිරියට යා යුතු බවත් අවධාරණය කළේය. අග්‍රාමාත්‍ය රනිල් වික්‍රමසිංහ මහතා මෙම අදහස් පළ කළේ අද (01) පස්වරුවේ අරලියගහ මන්දිරයේ පැවැති සිවිල් සමාජ ක්‍රියාකාරීන් දැනුවත් කිරීම සඳහා පැවැති විශේෂ රැස්වීමකදීය. මෙහිදී තවදුරටත් අදහස් දැක්වූ අග්‍රාමාත්‍ය රනිල් වික්‍රමසිංහ මහතා මෙසේද කීය.   රටේ උද්ගතව තිබෙන වත්මන් තත්වය පිළිබඳව සිවිල් සමාජය දැනුවත් කිරීම සඳහා පැවැත්වෙන මේ රැස්වීමට සහභාගි වන ලෙස මට ද ආරාධනාවක් ලැබුණා. පාස්කු ඉරිදා ප්‍රහාරය නිසා රටේ විශාල කැලඹිමක් ඇති වුණා. දැන් අප ජන ජීවිතය යථා තත්වයට පත් කළ යුතුයි. පසුගිය 21 වැනිදා මෙම ප්‍රහාරය එල්ල වන විට ජනාධිපතිතුමා සිංගප්පූරුවේ සිටියත්, එතුමා සමග අප සාකච්ඡා කළා. ඒ මොහොතේම අපි, අපේ ආරක්‍ෂක අංශ ක්‍රියාත්මක කළා. පොලිසිය, විශේෂ කාර්ය බලකායත්, ත්‍රිවිධ හමුදාවත් මෙම වැඩ කටයුතුවල නියැලූණු නිසා එදින සවස් වන විට තොරතුරු රැසක් හෙළි කර ගැනීමට හැකි වුණා. ඉදිරියේ දී තවත් තොරතුරු රැසක් හෙළි කර ගැනීමට තිබෙනවා. මෙම ප්‍රහාරයට සම්බන්ධ වූ බොහෝ දෙනෙක් මියගියා. මේ වන විට ඊට සම්බන්ධ තවත් පිරිසක් රටේ නීතියට යටත් කර ගෙන තිබෙනවා. තව ඉතිරිව සිටින්නේ ස්වල්ප දෙනෙක් පමණයි. මේ සම්බන්ධ වැඩ කටයුතු අපේ ආරක්‍ෂක අංශවලට කඩිනමින් නිම කළ හැකි බවට අපට විශ්වාසයක් තිබෙනවා. දැන් අපි නැවත සාමාන්‍ය ජන ජීවිතයට යා යුතුයි. එසේ නොවුණහොත් එය ත්‍රස්තවාදයට යටත් වීමක් වෙනවා. මේ නිසා ලබන සිකුරාදා මුස්ලිම් පල්ලිවල ආගමික කටයුතු ආරම්භ කරනු ඇතැයි අප විශ්වාස කරනවා. ඒ වගේම ඉරිදා දිනයේ ක්‍රිස්තියානි දේවස්ථානවල ද පූජා පවත්වනු ඇතැයි අපි විශ්වාස කරනවා. ලබන සතියේ සිට මේ රටේ පාසල් ආරම්භ කිරීමට අධ්‍යාපන ඇමැතිතුමා පියවර ගෙන තිබෙනවා. මේ අනුව ක්‍රමානුකඣලව සාමාන්‍ය ජන ජීවිතය නැවත ස්ථාපිත කිරීමට කටයුතු කර තිබෙන බව කිව යුතුයි. මෙම බෝම්බ ප්‍රහාරයෙන් පසු ආර්ථිකය යථා තත්ත්වයට පත් කරමින්, රටේ වැඩ කටයුතු සුපුරුදු පරිදි ඉදිරියට ගෙන යාමට අප මේ වන විට අදාළ අංශ සමග සාකච්ඡා කරමින් අවශ්‍ය පියවර ගනිමින් සිටිනවා. ව්‍යාපාර ක්ෂේත්‍රය සම්බන්ධයෙන් සාකච්ඡා කළා. සංචාරක ක්ෂේත්‍රයට සිදුවූ හානිය සම්බන්ධව සොයා බැලීමට සහ නැවත එය යථා තත්ත්වයට පත් කර ගැනීමට අප මේ වන විටත් සාකච්ඡා ආරම්භ කර තිබෙනවා. සංචාරය කිරීම සඳහා ශ්‍රී ලංකාවේ සුදුසු වාතාවරණයක් පවතින බවට විදේශ රටවල් ප්‍රකාශ කිරීමෙන් පසු ලබන අගෝස්තු හා සැප්තැම්බර් මාස වන විට සංචාරක ක්ෂේත්‍රය නැවත යථා තත්ත්වයට පත්වනු ඇති. අපි ත්‍රස්තවාදයට අමුත්තෝ නොවෙයි. ත්‍රස්තවාදය විවිධ මුහුණුවරවල් අරගන්නවා. දැන් අපි දේශීය ත්‍රස්තවාදය වෙනුවට ජාත්‍යන්තර අයිඑස්අයිඑස් ත්‍රස්තවාදයට මුහුණ දී සිටිනවා.  මෙය මෙතෙක් පැවැති ත්‍රස්තවාදයට වඩා වෙනත් මුහුණුවරක් ගෙන තිබෙන බව කිව යුතුයි. අයිඑස්අයිඑස් ප්‍රධානී අබු බකර් අල් බග්දාදි කළ ප්‍රකාශයක වීඩියෝ පටයක් අන්තර්ජාලයට මුදා හැර තිබෙන අතර එහි සත්‍යතාවය පිළිබඳව විදේශ බුද්ධි අංශ පරීක්‍ෂණ ආරම්භ කර තිබෙනවා. නමුත් අප එක් කාරණයක් පිළිගත යුතුයි. අයිඑස්අයිඑස් සංවිධානය මේ වන විට මැදපෙරදිග පරාජයට පත්ව තිබෙනවා. බටහිර රටවල් විවිධ ආරක්‍ෂක පියවර ගෙන තිබෙන නිසා ඔවුන්ට එම රටවල්වලට යා නොහැකියි. මේ නිසා වෙනත් රටවලට ප්‍රහාර එල්ල කිරීමට ඔවුන් උත්සාහ ගන්නවා. පසුගිය 21 වැනිදා මෙරට ප්‍රහාරයට සම්බන්ධ වූ පිරිස් අපේ ආරක්‍ෂක හමුදාවන් විසින් රටේ නීතියට යටත් කර ගත් අතර අනාගතයේ දී නැවත මෙවැනි ක්‍රියා සිදු නොවීමට අප වගබලා ගත යුතුයි. අපේ බුද්ධි සේවාවල දස දහසකට අධික සාමාජිකයන් පිරිසක් සිටිනවා. මෙමගින් ශ්‍රී ලංකාව තුළ සිදුවන ත්‍රස්ත ක්‍රියාවන් සොයාගත හැකියි. නමුත් ජාත්‍යන්තරයේ සිදුවන ක්‍රියාවන් පිළිබඳව ජාත්‍යන්තර බුද්ධි අංශ ඔස්සේ තොරතුරු සොයාගත යුතු වනවා. ජාත්‍යන්තර ත්‍රස්තවාදී ක්‍රියාවන් පිළිබඳව සොයා ගැනීමට දැන් තිබෙන තාක්‍ෂණයට වඩා වැඩි තාක්‍ෂණයක් අවශ්‍ය වෙනවා. අයිඑස්අයිඑස් ජාත්‍යන්තර ත්‍රස්තවාදයට එරෙහිව සෑම රටක්ම එකතු වී වැඩ කටයුතු කළ යුතුයි. එක්සත් ජාතීන්ගේ මණ්ඩලයේ මේ සඳහා වෙනම කාර්යාලයක් පිහිටුවා තිබෙනවා. මේ ත්‍රස්තවාදයට එරෙහිව ක්‍රියා කිරීමේ යෝජනා එක්සත් ජාතීන්ගේ මණ්ඩලය සම්මත කර ගෙන තිබෙනවා. එහි අවසන් යෝජනාව 2018 වසරේ සැප්තැම්බර් මාසයේ දී සම්මත කළා. ඒ යෝජනාවට වහාම අප රට ද අත්සන් තබන ලෙස එදා මා කියා සිටියා. ඒ අනුව ඔක්තෝබර් මාසය වන අප ඊට අත්සන් තැබුවා. මෙම වැඩ කටයුතු අපට තනිවම කළ නොහැකියි. මේ සඳහා ජාත්‍යන්තර සහයෝගය අවශ්‍යයි. බුද්ධි අංශ එකට එකතු කරමින් බුද්ධි හුවමාරුවෙන් මේ කටයුතු කළ යුතුයි. අපේ යුද හමුදාව මාලි රටට ගොස් ත්‍රස්තවාදයට එරෙහිව සටන් කරනවා. එරටේත් ඇතැම් පිරිස් අයිඑස්අයිඑස් සංවිධානයට සම්බන්ධ වී ක්‍රියා කරනවා. ශ්‍රී ලංකාව එක්සත් ජාතීන්ගේ සාම සාධක හමුදාව සමග එක්ව කටයුතු කරනවා. අපේ රණවිරුවන් දෙදෙනෙක් ඒ සටන්වල දී මරුමුවට පත්වුණා. අප මෙලෙස අනෙක් රටවලට උදව් කරනවා සේම ලෝකයේ බොහෝ රටවල් අපට උදව් කරනවා. එම උදව් ප්‍රතිෙක්‍ෂ්ප කළ නොහැකියි. අපේ දැනුමත් අලූත් කර ගනිමින් සියලූ පාර්ශ්වයන් සමග එක්ව අප කටයුතු කළ යුතුයි.   අපේ ආරක්‍ෂක අංශයේ බොහෝ දෙනෙකුට වැඩිදුර පුහුණුව ලබා දීමට හැකි වනු ඇතැයි අපි බලාපොරොත්තු වෙනවා. මෙවැනි ප්‍රහාරවල දී මියයන අයගේ පවුල්වල සාමාජිකයන්ට මානසික වශයෙන් සත්කාර කිරීම සඳහා වෙනත් රටවල වෙනම ඒකක ස්ථාපිත කර තිබෙනවා. අපේ රටේ ද එවැනි සේවා ඇති කිරීම සඳහා අවශ්‍ය පුහුණුව ලබාගත යුතුයි. මෙරට ප්‍රධාන අඩුපාඩුවක්ව තිබෙන්නේ එක් එක් ආයතන සහයෝගයෙන් කටයුතු නොකිරීමයි. විශේෂයෙන් රේගුව, ආගමන විගමන දෙපාර්තමේන්තුව වැනි ආයතන එකතු වී පොලිසියට නිසි තොරතුරු ලබා දෙන්නේ නැහැ. අන්තර්ජාතික පොලිසියට එකතුවීමට ද ඇතැම් පාර්ශව විරුද්ධ වී තිබෙනවා. තොරතුරු හෙළි කරගත හැකි වන්නේ සහ තීරණවලට එලැඹිය හැකි වන්නේ මේ සියලූ ආයතන සම්බන්ධ කර ගනිමින් අවශ්‍ය දත්ත හා තොරතුරු ලබාගැනීමෙන් පමණයි. 1983 ට පෙර මේ රටේ දෙමළ ජනතාව බහුතරයක් ප්‍රභාකරන්ට විරුද්ධව සිටියා. 1983 දී දෙමළ ජනතාවට පහර දීම නිසා ඒ තත්ත්වය සම්පූර්ණයෙන්ම වෙනත් පැත්තකට හැරුණා. මේ සිද්ධියේදීත් අපට ඇතැම් ක්‍රියාමාර්ග සාර්ථක කර ගැනීමට හැකි වුණේ මුස්ලිම් ජනතාව ලබාදුන් සහයෝගය නිසයි. එම නිසා එය නැති කරන්න එපා. අප ඒ සහයෝගය තවදුරටත් ලබාගෙන ඉදිරියට යා යුතුයි. අද ඇතැම් අය උත්සාහ කරන්නේ ජාතිවාදය කරපින්නා ගෙන ඉදිරියට යාමටයි. ඊයේ රාත්‍රියේ හිනිදුම, මාපලගම ප්‍රදේශයේ පිරිවෙන් විහාරස්ථානයක වැඩසිටි නායක ස්වාමීන් වහන්සේ නමක් ඝාතනයට ලක්ව තිබෙනවා. නමුත් එම ඝාතනය මුස්ලිම් පිරිසක් සිදු කළ බවට ඇතැම් පාර්ශ්ව ප්‍රචාරය කළා. නමුත් මෙම ඝාතනය සිදු කර ඇත්තේ එම පිරිවෙන් විහාරස්ථානයේම සිටි පුද්ගලයෙක් වන අතර ඒ පුද්ගලයාව මේ වන විටත් පොලිස් අත්අඩංගුවට පත්ව තිබෙනවා. අවාසනාවකට මෙන් අපේ රටේ ඇතැම් මාධ්‍ය උත්සාහ ගන්නේ මෙවැනි සිදුවීම් සම්බන්ධ කරමින් වැරදි ප්‍රචාර ජනතාව අතරට ගෙන යාමටයි. මෙවැනි ක්‍රියා මගින් ආණ්ඩු මාරු කළ හැකි යැයි ඇතැම් පාර්ශ්ව කල්පනා කරනවා. නමුත් ආණ්ඩුවක් මාරු කළ හැක්කේ මෙවැනි ක්‍රියා මගින් නොව මැතිවරණවලින් පමණයි. අද මේ රටට මාධ්‍යයෙන් ඇති කළ තවත් කෝලාහලයක් අවශ්‍ය නැහැ. අද උද්ගතව තිබෙන මේ තත්ත්වයෙන් අප ඉදිරියට යා යුතුයි. ඒ නිසා මාධ්‍යයෙන් මා ඉල්ලා සිටින්නේ බ්‍රේකින් නිව්ස් පළ කිරීමේ දී වඩාත් කල්පනාකාරීව, සැලකිල්ලෙන් කටයුතු කරන ලෙසයි. මුස්ලිම් ආගමික කටයුතු අමාත්‍යතුමා මේ වන විටත් මද්‍රසා අධ්‍යාපන ආයතන තහනම් කිරීමට අවශ්‍ය නීති සකස් කරමින් සිටිනවා. ඒ වගේම මද්‍රසා නමින් හැදින්වෙන එම පාසල්වල ඉගැන්වීම සඳහා වීසා නොමැතිව සිටින ගුරුවරුන් මෙරටින් පිටුවහල් කිරීමට පියවර ගනිමින් තිබෙනවා. මේවා අද, ඊයේ ඇති වූවක් නොවෙයි. දිගු කාලයක සිට ඇති වූවක් බව සිහිපත් කළ යුතුයි. තවුහිද් වැනි සංවිධාන ඇති වූයේ කෙසේද කියා විමසා බැලීමේ දී පුදුමයට පත් වෙනවා. මා ඒ ගැන මෙහිදී වැඩි අවදානයක් යොමු කරන්නේ නැහැ. දැන් අපට තිබෙන්නේ මෙය පාලනය කර මෙවැන්නක් යළි ශ්‍රී ලංකාවේ ඇති නොවීමට අවශ්‍ය පියවර ගැනීමයි. ඒ සඳහා අවශ්‍ය නව නීති සකස් කළ යුතුව තිබෙනවා. මේ සඳහා ගෙන එන නව නීතිවලින් තමන්ගේ නිදහස අහිමි වනු ඇතැයි සිවිල් සමාජයේ බොහෝ දෙනෙකු අතර මතයක් ඇති වී තිබෙනවා. නමුත් මෙමඟින් කිසි විටෙකත්, කිසිවෙකුගේ මූලික අයිතිවාසිකම් කඩ නොවන බව කිව යුතුයි. සියලූ දෙනාගේ මූලික අයිතිවාසිකම් ආරක්‍ෂා කිරීම අපේ අරමුණයි. මේ රටේ සංචාරක ව්‍යාපාරය යළි පෙර පරිදි ක්‍රියාත්මක කළ යුතුයි. 21 වැනිදා ඇති වූ සිද්ධිය සමග පොලිස් ඇදිරි නීතිය පැනවීම නිසා භාණ්ඩ හුවමාරුව ඇතුලූ අපනයන ක්ෂේත්‍රයේ ගැටලූ ගණනාවක් මතු වුණා. මේ වන විට එම ගැටලූ නිරාකරණය කර ගනිමින් සිටිනවා. මෙවැනි ප්‍රහාර නිසා ආයෝජන නතර වන්නේ නැහැ. අපේ ආර්ථික වතාවාරණය යහපත් තත්ත්වයක නොපවතිනවා නම්, තීරණ ගැනීම් ප්‍රමාද වනවා නම් ආයෝජකයින්ට ගැටලූ මතු විය හැකියි. ආයෝජකයින් බලාපොරොත්තු වන්නේ තීරණ ගැනීමේ වේගය වැඩි වනු ඇති බවයි. මේ අනුව තිබෙන බාධක කඩිනමින් ඉවත් කර ගනිමින් ආර්ථිකය ශක්තිමත් කිරීමට අපි වේගවත් පියවර ගත යුතුයි. ආර්ථික වශයෙන් අපට සිදුවී ඇති හානිය පිළිබඳව ඉදිරි සති දෙක ඇතුළත නිශ්චිතව ප්‍රකාශ කළ හැකියි. අප සියලූ දෙනා එකට එක්ව වැඩ කරනවා නම්, අපි ජාතිවාදයට නොයනවා නම්, එක් එක් තැන්වල අන්තවාදය හා ප්‍රචණ්ඩත්වයට උදව් කරන අය හඳුනා ගන්නවා නම් මේ ප්‍රශ්නයට සාර්ථකව අපට මුහුණදිය හැකියි. ඒ ගැන කිසිඳු සැකයක් තබා ගන්න එපා. අපට ඉතාමත් හොඳ ආරක්‍ෂක අංශ තිබෙනවා. එම නිසා ලෝකය සමග එක්ව වැඩ කරමින් මේ ගෝලීය තර්ජනයට හොදින් මුහුණදීමට අපට හැකියාව තිබෙනවා.  මෙම අවස්ථාවට ශ්‍රී ජයවර්ධනපුර විශ්ව විද්‍යාලයේ කථිකාචාර්ය පූජ්‍ය දඹර අමිල හිමි ප්‍රමුඛ මහා සංඝ රත්නය, එක්සත් ජාතික පක්‍ෂ මහ ලේකම්, අධ්‍යාපන අමාත්‍ය අකිල විරාජ් කාරියවසම්, සෞඛ්‍ය, පෝෂණ හා දේශීය වෛද්‍ය අමාත්‍ය රාජිත සේනාරත්න, ප්‍රවාහන හා සිවිල් ගුවන් සේවා අමාත්‍ය අර්ජුන රණතුංග, පාර්ලිමේන්තු මන්ත්‍රීවරුන් වන ජයම්පති වික්‍රමරත්න, ආශු මාරසිංහ, පුරවැසි බලය සංවිධානයේ කැඳවුම්කරු සමන් රත්නප්‍රිය යන මහත්වරු ද, පොලිස් හා ත්‍රිවිධ හමුදා ඉහළ නිලධාරීහු ද ඇතුලූ සිවිල් සංවිධාන ක්‍රියාකාරීහු රැසක් සහභාගි වූහ."
    },
    {
        "content": "වයස අවුරුදු 19 න් පහළ පාකිස්ථාන ක්‍රිකට් කණ්ඩායමේ ශ්‍රී ලංකා සංචාරය කල්දමා තිබෙන බව  ශ්‍රී ලංකා ක්‍රිකට් ආයතනය පවසයි. පසුගිය ඉරු දින දා එල්ල වූ ප්‍රහාරය සැළකිල්ලට ගෙන මෙම තීරණය ගෙන තිබේ. කෙසේ වෙතත් පාකිස්තාන ක්‍රිකට් සංචාරය කඩිනමින් පැවැත්තවිමට අපේක්ෂා කරන බව ද පාකිස්ථානයේ ක්‍රිකට් පාලක මණ්ඩලය පවසා තිබේ.  පකිස්ථාන වයස අවුරුදු 19 පහළ ක්‍රිකට් කණ්ඩායම අප්‍රේල් 30 වැනිදා ශ්‍රි ලංකාවට පැමිණිමට නියමිතව තිබු අතර දෙරට අතර පළමු තරඟය මැයි 23 වැනිදා ගාල්ලේ දී පැවැත්තවිමට සැලසුම් කොට තිබුණි"
    },
    {
        "content": "සුරාබදු පනතට අදාළ සංශෝධන වහාම ගැසට් කරන ලෙස ජනාධිපති ගරු මෛත්‍රීපාල සිරිසේන මැතිතුමා අදාළ අංශවලට උපදෙස් දුන්නේ ය. මත්ද්‍රව්‍ය මර්දනය සහ අපරාධ අවම කිරීම පිළිබඳ  (02) පෙරවරුවේ ජනාධිපති කර්යාලයේ පැවති සාකච්ඡාවක දී ජනාධිපතිතුමා මෙම උපදෙස් ලබා දුන්නේ ය. මත්ද්‍රව්‍ය වැරදි පිළිබඳ නීති දැඩිව ක්‍රියාත්මක කරමින් මතින් නිදහස් රටක් ගොඩනැඟිමේ වැඩපිළිවෙළ ශක්තිමත්ව සහ කඩිනම්ව ඉදිරියට ක්‍රියාත්මක කිරීමේ වැදගත්කම මෙහි දී ජනාධිපතිතුමා අවධාරණය කළේය. එමෙන්ම රට තුළ අපරාධ අවම කිරීම වෙනුවෙන් ක්‍රියාත්මක වැඩපිළිවෙළේ ප්‍රගතිය ද සමාලෝචනයට ලක් කෙරිණි. විෂ මත්ද්‍රව්‍ය ආඥා පනතට අදාළ සංශෝධන ද කඩිනමින් සිදු කරන ලෙස ජනාධිපතිතුමා උපදෙස් දුන්නේ ය. මත්ද්‍රව්‍යවලට ඇබ්බැහිවූවන් පුනරුත්ථාපනය සඳහා ගෙන යන වැඩපිළිවෙළ පිළිබඳව ද සාකච්ඡාවට ලක් වූ අතර බන්ධනාගාරගතව සිටින මත්ද්‍රව්‍ය ජාවාරම්වලට සම්බන්ධ බරපතළ අපරාධකරුවන් බූස්ස බන්ධනාගාරය වෙත ගෙනයාම සහ විශේෂ කාර්ය බලකායේ ආරක්ෂාව මත එම කටයුතු සිදු කිරීම පිළිබඳව ද මෙහිදී සාකච්ඡා විය. මත්ද්‍රව්‍ය විශ්ලේෂණයට අදාළ රස පරික්ෂක දෙපාර්තමේන්තුවේ ගැටලු පිළිබඳව ද සාකච්ඡා කෙරිණි. ඇමතිනි තලතා අතුකෝරාළ, ජනාධිපති ලේකම් උදය ආර්. සෙනෙවිරත්න, ආරක්ෂක ලේකම් ජෙනරාල් ශාන්ත කෝට්ටේගොඩ, වැඩබලන නීතිපති දප්පුල ද ලිවේරා යන මහත්වරුන් සහ වැඩබලන පොලිස්පති ඇතු`ථ ආරක්ෂක අංශ ප්‍රධානීහු මෙම සාකච්ඡාවට එක්ව සිටියහ."
    },
    {
        "content": "වර්තමානයේ රටේ පවතින ආරක්ෂක තත්ත්වය මත ක්‍රිඩකයන්ට අවශ්‍ය සියළු ආරක්ෂාව සපයන බව ක්‍රීඩා අමාත්‍ය හරින් ප්‍රනාන්දු මහතා පවසයි. අමාත්‍යවරයා මේ බව ප්‍රකාශ කළේ, ක්‍රිකට් ක්‍රිඩාවේ ගැටළු හා ක්‍රිඩා සංගම් සම්බන්ධ ගැටළු මෙන්ම ක්‍රිඩාවේ අනාගත සැළසුම් සම්බන්ධයෙන් ක්‍රිඩා අමාත්‍යංශයේ ඊයේ (02) පැවති ප්‍රවෘත්ති සාකච්ඡාවට එක් වෙමිණි. ඉදිරියේ පැවැත්වෙන ලෝක කුසලාන තරග සඳහා මැයි මස 07 වන දින දිවයිනෙන් පිටත්වන ශ්‍රි ලංකා ක්‍රිකට් කණ්ඩායමට අවශ්‍ය සියළුම ආරක්ෂාව සළසා ඇති බවත් ශ්‍රී ලංකා ක්‍රිකට් ආයතනය කළ ඉල්ලීමකට අනුව මෙම  ආරක්ෂාව ලබා දීමට තමන් කටයුතු කළ බවත් පැවසූ අමාත්‍යවරයා, අන්තර්ජාතික ක්‍රිකට් කවුන්සිලය සමඟද ඔවුන්ගේ ආරක්ෂාව සම්බන්ධයෙන් සකාච්ඡා කර ඇති බව වැඩිදුරටත් සඳහන් කළේය. ක්‍රිඩකයන් 19ක් ඇතුළු 30ක පමණ කණ්ඩායමක් මෙම සංචාරය සඳහා පිටත් වීමට නියමිතය. ඉදිරියේදී ආරම්භ වීමට නියමිතව තිබූ පාසල් රගර් තරඟාවලියද එම විදුහල්වල විදුහල්පතිවරුන් සමඟ සාකච්ඡා කර දින නියමයක් නොමැතිව කල් දැමීමට පියවර ගත් අතර අධ්‍යාපන අමාත්‍යංශය සමඟ එක්ව ඉදිරියේදී ඒ සඳහා අවශ්‍ය සියළු ආරක්ෂාව ලබා දීමට තමා සූදානම් බවද අමාත්‍යවරය මෙහිදී පැවසීය. තම රජය ක්‍රීඩාවේ දියුණුවට විශාල වැඩකොටසක් සිදු කල බවත් එළඹෙන ජුනි මාසයේදී ක්‍රිඩා සංකීර්ණ 06ක් විවෘත කිරිමට බලාපොරොත්තු වන බවත් නුවර එළියේ ඉහළ උන්නතාංශ ක්‍රිඩා සංකීර්ණයක් ඉදි කිරීමසඳහා අවශ්‍ය කටයුතු සිදු කෙරෙන බවත් පැවසූ අමාත්‍යවරයා එය ආසියාවටම ඇති ඉහළ උන්නතාංශ ක්‍රීඩා සංකීර්ණය වනු ඇති බවද සඳහන් කළේය. මෙහිදී අදහස් දැක් වූ ක්‍රීඩා අමාත්‍යංශයේ ලේකම් චූලන්ද පෙරේරා මහතා පැවසුවේ ක්‍රීඩා සංගම් වල ක්‍රියාකාරිත්වය පිළිබඳව සෑහීමකට පත් නොවන බවයි. ඒවායෙහි අභ්‍යන්තර ගැටළු රාශියක් පවතින බවත් බොහොමයක් ක්‍රීඩා සංගම්  එම ක්‍රීඩාවේ දියුණුවට කටයුතු නොකරන බවත් මෙම මාධ්‍ය හමුවට එක් වූ අමාත්‍යංශ ලේකම් චූලන්ද පෙරේරා මහතා පැවසීය. තවද ක්‍රීඩාවේ සිදුවන වංචා දූෂණ වැලැක්වීම ඇතුළු කරුණු ගණනාවක් සඳහා ක්‍රීඩා පනත සංශෝධනය කිරීම සඳහා අවශ්‍ය සියලු පියවර ගෙන ඇති බවද ලේකම්වරයා පැවසීය. සංහිඳියාව ඇති කර ගත හැකි හොඳම මාර්ගය ක්‍රීඩාව බව පැවසූ හරීන් ප්‍රනාන්දු අමාත්‍යවරයා ඉදිරියේදී ලාංකික ක්‍රීඩකයින් සියලු දෙනා එක් කොට රටට පණිවිඩයක් ලබා දීමට කටයුතු කරන බවද පැවසීය."
    },
    {
        "content": "රටේ වත්මන් ආරක්ෂක තත්ත්වය සහ ජාතික ආරක්ෂාව වෙනුවෙන් ගතයුතු පියවර පිළිබඳ යෝජනා ඇතුළත්ව හිටපු ආරක්ෂක ප‍්‍රධානීන් විසින් සකස් කරන ලද වාර්තාවක් ඊයේ විපක්ෂනායක මහින්ද රාජපක්ෂ මහතා වෙත භාර දී තිබිණි. එම වාර්තාව විපක්ෂනායකවරයා විසින්  (03) පස්වරුවේ ජනාධිපති කාර්යාලයේ දී ජනාධිපති ගරු මෛතී‍්‍රපාල සිරිසේන මැතිතුමා වෙත පිළිගන්වන ලදී. හිටපු ආරක්ෂක මාණ්ඩලික ප‍්‍රධානී ජගත් ජයසූරිය, හිටපු ගුවන් හමුදාපති රොෂාන් ගුණතිලක, හිටපු නාවික හමුදාපතිවරුන් වන අද්මිරාල් වසන්ත කරන්නාගොඩ, අද්මිරාල් ජයනාත් කොළඹගේ, හිටපු පොලිස්පතිවරුන් වන මහින්ද බාලසූරිය, චන්ද්‍රා ප‍්‍රනාන්දු යන මහත්වරුන් ඇතුළු පිරිසක් මෙම අවස්ථාවට එක්ව සිටියහ. අනතුරුව ජනාධිපතිතුමා මෙම පිරිස සමඟ කෙටි සාකච්ඡාවකට ද එක් විය."
    },
    {
        "content": "අයි එස් අයි එස් ත්‍රස්තවාදය ශ්‍රී ලංකාවෙන් තුරන් කිරීමට පියවර ගන්නා බවත්, ත්‍රස්තවාදී ක්‍රියා සිදුකරන අය හෝ ඊට අනුබල දෙන අය පිළිබඳව තොරතුරු දන්නේ නම් එම තොරතුරු ආරක්ෂක අංශ වෙත ලබා දෙන ලෙස තමන් ජනතාවගේ ඉල්ලා සිටින බවත් අග්‍රාමාත්‍ය රනිල් වික්‍රමසිංහ මහතා අද (03) දින මඩකලපුවේදී පැවසීය.  පාස්කු ඉරුදින ත්‍රස්ත ප්‍රහාරයට ලක්වූ මඩකලපුව සියෝන් දේවස්ථානයේ නිරීක්ෂණ චාරිකාවකට සහභාගි වෙමින් අද (03) දින අග්‍රාමාත්‍ය රනිල් වික්‍රමසිංහ මහතා මාධ්‍ය වෙත අඳහස් දක්වමින් පැවසීය.   අන්තවාදීන් කිහිපදෙනෙක් එකතුව පසුගිය 21 වෙනිදා ස්ථාන කිහිපයක බෝම්බ පුපුරුවා හරිමින් කේදවාචකය සිදුකර ඇති බව පෙන්වා දෙන වික්‍රමසිංහ මහතා ඒ අභියෝගය ජය ගැනීම සඳහා සිංහල, දෙමළ, මුස්ලිම්, කතෝලික සියලූ දෙනා එකට එක්ව ක්‍රියා කළ යුතු බව පෙන්වා දුන්නේය.     ත්‍රස්ත ප්‍රහාරයෙන් විනාශයට පත් සියෝන් දේවස්ථානය වෙත වික්‍රමසිංහ මහතා පැමිණෙන විටත් අවට ප්‍රදේශවාසීන් රැසක් එම දේවස්ථානය පිහිටි භුමිය ආසන්නයට එක් රොක් වී සිටි අයුරු දක්නට ලැබිණි. සියෝන් දේවස්ථානය සහ ඒ අවට භුමියේ සංචාරය කළ අග්‍රාමාත්‍ය රනිල් වික්‍රමසිංහ මහතා ඇතුළු රජයේ මැති ඇමතිවරු දේවස්ථානය ප්‍රතිසංස්කරණය කිරීම සම්බන්ධව එහි පූජකතුමන්ලා සමඟ දීර්ඝ වශයෙන් සාකච්ඡා පැවැත්වූහ. දේවස්ථානය ඉදිරිපිට භුමියට එක් රොක්ව සිටි ජනතාව හමුවට පැමිණි වික්‍රමසිංහ මහතා ඔවුන් සමඟ සුහද සාකච්ඡාවක ද නිරත වන්නට විය. බෝම්බ ප්‍රහාරයෙන් මිය ගිය හා තුවාල ලැබූ පිරිස් වෙනුවෙන් මුදල් පරිත්‍යාග කිරීමක් ද මෙහිදී සිදු විය. ඒ අනුව මිය ගිය පුද්ගලයෙක් වෙනුවෙන් රුපියල් දස ලක්ෂයක් ද, තුවාල ලැබූ අයෙක් වෙනුවෙන් ලක්ෂ පහක උපරිමයකට යටත්ව වන්දි මුදල් ලබා දීම ද සිදු කරන ලදී. ඉන් අනතුරුව තව දුරටත් අදහස් දක්වමින් අග්‍රාමාත්‍ය රනිල් වික්‍රමසිංහ මහතා මෙසේ ද කීය. පළමුවෙන්ම අපේ රජය වෙනුවෙන් මම ඔබ සියළු දෙනාටම කණගාටුව ප්‍රකාශ කරනවා. ජීවිත නැති වූ අපේ සහෝදර ජනතාවගේ පවුල්වල තිබෙන කණගාටුව, වේදනාව, වචනයෙන් ප්‍රකාශ කළ නොහැකියි. මෙය කිසිවෙකුත් බලාපොරොත්තු නොවූ සිදුවීමක්. නමුත් අප එම තත්වයට මුහුණ දෙමින් සිටිනවා. ඒ වෙනුවෙන් අවශ්‍ය පියවර ගනිමින් සිටිනවා. මෙම සිදුවීම මට කොළඹදී දැනගන්නට ලැබුණු විට වහාම මඩකලපුවේ ආරක්ෂාව තර කිරීමට අවශ්‍ය පියවර ගන්නා ලෙස උපදෙස් ලබා දුන්නා. නැතිවූ ජීවිත අපට නැවතත් ලබාගත නොහැකියි. එම නිසා ඇත්ත වශයෙන්ම මම නැවත නැවතත් ඒ වෙනුවෙන් කණගාටුව ප්‍රකාශ කරනවා. ඛේදවාචකයට ගොදුරු වූ පවුල් සඳහා වන්දි මුදල් ලබාදීමට අවශ්‍ය කටයුතු සිදුකර තිබෙනවා. දේවස්ථාන නැවත ප්‍රතිසංස්කරණය කිරීමටත් අපි කටයුතු කරනවා. නැවතත් ජන ජීවිතය සාමාන්‍ය තත්වයට පත්කිරීමට අවශ්‍ය පියවර ගන්නවා. අද හින්දු සහ ඉස්ලාම් දේවස්ථානවල යාඥා පවත්වනවා. ඉදිරියේදී කතෝලික පල්ලිවලත් යාඥා කටයුතු ආරම්භ කරනවා. ඒවගේම සඳුදා දිනය වන විට රජයේ පාසල් ආරම්භ කිරීමට අවශ්‍ය පියවර ගෙන තිබෙනවා. මේ ආකාරයට රටේ තත්වයට පාලනය කරමින් ඉදිරියට යන අතර ජන ජීවිතය සාමාන්‍ය තත්වයට ගෙන ඒමට අවශ්‍ය සියලූම පියවර අපි ගනිමින් සිටින බවත් පැවසිය යුතුයි. මේ සම්බන්ධයෙන් වගකිව යුතු බොහෝ දෙනෙක් දැන් අත්අඩංගුවට ගෙන තිබෙනවා. ඇතැමුන් ජීවිතක්ෂයට පත්වී තිබෙනවා. අවශ්‍ය ඉදිරි පියවර ගැනීමට ආරක්ෂක අංශ මේ වන විට ක්‍රියාත්මක වෙමින් සිටිනවා. මෙම සිදුවීම පිළිබඳව සිදුකෙරෙන පරීක්ෂණ සඳහා සහාය ලබාදීමට විදේශ සංවිධාන පවා අපට උදව් කරනවා. එමෙන්ම නවීනතම පරීක්ෂණ උපකරණ සහ ක්‍රමවේද මේ වෙනුවෙන් භාවිත කරනවා. මෙම කණ්ඩායමට අමතරව රට තුල තවත් රහසිගත කණ්ඩායම් තිබේද යන්න පිළිබඳවත් අප සොයා බලනවා. අයිඑස්අයිඑස් ත්‍රස්තවාදය අපේ රටින් තුරන් කිරීමට කටයුතු කරන බව මම මේ අවස්ථාවේ ඔබ සියලූ දෙනාට ප්‍රකාශ කරනවා. ඔවුන් පිළිබඳව සාමාන්‍ය ජනතාව වන ඔබ සතුවත් යම් තොරතුරු තිබෙනවා නම් ආරක්ෂක අංශ වෙත ලබාදෙන්න. රටේ උතුරු නැගෙනහිර දීර්ඝ කාලයක සිට යුද්ධයක් ඇතිව තිබුණා. යුද්ධයෙන් පසුව අපි සාමයෙන් ජීවත් වුණා. මෙම සිද්ධියෙන් පසුව වුවත් අප සාමයෙන් කටයුතු කළ යුතුයි. මෙම ඛේදවාචකය සිදු කළේ අන්තවාදීන් කිහිප දෙනෙකු විසින්. එම නිසා අනෙක් සිංහල, දෙමළ, මුස්ලිම්, කතෝලික සියලූ දෙනාම එකට එකතු වී එම අභියෝගය ජය ගත යුතු යැයි මම මේ අවස්ථාවේ ප්‍රකාශ කරනවා. මෙම සිදුවීමේදී ඉවසීමෙන් කටයුතු කළ සියලුම පූජකතුමන්ලාටත්, ඒවගේම වෛද්‍යවරුන්, අනෙක් කාර්ය මණ්ඩල, පොලිසිය ඇතුළු ආරක්ෂක අංශ, රජයේ නිලධාරීන් ඇතුළු සියළු දෙනාටම මම අවසාන වශයෙන් ස්තුති වන්ත වෙනවා. මෙම අවස්ථාවට ශ්‍රී ලංකා ක්‍රිස්තියානි සංගමයේ පූජක ප්‍රන්ස් පියතුමා සහ මඩකලපුව සියෝන් දේවස්ථානයේ ප්‍රධාන පූජකතුමා වන රොෂාන් මහේෂන් ඇතුළු පියතුමන්ලා සහ රාජ්‍ය පරිපාලන හා ආපදා කළමණාකරණ අමාත්‍ය රංජිත් මද්දුමබණ්ඩාර, සංචාරක සංවර්ධන, වනජීවි සහ ක්‍රිස්තියානි ආගමික කටයුතු අමාත්‍ය ජෝන් අමරතුංග, මුදල් රාජ්‍ය අමාත්‍ය ඉරාන් වික්‍රමරත්න, පාර්ලිමේන්තු මන්ත්‍රි කාවින්ද ජයවර්ධන, ජාතික ප්‍රතිපත්ති, ආර්ථික කටයුතු නැවත පදිංචි කිරීම් සහ පුනරුත්ථාපන, උතුරු පළාත් සංවර්ධන හා යෞවන කටයුතු අමාත්‍යාංශයේ ලේකම් වී. සිව ඥානසෝති, හානි පූර්ණ කාර්යාලයේ අධ්‍යක්ෂ ආනන්ද විජේපාල යන මහත්වරුන් ඇතුළු දේශපාලඥයන් සහ රාජ්‍ය නිලධාරීන් රැසක් ද එක්ව සිටියහ."
    },
    {
        "content": "ගෝලීය ත්‍රස්තවාදයට එරෙහි සටනේ දී දේශපාලන නායකත්වය ඉතා වැදගත් බව පෙන්වා දෙන එක්සත් රාජධානියේ ආරක්ෂක සහ ආර්ථික අපරාධ සම්බන්ධ රාජ්‍ය අමාත්‍යවරයා ත්‍රස්ත අභියෝගය ශ්‍රී ලංකාවෙන් මුලිනුපුටා දැමීමට වත්මන් ජනාධිපති මෛත්‍රීපාල සිරිසේන මැතිතුමාට හැකියාව තිබෙන බව පවසයි. දිවයිනට පැමිණ සිටින එක්සත් රාජධානියේ ආරක්ෂක සහ ආර්ථික අපරාධ සම්බන්ධ රාජ්‍ය ඇමති Ben Wallace  මහතා අද (03) පෙරවරුවේ ජනාධිපති නිල නිවසේ දී ජනාධිපති ගරු මෛත්‍රීපාල සිරිසේන මැතිතුමා හමු වූ අවස්ථාවේ දී මේ බව ප්‍රකාශ කළේය. මෙම ත්‍රස්ත අභියෝගය හමුවේ ජනාධිපතිතුමා ගත් පියවර තුළින් සාර්ථක ලෙස ත්‍රස්තවාදය පාලනය කිරීමට හැකිවීම පිළිබඳ මෙහිදී අමාත්‍යවරයා සිය ප්‍රසාදය පළ කරනු ලැබීය. ශ්‍රී ලංකාවට එල්ල වූ මෙම ත්‍රස්ත ප්‍රහාරය ඉස්ලාමීය ජාත්‍යන්තර ත්‍රස්තවාදයේ කොටසක් බව මේ වන විට සනාථ වී තිබෙන අතර, මෙවැනි ගෝලීය ත්‍රස්ත සංවිධානයකට මුහුණ දීමේ දී අන්තර්ජාතික සහය අවශ්‍ය බව ද බ්‍රිතාන්‍ය රාජ්‍ය ආරක්ෂක අමාත්‍යවරයා පෙන්වා දුන්නේ ය. මෙම ඛේදවාචකය පිළිබඳව සිය ශෝකය පළ කරමින් දෙවන එළිසබෙත් මහ රැජින, බ්‍රිතාන්‍ය අග්‍රාමාත්‍ය තෙරේසා මේ මහත්මිය ඇතුළු ප්‍රධානින් එවු ශෝක පණිවිඩ පිළිබඳව සහ එම අසීරු අවස්ථාවේ බ්‍රිතාන්‍ය රජය දැක්වූ සහය පිළිබඳව සිය ස්තුතිය පළ කළ ජනාධිපතිතුමා විමර්ශන කටයුතුවලට සහය දීමට බ්‍රිතාන්‍ය බුද්ධි අංශ විශේෂ කණ්ඩායමක් කඩිනමින් දිවයිනට එවීම පිළිබඳව ද ස්තූතිය පළ කළේය. මෙහිදී අදහස් දැක්වූ බ්‍රිතාන්‍ය ආරක්ෂක රාජ්‍ය අමාත්‍යවරයා වැඩිදුරටත් පෙන්වා දුන්නේ ඉස්ලාමිය ත්‍රස්තවාදින් සෑම ප්‍රහාරයක් සඳහාම වෙන් වෙන් උපායමාර්ග භාවිත කරන බැවින් මෙවැනි පුළුල් සන්ධානයක් පරාජය කිරීම සඳහා සෑම රටකම ඔත්තු සේවා සහ රහස් තොරතුරු හුවමාරු කරගැනීම මූලික අවශ්‍යතාවයක් බවයි. ISIS ත්‍රස්තවාදින් සමඟ සටන් පැවති කාලයේ බ්‍රිතාන්‍ය හමුදාවේ බුද්ධි අංශ නිලධාරියෙකුව සිට ඉන් පසුව දේශපාලනයට පිවිසි Ben Wallace  මහතා මෙහිදී වැඩිදුරටත් ප්‍රකාශ කළේ බ්‍රිතාන්‍ය ආරක්ෂක අංශ ISIS ත්‍රස්තවාදය දෙස පමණක් දෑස යොමාගෙන සිටිය දී අනපේක්ෂිත ලෙස අල්කයිඩා ත්‍රස්ත ප්‍රහාරයක් ලන්ඩනයට සහ මැන්චෙස්ටර් නුවරට එල්ලවීම කිසිසේත් බලාපොරොත්තු නොවූ දෙයක් බව යි. ත්‍රස්ත ප්‍රහාර සහ අවදානම හඳුනාගැනීම පිණිස බ්‍රිතාන්‍ය රජය සිදුකළ පරිදි සියලු දේශීය බුද්ධි අංශවල තොරතුරු එක්රැස් කිරීමේ ඒකාබද්ධ විමර්ශන කේන්ද්‍රයක් පිහිටවිය යුතු බවත් ඒ සඳහා ශ්‍රී ලංකාවට සහාය දීමට බ්‍රිතාන්‍ය රජය සූදානම් බවත් අමාත්‍යවරයා ප්‍රකාශ කළේය. බ්‍රිතාන්‍ය ප්‍රතිත්‍රස්ත සහ ආරක්ෂක කාර්යාලයේ අධ්‍යක්ෂ ජනරාල් Tom Burn නියෝජ්‍ය බ්‍රිතාන්‍ය මහ කොමසාරිස් Tom Hurd යන මහත්වරුන් සහ ආරක්ෂක සහ ආර්ථික අපරාධ සම්බන්ධ රාජ්‍ය අමාත්‍යවරයාගේ පෞද්ගලික ලේකම් සිද්ධාර්ථ වික්‍රමසිංහ මහතා ද, ජනාධිපති අතිරේක ලේකම් ඇසල වීරකෝන් මහතා ඇතුළු පිරිසක් මෙම අවස්ථාවට එක්ව සිටියහ."
    },
    {
        "content": "ප්‍රභූ වාහන ගමන් කිරීම සඳහා මහජනතාවට අවහිර වන පරිදි මාර්ග වසා දැමීම කිසිදු අයුරකින් සිදු නොකළ යුතු බවට ජනාධිපති ගරු මෛත්‍රීපාල සිරිසේන මැතිතුමා උපදෙස් දී තිබේ.  (21) දින  පැවති කැබිනට් මණ්ඩල රැස්වීමේ දී ද ජනාධිපතිතුමා මේ පිළිබඳ අවධානය යොමු කළේය. ප්‍රභූ ආරක්ෂක රථ ගමන් කිරීමේ දී මාර්ග වසා තැබීම හේතුවෙන් මහජනතාවට සිදුවන අපහසුතාව පිළිබඳ සැලකිල්ලට ගනිමින් ජනාධිපතිතුමා මෙම උපදෙස් ලබා දී ඇත. ඒ අනුව අදාළ ප්‍රභූවරුන්ගේ ආරක්ෂක අංශ නිලධාරින් මේ පිළිබඳ දැනුවත් කරන ලෙසත්, සාමාන්‍ය ජනතාවට කිසිදු අයුරකින් අවහිරයක් ඇති නොවන අයුරින් ප්‍රභූ රථ ධාවනය කිරීමට ඔවුන්ට උපදෙස් නිකුත් කරන ලෙසත් වැඩිදුරටත් අදාළ අංශ දැනුවත් කොට තිබේ."
    },
    {
        "content": "අවසාන ක්‍රීඩා සංචිත සඳහා සුදුසුකම්ලබන ක්‍රීඩක ක්‍රීඩිකාවන්ට යුද්ධ හමුදාව හරහා පුහුණුවීම්ක් ලබා දීමට සියලු කටයුතු සූදානම් කර ඇති බව ක්‍රීඩා අමාත්‍ය හරීන් ප්‍රනාන්දු මහතා පැවසීය. අමාත්‍යවරයා ඊයේ (2) ක්‍රීඩා අමාත්‍යාංශයේ පැවැති මාධ්‍ය හමුවට එක්වෙමින් මෙසේ පවසා ඇත. අමාත්‍යවරයා තවදුරටත් සදහන් කළේ, පදක්කම් ඉලක්ක කරගනිමින් මෙම වැඩපිළිවෙල ක්‍රියාත්මක බවය. ශ්‍රී ලංකා යුධ හමුදාව සමඟ එක්ව ක්‍රීඩකයින්ට කදවුරු මට්ටමින් පුහුණුව ලබාදීමට සියල්ල සූදානම් බව ද කීය. මේ සඳහා රජය මූල්‍ය ප්‍රතිපාදන ලබාදෙන බවත් ආහාර පාන මෙන් ම නවාතැන් පහසුකම් ද ලබාදීමට සැලසුම් කර ඇති බව අමාත්‍යවරයා පැවසී ය."
    },
    {
        "content": "පූජ්‍ය ගලගොඩඅත්තේ ඥානසාර හිමියන්ගේ මෑණියන්  (23) රාත්‍රියේ උන්වහන්සේ සමඟ ජනාධිපති ගරු මෛත්‍රීපාල සිරිසේන මැතිතුමා හමු විය. ඒ මහගම සේකර මාවත ජනාධිපති නිල නිවසේ දී ය. ගරු ජනාධිපතිතුමා විසින් ජනාධිපති පොදු සමාව ලබාදෙමින් ඥානසාර හිමියන් නිදහස් කිරීමට කටයුතු කිරීම පිළිබඳ මෙහිදී ජනාධිපතිතුමා වෙත සිය ගෞරවය සහ ස්තූතිය පළ කළ එම මෑණියන් ජනාධිපතිතුමා සමඟ සුහද කථා බහක ද නිරත විය."
    },
    {
        "content": "2019 ලෝක කුසලාන ක්‍රිකට් තරඟාවලියට සමගාමීව අපේ ක්‍රිකට් කණ්ඩායමේ දිරිය වඩන්නට සහ ශ්‍රී ලාංකිකයන් තුළ ලෝක කුසලාන තරඟාවලිය පිළිබඳව උනන්දුව වර්ධනය කිරීම සඳහා නිර්මාණය වූ තේමා ගීතය එළි දැක්වීම පසුගියදා (24) සිදු කෙරුණි. සංඛ දිනෙත්ගේ ගායනයෙන් හා සංගීතයෙන්ද , වසන්ත මොරගොඩගේ පද රචනයෙන්ද හැඩ වූ මෙම ගීතය එළි දැක්වීම ක්‍රීඩා අමාත්‍ය හරීන් ප්‍රනාන්දු සහ ශ්‍රී ලංකා ක්‍රිකට් ආයතනයේ සභාපති ශම්මි සිල්වා යන මහත්වරුන්ගේ ප්‍රධානත්වයෙන් සිදු කෙරුණි. මෙහිදී අදහස් දැක් වූ ක්‍රීඩා අමාත්‍ය හරීන් ප්‍රනාන්දු මහතා පැවසුවේ රට තුළ පසුගිය කාලයේ පැවති තත්වය හේතුවෙන් ලෝක කුසලානය වෙනුවෙන් ගීතයක් අවශ්‍ය නොමැති බවට අදහසක් පැවතුණද,රට මෙවැනි තත්වයකට මුහුණ දුන් අවස්ථාවලදී ක්‍රිකට් ක්‍රීඩාව මෙන්ම සංගීතයද එය සමනය කිරීම නිසා ගිතය ඉදිරිපත් කළ බවයි. ශ්‍රී ලංකා ක්‍රිකට් කණ්ඩායම් නායක දිමුත් කරුණාරත්න තම කණ්ඩායමට සහය දක්වන ලෙස එංගලන්තයේ සිට ඉල්ලීමක් කළ වීඩියෝවක්ද විකාශය කිරීමට කටයුතු කර තිබුණි."
    },
    {
        "content": "ජූනි 05 වන දාට යෙදෙන ජගත් පරිසර දිනයට සමගාමීව පරිසර සතියක් ප්‍රකාශයට පත් කරමින් පරිසරය වෙනුවෙන් මේ වන විට ක්‍රියාත්මක කර ඇති සියලු වැඩසටහන් වඩා ශක්තිමත් සහ කාර්යක්ෂම කිරීමට පියවර ගන්නා ලෙස ජනාධිපතිතුමා අදාළ අංශ වෙත උපදෙස් දෙයි. ජනාධිපතිතුමා මෙම උපදෙස් ලබා දුන්නේ (24) පෙරවරුවේ මධ්‍යම පරිසර අධිකාරියේ ශ්‍රවණාගාරයේ දී පැවැත්වුණු මධ්‍යම පරිසර අධිකාරියේ ප්‍රගති සමාලෝචන රැස්වීමට එක්වෙමිනි. අධිකාරිය විසින් මෙතෙක් ක්‍රියාත්මක කර තිබෙන වැඩසටහන්වල ප්‍රගතිය සහ ඉදිරි සැලසුම් මෙහි දී ජනාධිපතිතුමාගේ අධීක්ෂණයට ලක් විය. පරිසර නියමු ව්‍යාපෘති ප්‍රමාදයකින් තොරව අවසන් කිරීම, පාසල් මට්ටමින් පරිසර නියමුවන්ගේ සංඛ්‍යාව ඉහළ නංවා ගැනීම ආදි කරුණු පිළිබඳව ද සාකච්ඡා වූ අතර, පාසල් දරුවන් ඇතුළු පාර්ශ්වකරුවන් සම්බන්ධ කර ගනිමින් පරිසර සංරක්ෂණය, ආරක්ෂණය හා කළමනාකරණය කෙරෙහි සහභාගිත්වය වැඩිකර ගැනීමට පියවර ගැනීමේ වැදගත්කම ජනාධිපතිතුමා එහි දී පෙන්වා දුන්නේ ය. පොලිතින් තහනම, වාහනවල අධික ශබ්දය සහිත නලා නාද කිරීම තහනම් කිරීම, පරිසර පොලිසිය ශක්තිමත් කිරීම ආදි පරිසර සංරක්ෂණය වෙනුවෙන් රජය පසුගිය දිනවල ගත් වැදගත් තීන්දු සහ ඊට අදාළ ව ක්‍රියාත්මක කර ඇති වැඩසටහන්වල ප්‍රගතිය ද මෙහිදී සමාලෝචනයට ලක් කෙරිණි එමෙන් ම මහනුවර නගරයේ ප්‍රධාන පාරිසරික ගැටලුවක් බවට පත්ව තිබූ කටුගස්තොට, ගොහාගොඩ කැළි කසළ කන්ද සහ ඊට විසඳුම් ලබාදීමට ක්‍රියාත්මක කර ඇති වැඩසටහන්වල ප්‍රගතිය ද ජනාධිපතිතුමා විමසා බැලීය. මහවැලි සංවර්ධන සහ පරිසර අමාත්‍යාංශයේ ලේකම් අනුර දිසානායක, මධ්‍යම පරිසර අධිකාරියේ සභාපති ඒ.ජේ.එම්. මුසම්මිල්, අධ්‍යක්ෂ ජනරාල් හේමන්ත ජයසිංහ යන මහත්වරුන් ඇතුළු ජ්‍යෙෂ්ඨ නිලධාරිහු මීට එක්ව සිටියහ."
    },
    {
        "content": "45 වන ජාතික මහා ක්‍රීඩා උළෙලේ මැරතන් තරඟ ජයග්‍රහණය ධම්මික අරුණසිරි රන් පදක්කම දිනා ගත් අතර කාන්ත මැරතන් තරඟයේදී පසුගිය වසරේ ලෝකඩ පදක්කම දිනා ගත් නිසංසලා බණ්ඩාර රන් පදක්කම දිනා ගත්තාය.   කාන්තා මැරතන් තරඟයේ මුල් ජයග්‍රාහකයන් දස දෙනා අතර සබරගමු පළාතේ ක්‍රීඩිකාවන් පස් දෙනෙකු සිටීම විශේෂත්වයකි."
    },
    {
        "content": "රී ලංකාවට වැඩම කර සිටින තායිලන්ත මහානායක හිමිවරුන් ඇතුළු බෞද්ධ දූත පිරිස ජනාධිපති නිල නිවසේ දී ජනාධිපති ගරු මෛතී‍්‍රපාල සිරිසේන මැතිතුමා හමු විය. පාස්කු ඉරිදා ත‍්‍රස්ත ප‍්‍රහාරයට මුහුණ දෙමින් යළි නැගී සිටින ශී‍්‍ර ලංකාව පිළිබඳ තම සතුට පළ කළ දූත පිරිස, සහෝදර බෞද්ධ රටක් ලෙස හැම විට ම තමන් ශී‍්‍ර ලංකාව සමග සිටින බව සඳහන් කළහ. උන්වහන්සේලාගේ වැඩමකිරීම පිළිබඳ සිය සතුට පළ කළ ජනාධිපතිතුමා බෞද්ධ රටවල් ලෙස ශ‍්‍රී ලංකාව සහ තායිලන්තය අතර ඇති දිගු කාලීන සමීප සබඳතාවය ද මෙහි දී සිහිපත් කළේය. Phra Bhawanakhemakhun wat Maheyong හිමියන්ගේ ප‍්‍රධානත්වයෙන්, තායිලන්ත මහානායක හිමිවරුන් ඇතුළු 70 දෙනෙකුගෙන් සමන්විත දූත පිරිස පසුගිය 21 වන දා ශ‍්‍රී ලංකාවට පැමිණි අතර පසුගිය දින කිහිපයේ දිවයිනේ ප‍්‍රදේශ ගණනාවක සංචාරය කරමින් වෙසක් සැමරුම් දැක බලා ගැනීමට ද එක් විය. එමෙන් ම නැගෙනහිර පළාතේ විහාරස්ථාන රැුසකට බුද්ධ ප‍්‍රතිමා වහන්සේ පූජා කිරීමට ද මෙම දූත පිරිස කටයුතු කළහ. තායි බෞද්ධ දූත පිරිස සහ ජනාධිපතිතුමා අතර හමුවට තායි ශී‍්‍ර ලංකා බෞද්ධ සංස්කෘතික මධ්‍යස්ථානයේ විහාරාධිති පූජ්‍ය රාස්සගල සීවලී නායක හිමිපාණන් වහන්සේ ද වැඩම කර සිටියහ."
    },
    {
        "content": "ජනාධිපති ගරු මෛත්‍රීපාල සිරිසේන මැතිතුමා සහ විදෙස් තානාපතිවරුන් අතර හමුවක් (27) පෙරවරුවේ ජනාධිපති නිල නිවසේ දී පැවැත්විණි. ත්‍රස්ත අභියෝගයට එරෙහි සාර්ථක මෙහෙයුම් පිළිබඳව එහි දී තානාපතිවරුන් දැනුවත් කළ ජනාධිපතිතුමා කියා සිටියේ මේ වන විට රටේ වත්මන් ආරක්ෂක තත්ත්වය සියයට අනූ නවයක් යහපත් බවට තමාට සහතික විය හැකි බවයි. ආරක්ෂක අංශ සහ බුද්ධි අංශ සිදුකළ සාර්ථක මෙහෙයුම් ඊට හේතු වූ බව සඳහන් කළ ජනාධිපතිතුමා විදෙස් බුද්ධි අංශවලින් ද මෙරට ආරක්ෂක අංශ වෙත ලැබුණු සහය ඇගැයීමට ලක් කළේය. එක්සත් රාජධානිය, එක්සත් ජනපදය, කැනඩාව, ජපානය, ජර්මනිය, ඕස්ට්‍රේලියාව සහ යුරෝපීය සංගමයට අයත් තානාපතිවරු මෙම හමුවට එක්ව සිටියහ. ජාතික ආරක්ෂක වැඩපිළිවෙළේ දී එම සියලු රටවල් ලබා දෙන සහාය මෙන්ම ආර්ථික සංවර්ධනය සඳහා ලබාදෙන සහාය ද අඛණ්ඩව අපේක්ෂා කරන බව සඳහන් කළ ජනාධිපතිතුමා පාස්කු ඉරිදා සිදුවීමත් සමඟ සංචාරකයන් සඳහා පනවා ඇති බාධක කඩිනමින් ඉවත්කර ගැනීමට සහාය වන ලෙස ද තානාපතිවරුන්ගෙන් ඉල්ලා සිටියේය. රටේ වත්මන් ආරක්ෂක තත්ත්වයට අදාළ කරුණු පැහැදිලි කිරීම පිළිබඳව මෙහි දී ජනාධිපතිතුමා වෙත සිය ස්තූතිය පළ කළ තානාපතිවරු, ශ්‍රී ලංකාවට පැමිණීමේ දී තම රටවල් සංචාරකයන් සඳහා පනවා ඇති බාධා කඩිනමින් ඉවත්කිරීමට අවශ්‍ය මැදිහත්වීම සිදුකරන බවට ද ප්‍රතිඥා දුන්හ. එමෙන්ම හදිසි නීතිය දීර්ඝ කිරීම පිළිබඳව ද මෙහි දී සාකච්ඡාවට බඳුන් වූ අතර ජනාධිපතිතුමා කියා සිටියේ ආරක්ෂක අංශවල සාර්ථක මෙහෙයුම් තවදුරටත් ක්‍රියාත්මක කිරීම වෙනුවෙන් එම පියවර ගත් නමුත් නැවත වතාවක් හදිසි නීතිය දීර්ඝ කිරීමේ අවශ්‍යතාවක් මතු නොවනු ඇතැයි තමා අපේක්ෂා කරන බවයි. ආරක්ෂක මෙහෙයුම් පිළිබඳව මෙහි දී වැඩිදුරටත් අදහස් දැක්වූ ජනාධිපතිතුමා පුද්ගලයන්, පුපුරණ ද්‍රව්‍ය, අවි ආයුධ අත්අඩංගුවට ගැනීම් පිළිබඳව ද විස්තර කළේය. එමෙන්ම ජනාධිපතිතුමා මෙහි දී වැඩිදුරටත් කියා සිටියේ මෙවැනි සාහසික ප්‍රහාර යළි ඇති නොවන බව සහතික කිරීම සඳහා ආරක්ෂක සේවාවන්හි ප්‍රතිසංවිධානයක් සිදුකරමින් පවතින බවත්, නව නීති සම්පාදනය සහ නව ආයතන ව්‍යුහයක් ස්ථාපනය කිරීමට ද කටයුතු කරගෙන යන බවත් ය. ජනාධිපති ලේකම් උදය ආර්. සෙනෙවිරත්න, විදේශ කටයුතු අමාත්‍යාංශයේ ලේකම් රවීනාත් ආරියසිංහ, ජනාධිපති අතිරේක ලේකම් ඇසළ වීරකෝන් යන මහත්වරුන් ඇතුළු නිලධාරිහු මෙම අවස්ථාවට එක්ව සිටියහ."
    },
    {
        "content": "ජූනි 22 වනදා සිට ජාතික මත්ද්‍රව්‍ය නිවාරණ සතියක් ද ප්‍රකාශයට පත් කරයි. මත්ද්‍රව්‍ය මර්දන වැඩපිළිවෙළ තවදුරටත් ශක්තිමත් කරමින් ඊට අදාළ වැඩසටහන් පුළුල් කිරීමට තීරණය කෙරේ. ජනාධිපතිතුමාගේ උපදෙස් පරිදි ජූනි 22 වනදා සිට ජූලි 01 වනදා දක්වා ජාතික මත්ද්‍රව්‍ය නිවාරණ සතියක් ද ප්‍රකාශයට පත් කරමින් දීප ව්‍යාප්තව ගෙන යන වැඩසටහන් විධිමත්ව සහ කාර්යක්ෂම කිරීමට නියමිතය. මත්ද්‍රව්‍ය පාලනය සහ අපරාධ අවම කිරීමට අදාළ පනත් කෙටුම්පත් පිළිබඳ ජනාධිපති ලේකම් උදය ආර්. සෙනෙවිරත්න මහතාගේ ප්‍රධානත්වයෙන් (27) පෙරවරුවේ ජනාධිපති කාර්යාලයේ දී පැවැති සාකච්ඡාවකදී මේ පිළිබඳව දීර්ඝ වශයෙන් සාකච්ඡාවට ලක් විය. සුරාබදු ආඥා පනත හා විෂ මත්ද්‍රව්‍ය ආඥා පනත සංශෝධනය, බන්ධනාගාරවල ආරක්ෂාව, මත්ද්‍රව්‍යවලට ඇබ්බැහිවූවන් පුනරුත්ථාපනය මෙන්ම රස පරික්ෂක දෙපාර්තමේන්තුවේ මත්ද්‍රව්‍ය විශ්ලේෂණයට අදාළ ගැටලු ආදිය ද මෙහිදී සාකච්ඡාවට බඳුන් කෙරිණි. පූජ්‍ය කුප්පියාවත්තේ බෝධානන්ද ස්වාමින්වහන්සේ ද , අමාත්‍යාංශ ලේකම්වරු, අදාළ ආයතන ප්‍රධානින් ඇතුළු රාජ්‍ය නිලධාරින් ද, වැඩබලන පොලිස්පති සී.ඩී. වික්‍රමරත්න මහතා ඇතුළු ආරක්ෂක අංශ ප්‍රධානිහු මෙම සාකච්ඡාවට එක්ව සිටියහ."
    },
    {
        "content": "ප්‍රවීණ රංගන ශිල්පී ගාමිණී හෙට්ටිආරච්චි මහතා ඊයේ(27) අභාවප්‍රාප්ත වූයේය. පසුගිය දිනවල ඇතිවූ රෝගී තත්වයෙන් පසු ජාතික රෝහලේ ප්‍රතිකාර ලබමින් සිටියදී අභාවප්‍රාප්ත වන විට 68 වන වියේ පසු විය. වේදිකා නාට්‍ය ටෙලි නාට්‍ය හා චිත්‍රපට ගණනාවක රංගනයෙන් දායකවූ ගාමිණි හෙට්ටිආරච්චි මහතා, කොළඹ නාලන්දා විදුහලේ ආදි සිසුවෙකි. ඔහු මහාචාර්ය එදිරිවීර සරච්චන්ද්‍රයන් ගුරු කොට මුලින්ම වේදිකා රංගනයෙන් සිය කලා කුසලතාවයන් පෙන්නුම් කළේය. සරච්චන්ද්‍රගේ ,රත්තරන්, වේදිකා නාට්‍යය නිසා කලක් කතාබහට ලක් විය. අස්වැසුම,සිංහාවලෝකනය,විදු,අයෝමා, වැනි චිත්‍රපට රංගනයෙන් දායක වු ඔහු බහුබූතයෝ සහ කොස්තාපල් පුඤ්ඤසෝම වැනි ප්‍රහසන චිත්‍රපට වලින් ද තම රංගන කුසලතා දක්වා තිබේ. යශෝරාවය ටෙලිනාට්‍යය නිසා කලක් ඔහු අතිශය ජනප්‍රිය විය. මෑත කාලීන ටෙලි පරම්පරාව සමගද එක්ව 'සිදු' වැනි ටෙලි නාට්‍ය හරහා රංගනයට එක්වූ ඔහු සංකීර්ණ මෙන්ම සරල චරිත පවා ඉතා තාත්වික ලෙස ඉදිරිපත් කිරීම නිසා සම්මානයටද භාජනය වූ නළුවෙකි. නැගී එන නිළියක වූ ප්‍රතිභා හෙට්ටිආරච්චි ගාමිණී හෙට්ටිආරච්චි මහතාගේ දියණිය වේ."
    },
    {
        "content": "ගනේමුල්ල “ප්‍රිමියර් කැරම් ඇකඩමිය” ශ්‍රේණිගත නොකරන ලද ක්‍රීඩකයන් වෙනුවෙන් සංවිධානය කරන පළමු කැරම් තරඟාවලිය ජූනි මස 08-09 දින වලදී ගනේමුල්ල, වැලිපිල්ලෑව ප්‍රිමියර් කැරම් ඇකඩමියේදී පැවැත් වේ. මෙම තරඟාවලිය මැයි මස 26 වැනිදා පැවැත්වීමට නියමිතව තිබුණත් රටේ පැවැති අයහපත් වාතාවරනය හේතුවෙන් ජූනි 08-09 දක්වා කල්දමන්නට සංවිධායකයන් තීරණය කරනු ලැබීය. තරඟාවලියේ ජයග්‍රාහකයාට රුපියල් 25000.00 ක මුදලක්ද, දෙවැනි තැන දිනන්නාට රුපියල් 15000.00ක්ද, තෙවැනි ස්ථානයට රුපියල් 10000.00ක ත්‍යාගයක්ද පිරිනැමීමට සංවිධායකයන් කටයුතු කර ඇත. අයදුම්පත් කැඳවීම මැයි 04 වැනිදායින් අවසන් වන අතර තරඟාවලියේ කුසපත් ඇද තරඟ සටහන් පිලියෙල කිරීම මැයි මස 05 වැනිදා සිදු වේ. තරඟාවලිය පිළිබඳ වැඩිදුර විස්තර සඳහා 0777444239 ඔස්සේ ධම්මික අමතන්න"
    },
    {
        "content": "ලෝක කුසලාන ක්‍රිකට් තරගාවලියේ මූලිකවටය අරඹමින් සත්කාරක එංගලන්තය සහ දකුණු අප්‍රිකාව මේ මස 30 වැනිදා ලන්ඩන්හි කෙනිංටන් ඕවල් ක්‍රීඩාංගණයේදී තරඟ වැදීමට නියමිතය. මෙවර කණ්ඩායම් 10ක් ලෝක කුසලානය සඳහා තරඟ වැදීමට නියමිතය.එංගලන්තයේ ක්‍රීඩාංලළු 10කදී මෙම තරඟ පැවැත්වෙන අතර අවසන් මහා තරඟය ලන්ඩන්, ලෝඩ්ස් ක්‍රීඩාංගණයේ පැවැත් වේ. මූලික වටයේදී ශ්‍රී ලංකාව පහත දිනයන්හිදී තරඟ වදී. ජූනි - ශ්‍රී ලංකාව සහ නවසීලන්තය  ජූනි 04- ශ්‍රී ලංකාව සහ ඇෆ්ගනිස්ථානය   ජූනි 07 - ශ්‍රී ලංකාව සහ පාකිස්ථානය   ජූනි 11- ශ්‍රී ලංකාව සහ බංග්ලාදේශය"
    },
    {
        "content": "රජය මගින් සිදු කරගෙන යන සංවර්ධන ව්‍යාපෘති අධීක්ෂණය කිරීම සඳහා රාජ්‍ය නිලධාරීන් 22000ක් අලුතින් බඳවා ගැනීමට රජය කටයුතු කරගෙන යන බව රාජ්‍ය පරිපාලන හා ආපදා කළමණාකරන අමාත්‍ය රංජිත් මද්දුමබණ්ඩාර මහතා පවසයි. ඊට අමතරව අඩු ආදායම් ලබන පවුල් ලක්ෂ 06කට අලුතින් සමෘද්ධි සහනාධාර ලබා දීම මේ මස 30වන දා සිට ආරම්භ කරන බවද රජයේ ප්‍රවෘත්ති දෙපාර්තමේන්තුවේ අද(28) පැවති මාධ්‍ය හමුවේදී අමාත්‍යවරයා කීය. තවද කොළඹ වරායේ නැඟෙනහිර ජැටියේ සංවර්ධනය කිරීම සඳහා රජය ජපන් රජයෙන් සියයට දශම එකක පොළියකට වසර 40ක කාලයකදී ආපසු ගෙවීම සඳහා ණය මුදලක් ලබා ගැනීමට යන බවද මද්දුමබණ්ඩාර මහතා සඳහන් කළේය."
    },
    {
        "content": "රාජ්‍ය ආයතනවල භාණ්ඩ හා සේවා සැපයීම සදහා නව විද්‍යුත් ප්‍රසම්පාදන සේවාවන් ආරම්භ කොට ඇති අතර එහි වෙබ් අඩවිය විවෘත කිරීම මුදල් අමාත්‍යාංශයේ ඊයේ (29) පැවැති උත්සවයකයදී මුදල් ඇමැති මංගල සමරවීර මහතා අතින් සිදුකෙරිණි. මෙම විද්‍යුත් ප්‍රසම්පාදන සේවාවන් මගින් , ප්‍රසම්පාදන ක්‍රියාවලියේදී සිදුවන දූෂණ හා අක්‍රමිකතා අවම කර අනවශ්‍ය වියදම් අඩුකර ගත හැකි බවත් මෙමගින් වසරකට රුපියල් බිලියන 27 ක පමණ මුදලක් ඉතිරි කර ගත හැකි බවත් වෙබ් අඩවිය විවෘත කිරීමෙන් පසුව පැවැති උත්සවයේදී මුදල් ඇමැති මංගල සමරවීර මහතා පැවැසීය. රුපියල් බිලියන 3000 ක් පමණ වන රාජ්‍ය අයවැයේ වටිනාකමින් රුපියල් බිලියන 750 ක එනම් 25% ක්ම වැයකරනු ලබන්නේ ප්‍රසම්පාදන ක්‍රියාවලිය හරහාය.මෙම විද්‍යුත් ප්‍රසම්පාදන ක්‍රමය ක්‍රියාත්මක වීම තුළින් ප්‍රසම්පාදන ක්‍රියාවලියේදී සිදුවන දූෂණ අක්‍රමිකතා මෙන්ම ප්‍රමාදයන්ද වළක්වා ගත හැකි වන බවද ඇමැතිවරයා කීය. රාජ්‍ය ආයතනවලට අවශ්‍ය භාණ්ඩ සේවා හා වැඩ ප්‍රසම්පාදනය කරගැනීමට අවශ්‍ය දැන්වීම් මෙම වෙබ් අඩවිය හරහා පළකිරීම අනිවාර්ය කෙරේ.එමෙන්ම,සේවා සපයන රාජ්‍ය හා පෞද්ගලික අංශයේ ආයතනවලටද මෙම වෙබ් අඩවියේ ලියාපදිංචි වී රාජ්‍ය ආයතන වලින් පළකරන ප්‍රසම්පාදන දැන්වීම් වලට අදාළ ප්‍රසම්පාදන ඉල්ලුමට ප්‍රතිචාර පහසුවෙන් ඉදිරිපත් කිරීමට හැකිවේ.මේ මගින් රාජ්‍ය අංශයේ ප්‍රසම්පාදන ක්‍රියාවලියේ විනිවිදභාවය , ගුණාත්මකභාවය හා කාර්යක්ෂමතාවය වඩාත් පුළුල්වන අතර ප්‍රසම්පාදන ක්‍රමය තුළින් ඇති නොයෙක් අඩුලුහුඩු කම් සහ වංචා දූෂණවලට ඇති ඉඩකඩ අවම කෙරෙන බව මෙහිදි අදහස් දැක්වූ මුදල් අමාත්‍යාශයේ හා භාණ්ඩාගාරයේ ලේකම් ආර්.එච්.එස් සමරතුංග මහතා පැවැසීය. සියලුම රාජ්‍ය ආයතනවලට මුදල් අමාත්‍යාංශයේ රාජ්‍ය මුදල් දෙපාර්තමේන්තුව යටතේ පවත්නා මෙම promise.lk වෙබ් අඩවියට පිවිසීම තුළින් විද්‍යුත් ප්‍රසම්පාදන ක්‍රමය භාවිත කළ හැකිවන අතර ඊට පිවිසීම සදහා ලියාපදිංචි මුරපදයක් ලබාගත යුතු යැයි වෙබ් අඩවිය භාරව කටයුතු කරන රාජ්‍ය මුදල් දෙපාර්තමේන්තුවේ අධ්‍යක්ෂ ජනරාල් ප්‍රියංග අල්ගම මහතා මෙහිදී කීය. මුදල් අමාත්‍යාංශයේ හා භාණ්ඩාගාරයේ උසස් නිළධාරීන් , අමාත්‍යාංශ ලේකම්වරුන් ඇතුළු ආරාධිතයින් පිරිසක් මෙම අවස්ථාවට සහභාගී වී සිටියහ."
    },
    {
        "content": "උමා ඔය බහුකාර්ය සංවර්ධන ව්‍යාපෘතිය ඇතුළු මහවැලි අමාත්‍යාංශය යටතේ ක්‍රියාත්මක සියලු සංවර්ධන ව්‍යාපෘති කඩිනමින් නිමකර එහි ප්‍රතිලාභ ජනතාවට ලබාදීමට කටයුතු කරන ලෙස ජනාධිපතිතුමා අදාළ නිලධාරින්ට උපදෙස් දෙයි. (27) පස්වරුවේ ජනාධිපති කාර්යාලයේ පැවති මහවැලි සංවර්ධන හා පරිසර අමාත්‍යාංශයේ ප්‍රගති සමාලෝචන රැස්වීමට එක්වෙමින් ජනාධිපතිතුමා මෙම උපදෙස් ලබා දුන්නේ ය. උමා ඔය, මිනිපේ ඇළ, වයඹ ඇළ, ඉහළ ඇළහැර ඇතුළු වාරි ව්‍යාපෘතිවල මෙතෙක් ප්‍රගතිය විමසා බැලු ජනාධිපතිතුමා අදාළ අංශ වෙත අවධාරණය කළේ නියමිත කාලයට පෙර එම ව්‍යාපෘති නිම කරමින් කඩිනම් ප්‍රතිලාභ ජනතාවට සලසන ලෙසයි. එමෙන්ම මහවැලියෙන් මෙරට ආර්ථිකයට ලබාදෙන දායකත්වය තවදුරටත් ඉහළ නැංවීමේ ක්‍රියාමාර්ග හා නව ව්‍යාපෘති කෙරෙහි ද මෙහි දී ජනාධිපතිතුමා නිලධාරින්ගේ අවධානය යොමු කළේය. මහවැලි අධිකාරිය, මධ්‍යම පරිසර අධිකාරිය, වෙරළ සංරක්ෂණ දෙපාර්තමේන්තුව, රාජ්‍ය දැව සංස්ථාව, භූ විද්‍යා හා පතල් කාර්යාංශය, ජාතික මැණික් හා ස්වර්ණාභරණ අධිකාරිය, ඉංජිනේරු කාර්යයන් පිළිබඳ මධ්‍යම උපදේශක කාර්යාංශය ඇතුළු මහවැලි සංවර්ධන හා පරිසර අමාත්‍යාංශය යටතේ පවතින ආයතන යටතේ මෙතෙක් ක්‍රියාත්මක කළ වැඩසටහන්වල ප්‍රගතිය සහ ඉදිරි සංවර්ධන සැලසුම් පිළිබඳව මෙහි දී දීර්ඝ වශයෙන් සමාලෝචනයට ලක් කෙරිණි. රුක් රෝපණ ව්‍යාපෘතිවලට ප්‍රමුඛත්වය ලබාදෙමින් වන ඝනත්වය ඉහළ නැංවීම සඳහා මහවැලි කලාපය තුළ ක්‍රියාත්මක වැඩසටහන්වල ප්‍රගතිය ද විමසා බැලිනි. එමෙන්ම පරිසර සංරක්ෂණය වෙනුවෙන් ක්‍රියාත්මක වැඩසටහන් පිළිබඳව ද විශේෂ අවධානයක් යොමු විය. අමාත්‍යාංශය යටතේ ඇති සියලු ආයතන සහයෝගයෙන් සහ ඒකාබද්ධව අදාළ වැඩසටහන් සාර්ථක කර ගැනීමට කැපවීමේ වැදගත්කම ජනාධිපතිතුමා අවාධාරණය කළේය. මොරගහකන්ද කළුගඟ සංවර්ධන ව්‍යාපෘතිය සහ එහි ඉදිරි පියවර පිළිබඳව ද විශේෂ සාකච්ඡාවට ලක් වූ අතර ව්‍යාපෘතිය හේතුවෙන් ඉඩම් අහිමි වූවන් නැවත පදිංචිකිරීම් සිදු කළ ගම්මානවල යටිතල පහසුකම් සංවර්ධනය ඇතුළු එම ජනතාවගේ ආර්ථික සාමාජීය පසුබිම ඉහළ නැංවීමට ගෙන ඇති පියවරයන්හි ප්‍රගතිය ද සමාලෝචනය කෙරිණි. එමෙන්ම මොරගහකන්ද කළුගඟ බහුකාර්ය ව්‍යාපෘතිය යටතේ ක්‍රියාත්මක විදුලිබලාගාරයේ ක්‍රියාකාරිත්වය පිළිබඳවද ජනාධිපතිතුමා විමසූ අතර පසුගිය මාස 12 තුළ රුපියල් මිලියන 1100ක සෘජු ආදායමක් ඉන් උපයාදීමට හැකි වූ බව එහිදී සඳහන් කෙරිණි. රාජ්‍ය අමාත්‍ය අජිත් මාන්නප්පෙරුම, මහවැලි සංවර්ධන හා පරිසර අමාත්‍යාංශයේ ලේකම් අනුර දිසානායක යන මහත්වරුන් ද, මහවැලි සංවර්ධන හා පරිසර අමාත්‍යාංශය යටතේ පවතින සියලු ආයතනවල ප්‍රධානින් සහ ජ්‍යෙෂ්ඨ නිලධාරීහු මෙම සාකච්ඡාවට එක්ව සිටියහ."
    },
    {
        "content": "අප්‍රේල් 21 දින ලංකාවේ විවිධ ස්ථානවල සිදු වූ ත්‍රස්ත ප්‍රහාර සම්බන්ධයෙන් සොයා බලා පාර්ලිමේන්තුවට වාර්තා කිරීම සඳහා පත් කළ පාර්ලිමේන්තු තේරිම් කාරක සභාව අද (29) 9.40 ට පමණ පාර්ලිමේන්තු සංකීර්ණයේ දී ආරම්භ විය. කාරක සභාවේ සභාපති නියෝජ්‍ය කතානායක ආනන්ද කුමාරසිරි මහතා විදේශගත වී ඇති බැවින් ඒ වෙනුවෙන් පාර්ලිමේන්තු මන්ත්‍රී ආචාර්ය ජයම්පති වික්‍රමරත්න මහතා කටයුතු ආරම්භ කළේ ය. අමාත්‍ය රාජිත සේනාරත්න මහතා සහ පාර්ලිමේන්තු මන්ත්‍රී එම්.ඒ සුමන්තිරන් මහතා විදේශ ගත වී ඇති බැවින් අද කාරක සභාවට සහභාගී නොවන බව මන්ත්‍රී ආචාර්ය ජයම්පති වික්‍රමරත්න මහතා දන්වා සිටියේ ය. කාරක සභාව ආරම්භයේ දී කාරක සභාව පත් කිරීම සම්බන්ධ පාර්ලිමේන්තු යෝජනාව ඉදිරිපත් සිදු විය. කාරක සභාව ඉදිරියට ක්‍රියාත්මක වෙයි"
    },
    {
        "content": "12 වන ලෝක කුසලාන එක්දින ක්‍රිකට් තරගාවලිය අද (30) දා ආරම්භ වේ. සමාරම්භක තරඟයට එංගලන්තය සහ දකුණු අප්‍රිකානු කණ්ඩායම පිවිසෙයි. සති හයක් පුරා තරඟාවලිය ක්‍රියාත්මක වේ. 2019 ලෝක කුසලානයේ ශ්‍රි ලංකාව සහභාගි වන පළමු තරගය ලබන 01 කාඩිෆ් හි පිහිටි සොපියා ගාර්ඩ් ක්‍රීඩාංගණයේදී පැවැත්වේ. එහිදි ශ්‍රි ලංකාවට ප්‍රතිවාදීන්වන්නේ නවසිලන්ත කණ්ඩායමයි. ශ්‍රී ලංකාව සමඟ එංගලන්තය, ඔස්ට්‍රේලියාව, ඉන්දියාව, පාකිස්තානය, බංගලාදේශය, ඇෆ්ගනිස්තානය, දකුණු අප්‍රිකාව, නවසීලන්තය සහ බටහිර ඉන්දිය කොදෙව්වන් යන රටවල් දහසක් මෙවර ලෝක කුසලානය වෙනුවෙන් තරඟ වදියි. තරගාවලියේ සමස්ත තරඟ සංඛ්‍යාව 48 කි. තරගාවලියේ ශුරතාව දිනා ගන්නා කණ්ඩායම ඇමරිකානු ඩොලර් 4,000,000 ක්ද අනුශුරතාව දිනා ගන්නා කණ්ඩායමට ඇමරිකානු ඩොලර් 2,000,000 ක්ද හිමිවේ. අවසන් පුර්ව වටයට පිවිසෙන කණ්ඩායමට ඇමරිකානු ඩොලර් 800,000 ක්ද පළමු වටයේ තරග ජයගන්නා කණ්ඩායමකට ඇමරිකානු ඩොලර් 40,000 බැගින් හිමි වන අතර තරගාවලියේ සහභාගීත්වය වෙනුවෙන් ඇමරිකානු ඩොලර් 100,000 ක් හිමිවේ."
    },
    {
        "content": "වසරක් තුළ ව්‍යවසායකයන් ලක්ෂයක් බිහි කිරීමේ අරමුණෙන් ක්‍රියාත්මක එන්ටර්ප්‍රයිස් ශ්‍රී ලංකා රජයේ පොලී සහන ණය යෝජනා ක්‍රමය තව දුරටත් පුළුල් කරමින් අලුතෙන් ණය යෝජනා ක්‍රම අටක් සඳහා ද මූල්‍ය පහසුකම් ලබා දීමට රජය තීරණය කරයි. 2019 අයවැය යටතේ යෝජිත මෙම ණය යෝජනා ක්‍රම පුළුල් කිරීම සඳහා මුදල් අමාත්‍ය මංගල සමරවීර මහතා ඉදිරිපත් කළ සංදේශයට අමාත්‍ය මණ්ඩලයේ අනුමැතිය ලැබී ඇත. එන්ටර්ප්‍රයිස් ශ්‍රී ලංකා ණය යෝජනා ක්‍රමය යටතේ කෘෂිකර්මාන්තයේ ඵලදායීතාව සඳහා ක්‍රියාත්මක රන් අස්වැන්න ණය යෝජනා ක්‍රමය හරහා සංචාරක කර්මාන්තය නගා සිටුවීමේ අරමුණෙන් සංචාරක බෝට්ටු සහ ජලාශ්‍රිත ක්‍රියාකාරකම් සඳහා වන උපකරණ මිල දී ගැනීමට ද ණය පහසුකම් ලබා දේ. රුපියල් මිලියන 250ක උපරිමයක් දක්වා මෙම ණය මුදල ලබා ගත හැකි වේ. නව පාසල් බස් රථ ලබා ගැනීම සඳහා ක්‍රියාත්මක රිය ශක්ති ණය යෝජනා ක්‍රමය දිස්ත්‍රික් මට්ටමින් ක්‍රියාත්මක පාසල් බස් රථ හිමියන්ගේ සංගම්වල නිර්දේශ මත එහි සාමාජිකයන්ට ද බස් රථ මිල දී ගැනීම සඳහා සහන දායී ණය ලබා ගත හැකි ය. මීට පෙර ක්‍රියාත්මක මූ මැදි ආදායම් නිවාස යෝජනා ක්‍රමය යටතේ ලබා දුන් රුපියල් මිලියන 5ක නිවාස ණය වෙනුවට ‘හෝම් ස්වීට් හෝම්‘ ණය යෝජනා ක්‍රමය හඳුන්වා දෙමින් එම ණය මුදල රුපියල් මිලියන 10 දක්වා ඉහළ දමා තිබේ. වසර 25ක් දක්වා ගෙවීමේ පහසුකම් සලසා ඇති මෙම ණය මුදල වෙනුවෙන් ණයකාර පාර්ශ්වය ගෙවිය යුතු පොලී අනුපාතය 6%කි. මෙතෙක් වසර 05ක කාලයක් සඳහා පමණක් හිමි වූ එම පොලී සහනය වසර 15ක් දක්වා දීර්ඝ කර ඇත. විදේශ ගත ශ්‍රමිකයන්ට මෙරට නිවාස ඉදි කර ගැනීම සඳහා ‘සිහින මාලිගා‘ ණය යෝජනා ක්‍රමය ක්‍රියාත්මක වූ අතර බොහෝ ශ්‍රමිකයන් අදාළ සේවා යෝජකයන් සමග වසර දෙකක් වැනි කෙටි කාලීන ගිවිසුම්වලට එළඹෙන බැවින් රුපියල් මිලියන 10ක උපරිම ණය මුදලක් වසර 15ක් වැනි කාලයක් සඳහා එක වර ලබා දීමේ හැකියාවක් නොමැත. එබැවින් නව සංශෝධනය යටතේ අදාළ ණය මුදල කොටස් වශයෙන් ලබා දීමට යෝජිත අතර නිවාස යෝජනා ක්‍රමවලින් නිවාස මිලදී ගැනීම සඳහා ද මෙමගින් ණය ලබා දෙනු ලබයි. නව නිවසක් ඉදි කර ගැනීම, පවත්නා නිවස අලුත්වැඩියා කිරීම, දැනට පවතින නිවස ඉවත් කර අලුත් නිවසක් ඉදි කිරීම, ඉඩමක් මිල දී ගෙන නිවසක් ඉදි කිරීම සහ නිවසක් මිල දී ගෙන අලුත්වැඩියා කිරීමට මෙම ණය මුදල ලබා ගත හැකි ය. බස් රථ මිල දී ගැනීම සඳහා වන සිටි රයිඩ් ණය යෝජනා ක්‍රමය යටතේ ණය ආපසු ගෙවීම සඳහා වසර 05ක කාලයක් හිමි වන අතර ඒ අතරින් දැනට මාර්ග බලපත්‍ර හිමි හෝ අපනයන ප්‍රමුඛ ආයතනය සඳහා ප්‍රවාහන පහසුකම් දැනටමත් ලබා දෙනු ලබන බස් රථ හිමියන් වෙත ණය ගෙවීමේ සහන කාලයක් අවශ්‍ය නොවේ. එන්ටර්ප්‍රයිස් ශ්‍රී ලංකා ණය යෝජනා ක්‍රමයේ ව්‍යාවසායකන් බිහි කිරීමේ ප්‍රදානතම ණය යෝජනා ක්‍රමය වන ජය ඉසුර ණය යෝජනා ක්‍රමය යටතේ තොරතුරු තාක්ෂණ ආශ්‍රිත ව්‍යපාරවල නිරත වූවන්ගේ නවෝත්පාදනවලට සහ ව්‍යාපාර පුළුල් කිරීමට ද පහසුකම් සැලසේ. මිනි ටැක්සි සහ විදුලි ත්‍රිරෝද රථ ණය යෝජනා ක්‍රමය යටතේ ලබා දෙනු ලබන ණය මුදල රුපියල් 250,000කින් ඉහළ දමා තිබේ. වාහනවල මිල ඉහළ යාමට සාපේක්ෂව ඉහළ දැමෙන මෙම මුදලත් සමග මේ යටතේ ලැබෙන උපරිම ණය මුදල රුපියල් 2,250,000 දක්වා වැඩි කෙරේ. රජයේ විශ්ව විද්‍යාලවලින් උපාධියක් හැදෑරීමට අවස්ථාව අහිමි වන්නන් වෙනුවෙන් උසස අධ්‍යාපනය ලබා ගැනීම සඳහා ක්‍රියාත්මක ‘මගේ අනාගතය‘ ණය යෝජනා ක්‍රමය යටතේ රාජ්‍ය නොවන විශ්ව විද්‍යාලයකින් අදාළ පාඨමාලාව හැදෑරීම සඳහා අවස්ථාව හිමි වන අතර ඒ වෙනුවෙන් රුපියල් ලක්ෂ 11ක ණය මුදලක් ලබා දෙනු ලබයි. ඒ වෙනුවෙන් වූ පොලී අනුපාතය වාර්ෂික සඵල පොලී අනුපාතය, (Average Weighted Prime Lending Rate) + 2% වෙනස් කෙරේ. එසේ ම අදාළ උපාධිය හෝ පාඨමාලාව සම්පූර්ණ කිරීමට වූ, ණය පියවීමට නොහැකි වූ හෝ සාධාරණ ලෙස ණය පියවිය නොහැකි වූ අවස්ථාවන් හි දී ණය ශේෂය අදාළ උපාධි අපේක්ෂකයාගෙන් හෝ ඇපකරුගෙන් අය කර ගත යුතුය. එම මුදල අය කර ගත නොහැකි වුවහොත් රජය විසින් අදාළ උපචිත පොලිය සමග ණය මුදලේ ශේෂය බැංකුව වෙත ගෙවනු ලැබේ. එන්ටර්ප්‍රයිස් ශ්‍රී ලංකා රජයේ පොලී සහන ණය යෝජනා ක්‍රමය යටතේ පොලී සහන ණය යෝජනා ක්‍රමය 17ක්, ප්‍රතිමූල්‍ය ණය යෝජන ක්‍රම 03ක් සහ මූල්‍ය නොවන වැඩසටහන් 02ක් ලෙස සමස්ත යෝජනා ක්‍රමය 22ක් ක්‍රියාත්මක කෙරේ. පොලී සහන ණය යෝජනා ක්‍රම යටතේ පමණක් රුපියල් බිලියන 81කට ආසන්න ණය මුදලක් මේ වන විට අනුමත කර ඇති අතර ඉන් රුපියල් බිලියන 55ක මුදලක් රාජ්‍ය සහ පෞද්ගලික බැංකු මගින් ණය ලෙස ලබා දී තිබේ."
    },
    {
        "content": "නරේන්ද්‍ර මෝදි මහතා දෙවන වරටත් ඉන්දීය අග්‍රාමාත්‍ය ධුරයේ දිවුරුම් දීමේ උලෙළ අභිමානවත් අයුරින් (30) පස්වරුවේ නවදිල්ලි නුවර රාෂ්ට්‍රපති භවන්හි දී පැවැත්විණි. ඉන්දීය අග්‍රාමාත්‍ය නරේන්ද්‍ර මෝදි මහතාගේ ආරාධනයට අනුව එම උලෙළේ ආරාධිත අමුත්තෙකු ලෙස ජනාධිපති ගරු මෛත්‍රීපාල සිරිසේන මැතිතුමා ද එක් විය. ඉන්දීය මහ මැතිවරණයෙන් විශිෂ්ට ජයග්‍රහණයක් ලබාගනිමින් දෙවන වරටත් එරට අග්‍රාමාත්‍ය ධුරයට පත් වූ නරේන්ද්‍ර මෝදි මහතාට මෙහි දී ජනාධිපතිතුමා සිය උණුසුම් සුබ පැතුම් පිළිගැන්වීය."
    },
    {
        "content": "ශ්‍රී ලංකා මහ බැංකුවේ මූල්‍ය මණ්ඩලය විසින් වාණිජ බැංකු සඳහා පොලී අනුපාතික පහත දමා ඇත. මේ අනුව නිත්‍ය තැන්පතු සදහා වන පොලී අනුපාතිකය 7.50% දක්වා ද නිත්‍ය ණය පහසුකම් පොලී අනුපාතිකය 8.50% දක්වා ද අඩුකොට ඇතැයි ශ්‍රී ලංකා මහ බැංකුවේ අධිපති ආචාර්ය ඉන්ද්‍රජිත් කුමාරස්වාමී මහතා මහ බැංකුවේ අද(31) පැවැති මාධ්‍ය සාකච්ඡාවකදී පැවැසීය. එහෙත් ව්‍යවස්ථා සංචිත අනුපාතය 5% ලෙස නොවෙනස්ව පවතී මුල්‍ය මණ්ඩලය මෙම පියවර ගෙන ඇත්තේ දේශීය ආර්ථික , මුල්‍ය වෙළදපොල හා ලෝක ආර්ථික ප්‍රවණතා සුපරික්ෂාකාරීව අධ්‍යනය කිරීමෙන් පසුව බවද ඒ මහතා කීය. මෙහිදී පාස්කු ඉරිදා ප්‍රහාරයෙන් පසු රටේ ආර්ථිකයට සිදුවී ඇති බලපෑම ගැන කරුණු දැක්වූ මහබැංකු අධිපති වරයා වැඩිදියුණු වූ ආරක්ෂක තත්වයන්, සංචාරකයින් පැමිණෙන ප්‍රධාන රටවල්වලින් පනවා ඇති සංචාරක උපදේශ ලිහිල් කිරීම මෙන්ම සංචාරක අංශය නැවත නගා සිටුවීමට ගෙන ඇති ප්‍රතිපත්ති ක්‍රියා මාර්ග හා සංචාරක ප්‍රවර්ධන වැඩසටහන් හේතුවෙන් එම අංශය ආශ්‍රිත ඉපයීම් යථා තත්වයට පත්වනු ඇතැයි අපේක්ෂා කරන බවද සඳහන් කළේය. ආර්ථිකය ස්ථාවර තත්වයක පවත්වාගෙන යාම සදහා මහබැංකුව විසින් ගෙන ඇති ක්‍රියාමාර්ග හේතුවෙන් 2019 වසර තුළදී සහ ඉන් ඉදිරියේදී උද්ධමනය 4.6% අතර පරාසයේ පවතිනු ඇතැයිද ආචාර්ය ඉන්ද්‍රජිත් කුමාරස්වාමී මහතා තවදුරටත් කීය. මෙහිදී මාධ්‍ය වේදියෙකු නැඟූ ප්‍රශ්නයකට පිළිතුරු දුන් මහබැංකු අධිපතිවරයා, මූල්‍ය මණ්ඩලය විසින් පහත හෙළන ලද පොලී අනුපාතික වාණිජ බැංකු විසින් ක්‍රියාත්මක නොකළොත් ණය සහ තැන්පතු සදහා අයකළ හැකි පොලී අනුපාත පිළිබද සීමා පැනවීමට බලාපොරොත්තුවන බවද කීය. මහ බැංකුවේ නියෝජ්‍ය අධිපතිවරයා වන ආචාර්ය නන්දලාල් වීරසිංහ,එච්.ඒ කරුණාරත්න,වයි.එච් ඉන්ද්‍රරත්න,එස්.ආර් ආටිගල සහ සහකාර අධිපති අශෝක හදගම යන මහත්ම මහත්මීහුද මෙම මාධ්‍ය හමුවට සහභාගී වූහ."
    },
    {
        "content": "ශ‍්‍රී ලංකාවට අවශ්‍ය ඕනෑම සහායක් ලබාදීමට ඉදිරියේ දී ද සූදානම් බව දෙවන වරටත් ඉන්දීය අග‍්‍රාමාත්‍ය ධුරයට පත් වූ නරේන්ද්‍ර මෝදි මහතා පවසයි. ඉන්දීය මහ මැතිවරණයෙන් විශිෂ්ට ජයග‍්‍රහණයක් ලබාගත් නරේන්ද්‍ර මෝදි මහතා දෙවන වරටත් ඉන්දීය අග‍්‍රාමාත්‍යවරයා ලෙස ඊයේ පස්වරුවේ දිවුරුම් දුන් අතර එතුමාගේ ආරාධනය පරිදි ජනාධිපති ගරු මෛතී‍්‍රපාල සිරිසේන මැතිතුමා ද එම අභිමානවත් උලෙළට එක් විය. ඉන් අනතුරුව ජනාධිපති ගරු මෛතී‍්‍රපාල සිරිසේන මැතිතුමා සහ නරේන්ද්‍ර මෝදි මහතා අතර හමුවක් (31) පෙරවරුවේ හයිද්‍රාබාද්හි දී සිදු විය. හයිද්‍රාබාද් නිල නිවස වෙත ගිය ජනාධිපතිතුමා ඉන්දීය අග‍්‍රාමාත්‍ය නරේන්ද්‍ර මෝදි මහතා විසින් ඉතා මිත‍්‍රශීලිව සහ උණුසුම් අන්දමින් පිළිගන්නා ලදී. සුහද කථා බහකින් අනතුරුව නායක දෙපළ ද්විපාර්ශ්වික සාකච්ඡාවලට එක් වූ අතර තම ආරාධනය පරිදි දිවුරුම් දීමේ උලෙළට එක්වීම පිළිබඳව නරේන්ද්‍ර මෝදි මහතා මෙහි දී ජනාධිපතිතුමා වෙත සිය සතුට පළ කළේය. එමෙන්ම පසුගියදා ශ‍්‍රී ලංකාවට මුහුණදීමට සිදුවූ ඛේදජනක සිදුවීම කනගාටුවෙන් සිහිපත් කළ ඉන්දීය අග‍්‍රාමාත්‍යවරයා සාමය සහ සංවර්ධනයට අදාළව දෙරට අතර පවතින ද්විපාර්ශ්වික සබඳතා තවදුරටත් ශක්තිමත් කර ගැනීම පිළිබඳව ද සාකච්ඡා කළේය. ත‍්‍රස්තවාදය පිටුදැකීම සහ කලාපයේ සාමය වෙනුවෙන් එක්ව කටයතු කිරීමට ද මෙහි දී නායකයෝ ප‍්‍රතිඥා දුන්හ. නරේන්ද්‍ර මෝදි මහතා මෙවර මැතිවරණයෙන් ද විශිෂ්ට ජයග‍්‍රහණයක් ලබාගනිමන් දෙවන වරටත් ඉන්දීය අග‍්‍රාමාත්‍ය ධුරයට පත්වීම පිළිබඳ මෙහි දී සිය සතුට පළ කළ ජනාධිපතිතුමා එතුමාගේ ඉදිරි පාලන කාලය තුළ ශ‍්‍රී ලංකාව සහ ඉන්දියාව අතර සබඳතා වඩාත් ශක්තිමත් වනු ඇති බවට ද විශ්වාසය පළ කළේය. එමෙන්ම සමීපව කටයුතු කරන නායකයන් ලෙස එහිදී එක් ව කැපවීමට ද නායකයෝ එකඟ වූහ"
    },
    {
        "content": "කිසිදු රටක විදේශීය හමුදාවක් කිසිදු අවස්ථාවක කිසිදු අයුරකින් මෙරටට ගෙන්වීමට තමා ජනාධිපති ධූරයේ සිටින තුරු කටයුතු නොකරන අතර, ඊට ඉඩ ලබා නොදෙන බව ද ජනාධිපතිතුමා අවධාරණය කරයි. ජනාධිපති ගරු මෛතී‍්‍රපාල සිරිසේන මැතිතුමා මේ බව අවධාරණය කළේ  (01) පස්වරුවේ පොළොන්නරුවේ පැවති වැඩසටහනක් අමතමිනි. විදේශීය හමුදාවන් මෙරටට නොගෙන්වන ලෙසත්, එසේ ගෙන්වනවා නම් ඊට තමන් විරුද්ධ බවටත් මහානායක ස්වාමින් වහන්සේලා සිදු කළ ඉල්ලීමක් පිළිබඳ අද දින පුවත්පතක පළවී තිබු වාර්තාවක් පිළිබඳ සිහිපත් කළ ජනාධිපතිතුමා කියා සිටියේ කිසිදු විදේශීය හමුදාවක් මෙරටට ගෙන්වීමට ආණ්ඩුව කිසිදු තැනක කිසිවෙකු සමඟ එකඟතාවක් ඇතිකරගෙන නොමැති බවයි. පොළොන්නරුව දිස්ති‍්‍රක්කයේ අඩුඅදායම්ලාභී ජනතාව වෙනුවෙන් සමෘද්ධි ප‍්‍රතිලාභ ලබාදීම වෙනුවෙන් පැවති මෙම උත්සවය හතර ඇළ රජ රට නවෝදය ක්‍රීඩාංගණයේ දී පැවැත්විණි. රටේ අඩුආදායම්ලාභි ජනතාව ආර්ථික වශයෙන් නඟා සිටුවමින් දිළිඳු බව තුරන් කිරීමට රජය ගත් පියවර රැසක් අතර ලක්ෂ 14 ක් වන සමෘද්ධිලාභින්ගේ ප‍්‍රමාණය ලක්ෂ 20 ක් දක්වා ඉහළ නැංවීමට රජය මේ වසරේ තීරණය කළ බව ජනාධිපතිතුමා සඳහන් කළේය. සැමදා ප‍්‍රතිලාභියෙකු නොවී ස්ව ශක්තියෙන් නැඟී සිටීමේ වැදගත්කම ද පෙන්වා දුන් ජනාධිපතිතුමා කියා සිටියේ ඊට අත්වැල සැපයීමට ද වත්මන් රජය වැඩසටහන් රැසක් කි‍්‍රයාවට නංවා තිබෙන බවයි. රටේ දුගී භාවය වැඩිවීමට පවතින හේතු ගණනාවක් ද පෙන්වා දුන් ජනාධිපතිතුමා අතැම් දේශපාලනඥයින් හා රාජ්‍ය නිලධාරින් සොරකම් කිරීම මෙන්ම රජයට ලාභ උපයාදෙන රාජ්‍ය ආයතනවල සිදුවන බරපතළ වංචා සහ දූෂණ හේතුවෙන් එම ආයතන අතිවිශාල අලාභයක් ලැබීමත්, ඒ හේතුවෙන් රට හමුවේ ගොඩනැගී ඇති ණය කන්දත් රටේ දුගී භාවය ඉහළ යාමට ප‍්‍රධාන හේතුවක් වී ඇති බව පැවසීය. අප ජාතියක් ලෙස නිදහස ලබාගත්ත ද ආර්ථික නිදහසක් ලබාගත නොහැකි වී ඇත්තේ ආණ්ඩුවේ ඉහළ සිට පහළට සිදුවන එම වංචාව සහ දූෂණය නිසා බව ද ජනාධිපතිතුමා කියා සිටියේය. මහජනතාව නොමග යවමින් ඇතැමුන් මාධ්‍ය ඔස්සේ ගෙන යන අසත්‍ය ප‍්‍රචාර පිළිබඳව ද කනගාටුව පළ කළ ජනාධිපතිතුමා රට තුළ අවුල්කාරී තත්ත්වයක් නිර්මාණය වී ඇත්තේ මෙම පටු අවස්ථාවදීන්ගේ අසත්‍ය ප‍්‍රචාර හේතුවෙන් බවත් එහිදී රට වෙනුවෙන් මාධ්‍ය වෙත ද වගකීමක් පැවරී ඇති බවත් සඳහන් කළේය. අද තමන් රට වෙනුවෙන් ලෝකය දිනාගෙන තිබෙන අතර, සියලු ලෝක නායකයන්ගේ සහය තමාට හිමිව ඇති බව සඳහන් කළ ජනාධිපතිතුමා, දෙවන වරටත් ඉන්දීය අග‍්‍රාමාත්‍ය ධූරයේ දිවුරුම් දුන් නරේන්ද්‍ර මෝදි මහතා ඊට සතියක් ඉක්ම යන්නට මත්තෙන් තම ඉල්ලීම පරිදි ශ‍්‍රී ලංකාවට පැමිණෙන්නේ ත‍්‍රස්තවාදී සිදුවීමක් හමුවේ ඉතාමත් කෙටි කලක් තුළ සාමකාමී පරිසරයක් උදා කර ගැනීමට ශ‍්‍රී ලංකාව සමත්වීම පිළිබඳ සිය අතිශය ප‍්‍රසාදය පළ කරමින් බවත් කියා සිටියේය. දිස්ති‍්‍රක්කයේ සමෘද්ධිලාභින් 8900 ක් වෙනුවෙන් ප‍්‍රතිලාභ ප‍්‍රදානය සංකේතවත් කරමින් කිහිප දෙනෙකු වෙත ප‍්‍රතිලාභ බෙදාදීම ජනාධිපතිතුමා අතින් සිදු කෙරිණි. රුක් රෝපණ වැඩසටහන යටතේ දිස්ති‍්‍රක්කයේ ජනතාව වෙත අඹ පැළ බෙදාදීමක් ද ජනාධිපතිතුමා අතින් සංකේතවත් කෙරිණි. අමාත්‍ය දයා ගමගේ, රාජ්‍ය අමාත්‍ය වසන්ත සේනානායක, තමන්කඩුව ප‍්‍රාදේශීය සභාවේ සභාපති පේ‍්‍රමසිරි මුණසිංහ, නගරාධිපති චානක සිදත් රණසිංහ, දිස්ති‍්‍රක් ලේකම් පණ්ඩුක අබේවර්ධන, සමෘද්ධි සංවර්ධන දෙපාර්තමේන්තුවේ අධ්‍යක්ෂ ජනරාල් ඇතුළු නිලධාරිහු මෙම අවස්ථාවට එක්ව සිටියහ."
    },
    {
        "content": "අග්‍රාමාත්‍ය රනිල් වික්‍රමසිංහ මහතා සහ විපක්ෂ නායක මහින්ද රාජපක්ෂ මහතා අතර විශේෂ සාකච්ඡාවක් අද(03) පෙරවරුවේ අරලියගහ මන්දිරයේදී පැවැත්විණි. පාස්කු ඉරිදා ප්‍රහාරයෙන් පසු රටේ උද්ගත වී ඇති තත්වය හා රටේ ආර්ථිකය පිළිබඳව මෙහිදී සාකච්ඡා වී ඇත. පාස්කු ප්‍රහාරයෙන් විපතට පත් සහ හානි සිදුවූ අයට වන්දි ගෙවීම පිළිබඳවත් කඩාවැටී ඇති සංචාරක කර්මාන්තය යළි නඟා සිටුවීම පිළිබදවත් මෙහිදී සාකච්ඡා කර ඇති අතර මෙම සාකච්ඡාවට සහභාගී වූ මහ බැංකු අධිපති ආචාර්ය ඉන්ද්‍රජිත් කුමාරස්වාමී මහතා ආර්ථික තත්වය ගැන විස්තර කළ බව අග්‍රාමාත්‍ය උපදේශක,සංවර්ධන සන්නිවේදන අංශයේ අධ්‍යක්ෂ නීතිඥ සුදර්ශණ ගුණවර්ධන මහතා රජයේ නිල වෙබ් අඩවියට පැවැසීය. මෙම සාකච්ඡාවට අගමැතිවරයා සමඟ මුදල් අමාත්‍ය මංගල සමරවීර,මහ බැංකු අධිපති ආචාර්ය ඉන්ද්‍රජිත් කුමාරස්වාමී, නියෝජ්‍ය අධිපති නන්දලාල් වීරසිංහ යන මහත්වරුන්ද විපක්ෂනායකවරයා සමඟ බන්දුල ගුණවර්ධන මහතාද , සුසිල් ප්‍රේමජයන්ත,උදය ගම්මන්පිළ යන මහත්වරුන්ද සහභාගී වූහ. පාස්කු ඉරිදා ප්‍රහාරවලින් පසු රාට් පවතින ආර්ථිකය ගොඩනැගීම සදහා රජය ගෙන ඇති ක්‍රියාමාර්ග පිළිබදව මුදල් ඇමැති මංගල සමරවීර මහතා මේ සතියේ පාර්ලිමේන්තුවේදී විශේෂ ප්‍රකාශයක් කිරීමට නියමිත බවද සුදර්ශන ගුණවර්ධන මහතා කීය."
    },
    {
        "content": "2019 ලෝක කුසලාන තරගාවලියේ ශ්‍රී ලංකාව සහ නවසීලන්තය අතර තරගය අද (01) කාඩීෆ්හිදී පැවැත් වෙයි. දිවා තරගයක් වන මෙම තරඟය ශ්‍රී ලංකාවේ වේලාවෙන් අද පස්වරු 3ට ආරම්භ වෙයි. ශ්‍රී ලංකා කණ්ඩායම සිය පෙර පුහුණුවීම් වල ඊයේ නිරත වු අතර මෙවර තරගාවලියේදී ශ්‍රී ලංකා කණ්ඩායමට විශාල වෙනසක් සිදු කළ හැකි බව ශ්‍රී ලංකා එක්දින නායක දිමුත් කරුණාරත්න මාධ්‍ය හමුවක දී පවසා තිබේ."
    },
    {
        "content": "මාධ්‍ය නිවේදනයයි අප්‍රේල් 21 වන දා ත්‍රස්තවාදී ප්‍රහාරය පිළිබඳව පරීක්ෂා කර බලා වාර්තා කිරීම සඳහා ශ්‍රී ලංකා පාර්ලිමේන්තුව විසින් පත් කළ තේරීම් කාරක සභාව හමුවේ සාක්ෂි දෙමින් ජාතික බුද්ධි ප්‍රධානියා කළ ප්‍රකාශයක් මාධ්‍ය ඔස්සේ පළ වී තිබේ. එකී මාධ්‍ය වාර්තා මඟින් කියැවෙන්නේ 2019 පෙබරවාරි මාසයෙන් පසුව ජාතික ආරක්ෂක මණ්ඩලය රැස් නොවූ බවයි. ගෙවී ගිය වසරකට වැඩි කාලයක් ජාතික ආරක්ෂක මණ්ඩලය තුළ සිදු කෙරුණු සාකච්ඡා නිල නොවන ලෙස මාධ්‍ය මඟින් පළවීමට පටන් ගැනීම හේතුවෙන් ජාතික ආරක්ෂක මණ්ඩලයට වඩා වෙනස් ව්‍යුහයකින් යුක්ත වූ ජාතික ආරක්ෂක කමිටුව පිහිටුවන්නට කටයුතු කෙරිණි. එම ජාතික ආරක්ෂක කමිටුව පසුගිය කාලය තුළ සති දෙකකට වරක් අඛණ්ඩව රැස් වී තිබූ අතර, ඇතැම් අවස්ථාවල ගරු ජනාධිපතිතුමා විසින් සතියකට වරක් ද එම රැස්වීම කැඳවීමට කටයුතු කළේය. එමෙන් ම 2019 අප්‍රේල් 08 වෙනි දා පොලිස්පතිවරයා ඇතුළු ජ්‍යෙෂ්ඨ පොලිස් නිලධාරීන්ගේ මාසික රැස්වීම ද ගරු ජනාධිපතිතුමා විසින් කැඳවා තිබිණි. පැය දෙකකට අධික කාලයක් පැවති එම සාකච්ඡාවේ දී හෝ මෙවැනි ත්‍රස්ත සැලැස්මක් පිළිබඳව තොරතුරු ලැබී ඇති බවට කිසිදු නිලධාරියකු ජනාධිපතිතුමා දැනුවත් කර නොමැත. එමෙන් ම අප්‍රේල් 21 සිදුවීම සිදුවිය හැකි බවට විදේශ මිත්‍ර රටකින් ලබා දී තිබූ කිසිදු තොරතුරක් පිළිබඳව ආරක්ෂක ලේකම්වරයා, පොලිස්පතිවරයා හෝ වෙනත් නිලධාරියකු විසින් ගරු ජනාධිපතිතුමා දැනුවත් කිරීමට පියවර ගෙන නොතිබිණි. එබැවින් මෙම සිදුවීම පිළිබඳ ගරු ජනාධිපතිතුමා දැනුවත් කර තිබූ බවට පළ වන දේශීය හා විදේශීය මාධ්‍ය වාර්තා සම්පූර්ණයෙන් අසත්‍ය බව ජනාධිපතිතුමා දන්වා සිටී. PMD"
    },
    {
        "content": "ජාතික පරිසර සතිය නිමිත්තෙන් අද (03) පෙරවරුවේ ජනාධිපති මන්දිර පරිශ‍්‍රයේ කිරිපළු පැළයක් රෝපණය කිරීම ජනාධිපති ගරු මෛත‍්‍රීපාල සිරිසේන මැතිතුමා අතින් සිදු විය. ජූනි 05 වන දාට යෙදෙන ජගත් පරිසර දිනය නිමිත්තෙන් මැයි 30 සිට ජූනි 05 දක්වා වන සතිය ජාතික පරිසර සතිය ලෙස ප‍්‍රකාශයට පත් කරමින් විවිධ වැඩසටහන් කි‍්‍රයාවට නංවා තිබිණි. මැයි 30 වනදා පරිසරය පවිත‍්‍ර කිරීමේ හා පරිසරය පිළිබඳ දැනුවත් කිරීමේ දිනය ලෙසත්, මැයි 31 වනදා වායු දූෂණය හා අහිතකර බලපෑම් අවම කිරීමේ දිනය ලෙසත්, ජූනි 01 වනදා රුක් රෝපණ දිනය ලෙසත්, ජූනි 02 වනදා ජලය හා ජල මූලාශ‍්‍ර සංරක්ෂණ දිනය ලෙසත් නම් කර දීප ව්‍යාප්තව විවිධ වැඩසටහන් කි‍්‍රයාත්මක කෙරුණු අතර ජූනි 03 වන දින ජෛව විවිධත්ව සංරක්ෂණ දිනය ලෙසත්, ජූනි 04 වන දින තිරසර ඉඩම් කළමනාකරණ දිනය ලෙසත් ප‍්‍රකාශයට පත් කරමින් වැඩසටහන් සංවිධානය කර ඇත. අද වන විට වායු දූෂණය මිනිසාගේ සෞඛ්‍යයට ප‍්‍රබල තර්ජනයක් එල්ල කර තිබේ. මේ වන විට ලෝක ජනගහනයෙන් පුද්ගලයන් දහ දෙනෙකු අතරින් නව දෙනෙකුම ජීවත් වනුයේ, ජීවත් වීමට සුදුසු වාතාශ‍්‍රයකින් යුතු පරිසරයක නොවන බව සොයාගෙන තිබෙන අතර, නවතම සොයාගැනීම අනුව අපිරිසිදු වාතය ආඝ‍්‍රාණය හේතුවෙන් ලොව පුරා වසරකට මිය යන පිරිස මිලියන 07 කට ආසන්න බව ඇස්තමේන්තු කර ඇත. මෙසේ මිය යන පිරිසෙන් මිලියන 04ක පමණ ප‍්‍රමාණයක් ආසියානු හා ශාන්තිකර කලාපීය රටවල්වලින් වාර්තා වන බැවින්, එක්සත් ජාතීන්ගේ පාරිසරික වැඩසටහන මෙවර පරිසර දින තේමාව ‘වායු දූෂණය’ ලෙස නම් කර තිබේ. වායු දූෂණය ස්වභාවිකව වෘක්ෂලතා මඟින් අවම කරන අතර, රට තුළ සුවදායී පාරිසරික තත්ත්වයක් ඇති කිරීමෙහිලා ප‍්‍රශස්ත වන ආවරණයක් පවත්වාගෙන යෑම බෙහෙවින්ම උපකාරී වේ. එබැවින්, මෙවර පරිසර දිනය ශ‍්‍රී ලංකාව සමරනු ලබන්නේ ‘තිරසර වන කළමනාකරණයක් මඟින් වායු දූෂණය අවම කිරීම’ යන තේමාව යටතේ ය. ඒ වෙනුවෙන් රුක් රෝපණ වැඩසටහන් රැසක් කි‍්‍රයාත්මකය. මේ අතර පරිසර සංවේදී ප‍්‍රජාවක් බිහි කිරීම වෙනුවෙන් පරිසර අමාත්‍යවරයා ලෙස ජනාධිපතිතුමාගේ මගපෙන්වීමෙන් පාසල් දරුවන්, රාජ්‍ය සේවකයන් සහ පොදු ජනතාව ඉලක්ක කර ගනිමින් දීප ව්‍යාප්තව වැඩසටහන් රැසක් කි‍්‍රයාවට නංවා තිබේ."
    },
    {
        "content": "ජගත් පරිසර දිනය නිමිත්තෙන් මැයි මස 30 සිට අද(05) දක්වා ගෙවුණු සතිය ''ජාතික පරිසර සතිය'' ලෙස ප්‍රකාශයට පත් කරමින් රජය විසින් වැඩසටහන් ගණනාවක් ක්‍රියාවට නංවා තිබුණි. මැයි 30 වනදා පරිසරය පවිත්‍ර කිරිමේ හා පරිසරය පිළිබඳ දැනුවත් කිරීමේ දිනය ලෙසත්, මැයි 31 වනදා වායු දූෂණය හා අහිතකර බලපෑම් අවම කිරීමේ දිනය ලෙසත්, ජූනි 01 වනදා රුක් රෝපණ දිනය ලෙසත්, ජූනි 02 වනදා ජලය හා ජල මූලාශ්‍ර සංරක්ෂණ දිනය ලෙසත් නම් කර දීප ව්‍යාප්තව විවිධ වැඩසටහන් ක්‍රියාත්මක කෙරුණු අතර ජූනි 03 වන දින ජෛව විවිධත්ව සංරක්ෂණ දිනය ලෙසත්, ජූනි 04 වන දින තිරසර ඉඩම් කළමනාකරණ දිනය ලෙසත් ප්‍රකාශයට පත් කරමින් වැඩසටහන් සංවිධානය කර තිබුණි. අද වන විට වායු දූෂණය මිනිසාගේ සෞඛ්‍යයට ප‍්‍රබල තර්ජනයක් එල්ල කර තිබේ. මේ වන විට ලෝක ජනගහනයෙන් පුද්ගලයන් දහ දෙනෙකු අතරින් නව දෙනෙකුම ජීවත් වනුයේ, ජීවත් වීමට සුදුසු වාතාශ‍්‍රයකින් යුතු පරිසරයක නොවන බව සොයාගෙන තිබෙන අතර, නවතම සොයාගැනීම අනුව අපිරිසිදු වාතය ආඝ‍්‍රාණය හේතුවෙන් ලොව පුරා වසරකට මිය යන පිරිස මිලියන 07 කට ආසන්න බව ඇස්තමේන්තු කර ඇත. මෙසේ මිය යන පිරිසෙන් මිලියන 04ක පමණ ප‍්‍රමාණයක් ආසියානු හා ශාන්තිකර කලාපීය රටවල්වලින් වාර්තා වේ.   වායු දූෂණය ස්වභාවිකව වෘක්ෂලතා මඟින් අවම කරන අතර, රට තුළ සුවදායී පාරිසරික තත්ත්වයක් ඇති කිරීමෙහිලා ප‍්‍රශස්ත වන ආවරණයක් පවත්වාගෙන යෑම බෙහෙවින්ම උපකාරී වේ. එබැවින්, මෙවර පරිසර දිනය ශ‍්‍රී ලංකාව සමරනු ලැබුවේ ˝තිරසර වන කළමනාකරණයක් මඟින් වායු දූෂණය අවම කිරීම˝ යන තේමාව යටතේ යි. ඒ වෙනුවෙන් රුක් රෝපණ වැඩසටහන් රැසක් කි‍්‍රයාත්මක වූ අතර ජනාධිපති මෛත්‍රීපාල සිරිසේන මැතිතුමා අතින් පසුගිය 03 වන දා ජනාධිපති මන්දිර පරිශ්‍රයේ කිරිපළු පැළයක් රෝපණය කිරීම සිදු විය. රටක් වශයෙන් මුහුණ දෙමින් පාරිසරික අභියෝගයන් ජයගැනීම උදෙසා ජනාධිපති මෛත්‍රීපාල සිරිසේන මහතා ජනාධිපති ධුරයට අමතරව පාරිසරික ඇමැතිවරයා ලෙස පසුගිය සිව් වසර පුරා දැරූ උත්සාහය ජාතික වශයෙන් පමණක් නොව අන්තර්ජාතික වශයෙන්ද පැසසුමට ලක්ව ඇත. මෙරට තුළ පරිසර සුරක්ෂාව වෙනුවෙන් කරන ලද මෙහෙයත් ආසියාකරය ඒ වෙනුවෙන් උනන්දු කරවීමත් ජනාධිපතිවරයා ජාතික මෙන්ම අන්තර්ජාතික පරිසරවේදීන්ගේ ඇගයීමටද ලක්විය. පරිසර සංවේදී ප්‍රජාවක් බිහි කිරීම වෙනුවෙන් පරිසර විෂය භාර අමාත්‍ය‍වරයා ලෙස ජනාධිපතිවරයාගේ මගපෙන්වීම යටතේ පාසල් දරුවන්, රාජ්‍ය සේවකයන් සහ පොදු ජනතාව ඉලක්ක කර ගනිමින් දීප ව්‍යාප්ත වැඩසටහන් රැසක් මෙම සතිය පුරාම ක්‍රියාවට නංවා තිබුණි.   දිනෙන් දින ඉහළ යන වායු දූෂණය නිසා ප්‍රධාන නගර ආශ්‍රිතව දෛනිකව පවතින වායුගෝලීය තත්වයන් නිරීක්ෂණය කරමින් සමස්ත ජනතාව වෙත එම තොරතුරු ලබා දීම සඳහා මධ්‍යම පරිසර අධිකාරියද නව වැඩපිළිවෙලක් අරඹා ඇත. බත්තරමුල්ල සහ මහනුවර නගර දෙක තුළ නව මධ්‍යස්ථාන 2ක් ඒ සඳහා ස්ථාපිත කිරීමට නියමිත අතර ලෝක පරිසර දින ජාතික උත්සවයට සමගාමීව හෙට(06) දිනයේදී ජනාධිපතිතුමන් විසින් එම මධ්‍යස්ථාන 02 නිල වශයෙන් ආරම්භ කිරීමට නියමිතය"
    },
    {
        "content": "ඉස්ලාම් දහම තුළ පවතින අධ්‍යාත්මික හර පද්ධතිය මෙන්ම මානව හා සමාජ වටිනාකම් මැනවින් හඳුනා ගැනීමට රාමසාන් උත්සව සමය කදිම අවස්ථාවක් බව අග්‍රාමාත්‍ය රනිල් වික්‍රමසිංහ මහතා රාමලාන් දින සුභ පැතුම් පණිවුඩයක් නිකුත් කරමින් කියා සිටියි. රාමසාන් දින සුභ පැතුම් පණිවුඩය- ඉස්ලාම් දහම තුළ පවතින අධ්‍යාත්මික හර පද්ධතිය මෙන්ම මානව හා සමාජ වටිනාකම් මැනවින් හඳුනා ගැනීමට රාමසාන් උත්සව සමය කදිම අවස්ථාවකි. දීර්ඝ කාලයක් ශ්‍රී ලංකාවේ ජීවත් වන මුස්ලිම් ජනතාව එම ආගමික වටිනාකම් ඔස්සේ ජීවිතය ගත කළ ආකාරය අපි අත්දැක ඇත්තෙමු. මාසයක් පුරා උපවාස ශීලය ආරක්ෂා කර, නව සඳ බැලීමෙන් පසුව සමරනු ලබන රාමසාන් දිනය හෙවත් ඊදුල් ෆීතර් උත්සවය පරිත්‍යාගශීලීත්වයේ, සමානාත්මතාවයේ මාහැඟි පණිවිඩය ලොවට ගෙන එන ඉතා වැදගත් ආගමික උත්සවයකි. තණ්හාව, ආශාව, ආත්මාර්ථය ආදී දුර්ගුණ දමනය කර, මනුෂ්‍යත්වය, පරිත්‍යාගශීලීත්වය වැනි යහගුණ ඉස්මතු කිරීමට මෙහි දී ප්‍රමුඛ අවධානය යොමු වේ. පාස්කු ඉරිදා ත්‍රස්ත ප්‍රහාරයෙන් පැහැදිලි වන්නේ, මුස්ලිම් ජනසමාජයෙන් ඉතා සුළු පිරිසක් තම දහම තුළ පවතින මෙම උතුම් හර පද්ධතීන් බැහැර කරමින්, අන්තවාදය දෙසට ඇදී යාමේ භයානක ප්‍රතිඵල ය. ඉස්ලාම් දහමේ සැබෑ හරය පළුදු කරන මෙම අන්තවාදීන් සම්බන්ධව අවධානයෙන් සිටින ලෙස සැබෑ ඉස්ලාම් භක්තිකයන්ගෙන් මම ඉල්ලා සිටිමි. ජාති, ආගම් භේදයෙන් තොරව එකම ශ්‍රී ලාංකික ජනතාවක් ලෙස එක්සත්ව අප මව්බිම අභිවෘද්ධිය කරා ගෙන යමු. නිදහස, සමානාත්මතාවය, මානව ගරුත්වය රජයන සමාජයක් ගොඩනංවන්නට අපි සැම කැපවෙමු. ශ්‍රී ලාංකික මෙන්ම සමස්ත ලෝ වැසි සහෝදර මුස්ලිම් ජනතාවට සාමය, සංහිදියාව සපිරි ප්‍රීතිමත් රාමසාන් උළෙලක් වේවා යි හෘදයාංගම සුභාශිංසන පිරිනමමි. රනිල් වික්‍රමසිංහ අග්‍රාමාත්‍ය"
    },
    {
        "content": "පරිසරය රකින නීති සහ පරිසරය වෙනුවෙන් ගෙන ඇති ප‍්‍රතිපත්තිමය තීන්දු තීරණ නිසි ලෙස කි‍්‍රයාවට නැංවීමට කැපවීම, රට ගොඩනැඟීමට සැබෑ වුවමනාවක් ඇති සහ රටේත් ජනතාවගේත් යහපත ප‍්‍රාර්ථනා කරන සියලු දේශපාලනඥයන්ගේ මෙන් ම නිලධාරින්ගේ වගකීම බව ජනාධිපතිතුමා අවධාරණය කරයි. ජනාධිපති ගරු මෛතී‍්‍රපාල සිරිසේන මැතිතුමා මේ බව ප‍්‍රකාශ කළේ කොළඹ බණ්ඩාරනායක ජාත්‍යන්තර සම්මන්ත‍්‍රණ ශාලවේ දී (06) පෙරවරුවේ පැවති ජගත් පරිසර දින සැමරුම් උත්සවය අමතමිනි. ජූනි 05 වන දාට යෙදෙන ජගත් පරිසර දිනයට සමගාමී ව ,තිරසර වන කළමනාකරණය තුළින් වායු දූෂණය අවම කිරීම, යන තේමාව යටතේ සැමරුම් උලෙළ සංවිධානය කර තිබිණි. මෙහිදී අදහස් දැක්වූ ජනාධිපතිතුමා වැඩිදුරටත් සඳහන් කළේ මේ වන විට ලෝකය මුහුණ දී ඇති පාරිසරික අභියෝග හමුවේ පරිසරය රැක ගැනීමට සියලුදෙනාගේ කැපවීම අත්‍යවශ්‍ය බවයි. පරිසරයේ ආරක්ෂාව වෙනුවෙන් නීති රැසක් පරිසර අමාත්‍යවරයා ලෙස තමා හඳුන්වා දී තිබෙන අතර ඒවා කි‍්‍රයාවට නැංවීමේ ප‍්‍රගතිය පිළිබඳ සතුටට පත්විය නොහැකි බව පැවසු ජනාධිපතිතුමා පොලිතින් තහනම ඇතුළුව පරිසරය වෙනුවෙන් ගත් එම තීන්දු තීරණ වඩා ප‍්‍රායෝගිකව කි‍්‍රයාවට නැංවීමට කැපවීම රටේ මතු පරපුර වෙනුවෙන් සියලුදෙනා ඉටුකරන වගකීමක් බව ද කියා සිටියේය. මේ අතර ගස් කපන යන්ත‍්‍ර හෙවත් චේන්ෂෝ මෙරටට ගෙන්වීම තහනම් කරමින් ගැසට් නිවේදනයක් නිකුත් කිරීමට තමා මේ වන විට උපදෙස් දී තිබෙන බව සඳහන් කළ ජනාධිපතිතුමා වඩු මඩු අලුතින් ලියපාදිංචිය නතර කිරීමටත්, ලී මෝල් හිමියන් වෙනත් ව්‍යාපාර අංශ කෙරෙහි යොමු කීරමේ වැඩපිළිවෙළකට එළැඹීමටත් උපදෙස් දී තිබෙන බව ද කියා සිටියේය. මෙරට වන ඝනත්වය ඉහළ නංවා ගනිමින් ජනතාවට ජීවත්වීමට සුදුසු පරිසරයක් නිර්මාණය කිරීමට නම් එවන් වැඩපිළිවෙළක් අවම වශයෙන් වසර 10ක් ගතවන තුරුවත් රට තුළ කි‍්‍රයාවට නැංවිය යුතු බව ද ජනාධිපතිතුමා පෙන්වා දුන්නේය. එමෙන් ම ජගත් පරිසර දින සැමරුම් උත්සවයේ දී ජනාධිපතිතුමා සියලු පරිසර විද්‍යාඥයන්ට, ආචාර්ය මහාචාර්යවරුන්, ක්ෂේත‍්‍රයේ ප‍්‍රවීණයන් මෙන්ම රාජ්‍ය නිලධාරින්ට ආරාධනා කළේ පරිසර විෂය කෙරෙහි තම ලබා ඇති දැනුම, අත්දැකීම් මෙන්ම ජාත්‍යන්තර සමුළුවල දී ලබා ගන්නා දැනුම ප‍්‍රායෝගිකව රට වෙනුවෙන් භාවිතා කිරීමේ වගකීම මීට වඩා පුළුල් ලෙස ඉටුකිරීමට එක්වන ලෙසයි. ජගත් පරිසර දින සැමරුම වෙනුවෙන් පැළයක් රෝපණය කිරීම ද ජනාධිපතිතුමා අතින් සිදු විය. වායු තත්ත්ව මැනීමේ ජංගම රථය ද ජනාධිපතිතුමාගේ නිරික්ෂණයට ලක් විය. පරිසර ප‍්‍රතිඥාව ලබාදීමෙන් අනතුරුව ජගත් පරිසර දින සැමරුම් උත්සවය ආරම්භ කෙරිණි. වායු හා ජල තත්ත්ව මිනුම් ඒකක පිළිබඳ වෙබ් අඩවිය විවෘත කෙරුණේ ද ජනාධිපතිතුමා අතිනි. වාහන වායු විමෝචන අරමුදල විසින් ලබා දෙනු ලබන වායු මැනුම් ඒකකය ජනාධිපතිතුමා අතින් නිල වශයෙන් මධ්‍යම පරිසර අධිකාරියේ අධ්‍යක්ෂ ජනරාල්වරයා වෙත භාරදීම සිදු කෙරිණි තිරසර පැවැත්ම උදෙසා වායු දූෂණය පාලනය හා නියාමනය පිළිබඳ අත්පොත සහ සොබාකෙත සඟරාව ජනාධිපතිතුමා වෙත පිළිගැන්වීම ද සිදු විය. 2019 ජගත් පරිසර දිනයට සමගාමීව ගරු ජනාධිපතිතුමා විසින් අත්සන් තබන ලද වායු විමෝචන පාලන ගැසට් පත‍්‍රය එළිදැක්වීම ද සිදු කෙරුණු අතර මධ්‍යම පරිසර අධිකාරියේ අධ්‍යක්ෂ ජනරාල්වරයා විසින් ගැසට් පත‍්‍රය ජනාධිපතිතුමා වෙත පිලිගැන්වීය. පුත්තලම දිස්ති‍්‍රක්කයේ මුන්දලම ප‍්‍රාදේශීය ලේකම් බල ප‍්‍රදේශයේ පිහිටි හෙක්ටයාර 27ක පමණ ප‍්‍රදේශයක් පුරා පැතිර ඇති සැන්ඩිකාඩු වැලි කඳුවැටිය, බලපෑමට ලක්වන ප‍්‍රදේශයක් ලෙස සංරක්ෂණ කිරීමට අදාල ගැසට් පත‍්‍රය එළිදැක්වීම ද සිදු කෙරිණි. එමෙන් ම වනරෝපා ජාතික උත්සවයට සමගාමීව රාජ්‍ය ආයතන 14ක පැළ තවාන් ඇති කිරීම සඳහා රුපියල් මිලියන 21.3 ක ප‍්‍රතිපාදන ලබාදීමේ පොරොන්දු පත‍්‍රය ජනාධිපතිතුමා අතින් මහවැලි සංවර්ධන හා පරිසර අමාත්‍යාංශයේ ලේකම්වරයා වෙත පිළිගැන්විණි. පුනරුදය ජාතික පරිසර වැඩසටහන මඟින් මධ්‍යම පරිසර අධිකාරිය වෙත ලබා දෙනු ලබන මුල්‍යමය ප‍්‍රතිපාදන මධ්‍යම පරිසර අධිකාරියේ අධ්‍යක්ෂජනරාල්වරයා වත භාරදීම ද සිදු විය. පරිසර හිතකාමී නිමවුමක් සිදු කළ රත්නපුර සුමන බාලිකා විද්‍යාලයේ තරුෂි රාජපක්ෂ ශිෂ්‍යාව ඇගැයීමට ලක් කරමින් ඇයගේ ඉදිරි නිර්මාණ කටයුතු සඳහා රුපියල් ලක්ෂ 15ක මුල්‍ය පරිත්‍යාගයක් සිදු කිරිම ද ජනාධිපතිතුමා අතින් සිදු විය. රත්නපුර සුමන බාලිකා විද්‍යාලයේ උසස් පෙළ කලා අංශයේ ඉගෙනුම ලබන තරුෂි විදුෂිකා රාජපක්ෂ ශිෂ්‍යාව කුඩා කල සිට නව නිර්මාණ රැසක් රටට දායාද කළ අතර, ලන්ච් ෂීට් වෙනුවට යොදාගත හැකි පරිසර හිතකාමී බෑගයක් ද නිර්මාණය කළාය. රාජ්‍ය අමාත්‍ය අජිත් මාන්නප්පෙරුම, මහවැලි සංවර්ධන හා පරිසර අමාත්‍යාංශයේ ලේකම් අනුර දිසානායක, ශ‍්‍රී ලංකා මහවැලි අධිකාරියේ අධ්‍යක්ෂ ජනරාල් හේමන්ත ජයසිංහ යන මහත්වරුන් ඇතුළු පිරිසක් ද විදවතුන්, පරිසරවේදීන්, රාජ්‍ය නිලධාරින් ඇතුළු සම්භාවනිය ආරාධිත පිරිසක් උත්සවයට එක්ව සිටියහ. මේ අතර ජගත් පරිසර දිනය නිමිත්තෙන් මැයි 30 සිට ජූනි 05 දක්වා වන සතිය ජාතික පරිසර සතිය ලෙස ප‍්‍රකාශයට පත් කරමින් ජනාධිපතිතුමාගේ මගපෙන්වීමෙන් දීප ව්‍යාප්තව වැඩසටහන් රැසක් සංවිධානය කර තිබිණි. මැයි 30 වනදා පරිසරය පවිත‍්‍ර කිරිමේ හා පරිසරය පිළිබඳ දැනුවත් කිරීමේ දිනය ලෙසත්. මැයි 31 වනදා වායු දූෂණය හා අහිතකර බලපෑම් අවම කිරීමේ දිනය ලෙසත්, ජූනි 01 වනදා රුක් රෝපණ දිනය ලෙසත්, ජූනි 02 වනදා ජලය හා ජල මූලාශ‍්‍ර සංරක්ෂණ දිනය ලෙසත්, ජූනි 03 වන දින ජෛව විවිධත්ව සංරක්ෂණ දිනය ලෙසත්, ජූනි 04 වන දින තිරසර ඉඩම් කළමනාකරණ දිනය ලෙසත් ප‍්‍රකාශයට පත් කරමින් එම වැඩසටහන් කි‍්‍රයාත්මක විය."
    },
    {
        "content": "මිනිසා හා පරිසරය අතර පවතින්නේ අන්‍යෝන්‍ය සබඳතාවයකි. වාසස්ථාන, ගොඩනැගිලි, ඉඩම්, පස, ජලය, වායුගෝලය, දේශගුණය, ශබ්දය, ගඳ, රස හා සෑම පාංශුස්ථරයකම සතුන්ගේ හා ශාකවල ජෛවි සාධක ඇතුළුව මනුෂ්‍යයන්ගේ වටපිටාවන්හි පවතින භෞතික සාධකයන් අප පරිසරය ලෙස හඳුන්වන්නෙමු. ලෝකය වේගවත් සංවර්ධනයට මෙන්ම කාර්මිකරණයට ලක්වෙමින් තිබෙන අවදියක පරිසරය විනාශය කරා ගමන් කරමින් තිබේ. පරිසරය කෙරෙහි සිදුකරන විනාශයන් සහ මිනිසාගෙන් සිදුවන අහිතකර බලපෑම් සෘජුව හෝ වක්‍රව නැවත මිනිසා කෙරෙහිම බලපෑම් ඇති කරයි. ඒ අනුව සලකා බැලීමේදී පරිසරය සුරක්ෂිත කිරීම මානව වර්ගයාගේ ඉදිරි පැවැත්මට බෙහෙවින් බලපානු ඇත. අපට පරිසරය දෙයාකාරයකින් එනම් ස්වභාවික පරිසරය හා නිර්මිත පරිසරය ලෙස දැකිය හැකිය. අප මෙන්ම සතුන් ජීවත්වන ගස්වැල් ගංගා ඇළ දොළවලින් සපිරුණු ස්වභාවික පරිසරය එහි මුල්තැන ගන්නා අතර අනෙක අප භාවිතා කරන කෘත්‍රිම පරිසරයයි. එම පරිසරය නිර්මිත පරිසරය ලෙසද හැඳින්වේ. එය මිනිසා විසින් තම අවශ්‍යතාවයට අනුව කෘත්‍රිමව ගොඩනඟා ගන්නා ලද පරිසරයයි. අප හට ආරම්භය පටන් ස්වභාවයෙන්ම උරුම වූ ස්වභාවික පරිසරය මිනිසා විසින් විනාශ කර දමන මොහොතක අප මුහුණදෙන ගැටලු අතර ප්‍රධාන තැනක් ගන්නේ මිහිතලය උණුසුම්වීම, ඕසෝන් ස්ථරය හීනවීම, කාලගුණික විපර්යාසය, වනහරණය, කාන්තාරිකරණය, ජල දූෂණය යනාදියයි. අද වනවිට පරිසරය සම්බන්ධයෙන් සමාජය තුළ දැඩි කතාබහක් ඇතිව තිබෙන්නේ අප මානවයා විසින් පරිසරය රැකීමට වඩා පරිසරය විනාශ කිරීමට මුල්තැන දෙමින් කටයුතු කරන නිසාය. එය වළක්වාලීම පිණිස තද නීතිරීති හඳුන්වාදීමට ආණ්ඩුවට සිදුව ඇත. ජනතාව සිය වගකීම් පැහැර හරිනවිට ඒවා රැකගැනීම සඳහා නීති රාමුව යොදාගැනීමට සිදුවන්නේය. බොහෝ මිනිසුන් සිතන්නේ මේ පරිසරය ගස් වැල් තමන්ට පමණක්ම අයිති ඒවා ලෙසය. එලෙස වැරදි අවබෝධයකින් පසුවීම මේ පරිසර විනාශයට මූලික වශයෙන් හේතුවී තිබේ. රටක් වශයෙන් මෙම ගැටලුවලට මුහුණ දෙමින් මේ පාරිසරික අභියෝගයන් ජයගැනීම උදෙසා ජනාධිපති මෛත්‍රීපාල සිරිසේන මහතා ජනාධිපති ධුරයට අමතරව පාරිසරික ඇමැතිවරයා ලෙස පසුගිය සිව් වසර පුරා දැරූ උත්සාහය ජාතික වශයෙන් පමණක් නොව අන්තර්ජාතික වශයෙන්ද පැසසුමට ලක්විය. මෙරට තුළ පරිසර සුරක්ෂාව වෙනුවෙන් කරන ලද මෙහෙයත් ආසියාකරය ඒ වෙනුවෙන් උනන්දු කරවීමත් ජනාධිපතිවරයා ජාතික මෙන්ම අන්තර්ජාතික පරිසරවේදීන්ගේ ඇගයීමටද ලක්විය. පරිසරය වෙනුවෙන් ජනාධිපති මෛත්‍රීපාල සිරිසේන මහතා සිදුකරන ලද මෙහෙය වරෙක ඉන්දීය ජනාධිපති රාම්නාත් කෝවින්ඩ්ගේ මෙන්ම එක්සත් ජාතීන්ගේ මහලේකම් ලෙස සිටි බෑන් කී මූන්ගේ පමණක්ම නොව ලෝක නායකයන් බහුතරයකගේ ඇගයීමට ලක්ව තිබුණු අතර එය මෙරටට ලැබුණු මහත් කීර්තියක් ලෙස සැලකිය හැකිය. අද ශ්‍රී ලංකාව පමණක් නොව මුළුමහත් ලෝකයම විශාල පරිසර අභියෝගයකට මුහුණ දෙමින් පවතී. 2015 වසරේ ප්‍රංශයේ පැරිස් නුවර පැවැත්වුණු එක්සත් ජාතීන්ගේ දේශගුණික විපර්යාස සමුළුව අතිශ්‍යයෙන්ම වැදගත් වන්නේ එය පරිසරය පිළිබඳ ජාත්‍යන්තර අවධානයට ලක්කිරීමට මෙරටට ලැබුණු මහත් කීර්තියක් ලෙස සැලකිය හැකිය. අද ශ්‍රී ලංකාව පමණක් නොව මුළුමහත් ලෝකයම විශාල පරිසර අභියෝගයකට මුහුණ දෙමින් පවතී. 2015 වසරේ ප්‍රංශයේ පැරිස් නුවර පැවැත්වුණු එක්සත් ජාතීන්ගේ දේශගුණික විපර්යාස සමුළුව අතිශ්‍යයෙන්ම වැදගත් වන්නේ එය පරිසරය පිළිබඳ ජාත්‍යන්තර අවධානයට ලක්කිරීමට සමත්වීම නිසාය. ඒ වනවිට පොදු රාජ්‍ය මණ්ඩල නායක සමුළුව සිය උත්කෘෂ්ඨ පරමාර්ථයක් ලෙස යොමු වූයේද ලෝක දේශගුණික විපර්යාසය පිළිබඳවය. එහෙත් මේ සියල්ලට වඩා පැරිස් සමුළුව පැවැත්වූයේ ලොවම දේශගුණික හා කාලගුණික විපර්යාස පිළිබඳ දැවැන්ත අභියෝගයකට මුහුණ පා සිටින මොහොතකය. ලෝක දේශගුණික විපර්යාස හමුවේ වැදගත් සන්ධිස්ථානයකට පැමිණීම අරභයා පැවැති පැරිස් සමුළුවට සහභාගිවීම සඳහා එහි ගිය ජනාධිපති මෛත්‍රීපාල සිරිසේන මහතාව එදා මහත් අභිමානයෙන් පිළිගනු ලැබුවේ එවකට එක්සත් ජාතීන්ගේ මහලේකම් බෑන් කී මූන් හා ප්‍රංශ ජනාධිපති ප්‍රංශුවා ඕලන්දේ ඇතුළුව අමාත්‍යවරුන් විසිනි. ලෝකයේ ප්‍රධාන වශයෙන් හරිතාකාර වායු විමෝචනය සිදුකරන අමෙරිකා එක්සත් ජනපදය, චීනය, ඉන්දියාව වැනි රටවල් මේ ගැන අවධානය යොමුකළත් නැතත් 2015 පැරිස් දේශගුණික සමුළුව ඊට පෙර දේශගුණික සමුළුවලට වඩා ඉදිරිගාමී පියවරක් ගෙන තිබුණි. ඊට පෙර ලෝක දේශගුණික සමුළුවලින් ඉදිරිපත් කෙරුණු පොදු මානවවාදී සම්මුතීන් හිතුවක්කාර ලෙස ප්‍රතික්ෂේප කළ අමෙරිකා එක්සත් ජනපදය වැනි බලවත් රටවල් සිය අතපසු කිරීම් නිවැරැදි කරගෙන හරිතාගාර වායු විමෝචනය සීමා කිරීම පිළිබඳ සම්මුතියකට එකඟතාව පළකිරීම එම පැරිස් සමුළුවේදී දුටු විශේෂත්වයක් විය. ප්‍රධාන පෙළේ ලෝක නායකයන් 147 දෙනකු සහභාගි වූ දේශගුණික සමුළුවට ගිය ශ්‍රී ලංකා ජනාධිපති මෛත්‍රීපාල සිරිසේන මහතාට එහි ප්‍රධාන දේශනය පැවැත්වීමට සැලසීම එතුමන් පරිසරය වෙනුවෙන් කරන ලද කැපකිරීමට ජාත්‍යන්තරය දැක්වූ උපකාරයකි. ආරම්භයේ සිටම පරිසරයට ආදරය කළ පරිසරය වෙනුවෙන් මහත් කැපකිරීමක් කළ ජනාධිපති මෛත්‍රීපාල සිරිසේන මහතා සිංගප්පූරුවේ මරීනා බේ සෑන්ඩ්ස් ප්‍රදර්ශන සහ සම්මේලන මධ්‍යස්ථානයේදී එක්සත් ජාතීන්ගේ ආසියානු ශාන්තිකර කලාපීය පරිසර අමාත්‍යවරුන්ගේ සහ පරිසර ආයතන ප්‍රධානීන්ගේ මෙවර සමුළුවේ ප්‍රධාන දේශනය පැවැත්වීමට ලැබුණු අවස්ථාව මෙරටට හිමි වූ මහත් කීර්තියක් ලෙස සැලකිය හැකිය. සංවර්ධනය වෙමින් පවත්නා රටක් ලෙස හා නිවර්තන කලාපීය දිවයිනක් ලෙස දේශගුණික විපර්යාසයේ බලපෑමට නිරන්තරයෙන් ගොදුරු වන රටක් විදිහට සිංගප්පූරුවේදී පැවැත්වෙන ආසියානු ශාන්තිකර කලාපීය රටවල් 40 ක නායකයන් අමාත්‍යවරුන්ගේ සහභාගිත්වයෙන් පැවැත්වෙන පරිසර අමාත්‍යවරුන්ගේ සහ ආයතන ප්‍රධානීන්ගේ සමුළුව අපට මෙන්ම මුළු ලොවටම වැදගත්ය. මිහිතලය ආරක්ෂා කර ගැනීම සඳහා ලොව සියලුම රටවල් අනුගමනය කළ යුතු ක්‍රම හා විධි සහිත ඓතිහාසික ලියවිල්ලක් වූ පැරිස් සම්මුතිය ශ්‍රී ලංකාව තුළ තහවුරු කරමින් බලාත්මක කිරීමට කටයුතු කළ බවට වූ වාර්තාව එදා ජනාධිපති මෛත්‍රීපාල සිරිසේන මහතා එක්සත් ජාතීන්ගේ සංවිධානයේ මහලේකම් බෑන් කී මූන් මහතා වෙත පිළිගන්වනු ලැබීය. මෙම සියවස තුළ ගෝලීය උෂ්ණත්වය කාර්මීකරණයට පෙර තිබුණු උෂ්ණත්වය මෙන් සෙන්ටිග්‍රේට් අංශක 02 කට වඩා අඩුවෙන් පවත්වා ගැනීම සඳහා සියලු රටවල් එක්සත් කිරීම මෙම සම්මුතියේ මූලික අරමුණ විය. ලොව අනාගත ඉදිරි ගමන හා ජනතාවගේ සුඛවිහරණය තීරණය කරන සුවිශේෂී සම්මුතියක් ලෙස මෙම සම්මුතියට ශ්‍රී ලංකාව ද අනුගතව සිටින අතර එම සම්මුතිය කැබිනට් මණ්ඩලයට ඉදිරිපත් කර බලාත්මක නීතියක් බවට පත්කිරීමට ශ්‍රී ලංකා රජය කටයුතු කර තිබේ. ශ්‍රී ලංකා ජනාධිපතිවරයා ලෙස මෙන්ම පරිසර අමාත්‍යවරයා ලෙස ජනාධිපතිතුමා අදාළ වාර්තාව එක්සත් ජාතීන්ගේ මූලස්ථානයේදී එක්සත් ජාතීන්ගේ සංවිධානයේ මහලේකම්වරයා වෙත භාරදුන් අතර පරිසරය කෙරෙහි ඉතා සංවේදී රාජ්‍ය නායකයකු වන ජනාධිපති මෛත්‍රීපාල සිරිසේන මහතා මේ වෙනුවෙන් දක්වන ලද සුවිශේෂී කැපවීම මහලේකම්වරයාගේ විශේෂ පැසසුමටද ලක්විය. පරිසරය සුරැකීම පිළිබඳ දේශීය මෙන්ම විදේශීය වශයෙන් අවධානයට ලක්වූවත් මෙරට එය ප්‍රායෝගිකව යථාර්ථයක් බවට පත්කළේ ජනාධිපති මෛත්‍රීපාල සිරිසේන මහතාය. වායු දූෂණ කළමනාකරණය පිළිබඳ අන්තර්ජාතික සමුළුවක් 2014 සහ පාරිසරික තිරසාර ප්‍රවාහනය පිළිබඳ ආසියානු කලාපීය සංසදය විසින් සංවිධානය කළ ඒකාබද්ධ ජාත්‍යන්තර සම්මන්ත්‍රණයක්ද 2014 නොවැම්බර් 19 සිට 21 දක්වා බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී පැවැත්විය. මුල්වරට 2001 වර්ෂයේදී හොංකොංහිදී පැවැත්වුණු වායු තත්ත්ව ජාත්‍යන්තර සමුළුව ආසියානු කලාපය තුළ පිරිසිදු වාතය හා තිරසාර ප්‍රවාහන ක්‍රම තුළින් සෞඛ්‍යමත් සමාජයක් බිහිකරලීම උදෙසා වූ මීළඟ පරපුරෙහි විසඳුම් යන තේමාව යටතේ වායු තත්ත්ව කළමනාකරණය පිළිබඳ අන්තර් ජාතික සමුළුව ආසියාවේ පැවැත්වූ විශාලතම සමුළුව එය වන අතර ඊට ආසියාවෙන් හා ලෝකයේ අනෙකුත් රටවල්වලින් 500 කට වැඩි නියෝජිතයින් පිරිසක් සහභාගි වී ඇත. එහිදී ප්‍රවාහනය, බලශක්තිය, කර්මාන්ත, පිරිසිදු ඉන්ධන හා රථවාහන, වායු තත්ත්වය හා දේශගුණික විපර්යාසයන් යන ක්ෂේත්‍රයන් පිළිබඳව ඒ ඒ රටවල ප්‍රතිපත්තීන් හා මිනුම් දඬු කෙරෙහි සුවිශේෂී අවධානයක් යොමුකරමින් නවතම පර්යේෂණ සහ ඒවායේ ප්‍රතිඵල මත පදනම්ව සාකච්ඡා කෙරිණි. මේ ආකාරයෙන් ජාතික හා ජාත්‍යන්තර වශයෙන් පරිසරය හා සම්බන්ධ සමුළු ගණනාවක් පැවැත්වූවද ශ්‍රී ලංකාවේ පමණක් නොව මුළුමහත් ආසියාවේම පරිසරය පිළිබඳ සුවිශේෂී අවධානයක් ඇති කිරීමට හැකිවූයේ 2015 ජනවාරි මස 09 වැනිදා ජනාධිපති ධුරයට පත්ව පරිසර විෂය ද සිය භාරයට ගෙන සිදුකරන ලද මෙහෙය නිසාය."
    },
    {
        "content": "2015 ජනවාරි මස 15 දින සිට 2018 දෙසැම්බර් මස 31 දින දක්වා කාලය තුළ රාජ්‍ය සහ ව්‍යවස්ථාපිත මණ්ඩලයන්හි සිදුවූ දූෂණ කි‍්‍රයා, වංචා, සාපරාධි ලෙස විශ්වාසය කඩ කිරීම, දේපළ සාපරාධී ව්‍යපහරණය, රැවටීම හා බලය හෝ අධිකාරිය, රාජ්‍ය සම්පත් හා වරප‍්‍රසාද අනිසි ලෙස පාවිච්චි කිරීම හෝ අවභාවිතය සෙවීමේ ජනාධිපති පරික්ෂණ කොමිෂන් සභාවේ අතුරු වාර්තාව ජනාධිපති ගරු මෛතී‍්‍රපාල සිරිසේන මැතිතුමා වෙත භාරදීම අද (06) දහවල් ජනාධිපති කාර්යාලයේ දී සිදු විය. කොමිෂමේ සභාපති විශ‍්‍රාමික ශ්‍රේෂ්ඨාධිකරණ විනිසුරු උපාලි අබේරත්න මහතා විසින් වාර්තාව ජනාධිපතිතුමා වෙත පිළිගැන්වූ අතර සෙසු සාමාජිකයන් වන විශ‍්‍රාමික මහාධිකරණ විනිසුරු සරෝජනී කුසලා වීරවර්ධන මහත්මිය ඇතුළු සෙසු සාමාජික සාමාජිකාවන් ද එම අවස්ථාවට එක්ව සිටියහ. 2015 ජනවාරි මස 15 වැනි දින සිට 2018 දෙසැම්බර් මස 31 වැනි දින දක්වා කාලය තුළ රජයේ ආයතනවල සිදු වී ඇතැයි සැලකෙන දූෂණ කි‍්‍රයා, වංචා, සාපරාධි ලෙස විශ්වාසය කඩ කිරීම, දේපළ සාපරාධි පරිහරණය, රැවටීම සහ බලය හෝ අධිකාරිය, රාජ්‍ය සම්පත් හා වරප‍්‍රසාද අනිසි ලෙස භාවිත කිරීම හෝ අවභාවිතයට එරෙහි බරපතළ චෝදනා පිළිබඳ මහජන පැමිණිලි, තොරතුරු සහ සෙසු කරුණු කැඳවීම සහ ඒවා කඩිනම් අපක්ෂපාති, පුළුල් විමර්ශනයකට ලක් කිරීම මෙම කොමිෂමේ කාර්ය භාරය විය. ජනාධිපති ගරු මෛතී‍්‍රපාල සිරිසේන මැතිතුමා විසින් ඉකුත් ජනවාරි 17 වනදා පත් කරන ලද කොමිෂමේ වාර්තාව මාස 06ක් තුළ ජනාධිපතිතුමා වෙත භාරදීමට නියමිතව තිබිණි."
    },
    {
        "content": "ජාතීන් වශයෙන් ගැටුම් ඇතිකරගත හොත් රට විනාශයට පත්වන අතර සියලුදෙනා සහෝදරත්වයෙන් සහ අන්‍යෝන්‍ය අවබෝධයෙන් යුතු ව කටයුතු කරමින් රටේ සාමය ආරක්ෂා කර ගැනීමට කැපවිය යුතු බව ජනාධිපතිතුමා පවසයි. රට තුළ ඇතිව තිබෙන වත්මන් තත්ත්වය පිළිබඳව ද අවබෝධයෙන් සහ බුද්ධිමත්ව කටයුතු කරමින් ප්‍රශ්න විසඳාගැනීම ඉතා වැදගත් වන අතර, රට තුළ මතුව ඇති තත්ත්වය සාමකාමී ලෙස සමනය කර ගැනීමට රජයක් ලෙස ගත හැකි සෑම පියවරක් ම ගන්නා බව ද ජනාධිපතිතුමා ප්‍රකාශ කළේය. ජනාධිපති ගරු මෛත්‍රීපාල සිරිසේන මැතිතුමා මේ බව සඳහන් කළේ මෙරට ඉස්ලාම් බැතිමතුන් වෙනුවෙන් ඊයේ(03) පස්වරුවේ කොටුව ජනාධිපති මන්දිරයේ පැවති ජාතික ඉෆ්තාර් උත්සවය අමතමිනි. ඉස්ලාම් ආගමික නායකයන් සහ ඉස්ලාම් බැතිමතුන් විශාල පිරිසක් මීට එක්ව සිටියහ. මෙම උත්සවය ඇමතූ ජනාධිපතිතුමා වැඩිදුරටත් සඳහන් කළේ එකිනෙකා දෙස වෛරයෙන් සහ සැකයෙන් බැලීම සිදුවන තාක් රටේ ජාතික සමඟිය ගොඩනැඟිය නොහැකි බවයි. අන්තවාදී සහ ත්‍රස්තවාදී ක්‍රියා තරයේ ප්‍රතික්ෂේප කරන අතර, රටේ සියලු ජනකොටස්වලට සාධාරණ සමාජයක නිදහසේ ජීවත්විය හැකි පරිසරයක් ගොඩනැඟීමට රජය කැපවී සිටින බව ද ජනාධිපතිතුමා කියා සිටියේ ය. ඉස්ලාම් ජනතාවගේ ගැටලු කිහිපයක් පිළිබඳව ද මෙහිදී ජනාධිපතිතුමාගේ අවධානය යොමු කෙරුණු අතර මුස්ලිම් ජාතිකයන් දහස් ගණනක් රිමාන්ඞ් භාරයේ රඳවාගෙන සිටින බවට ගෙන යන අසත්‍ය ප්‍රචාර පිළිබඳ අදහස් දැක් වූ ජනාධිපතිතුමා කියා සිටියේ ඒ පිළිබඳ වාර්තාවක් තමා මේ වන විට ගෙන්වා ගෙන තිබෙන බවත්, අප්‍රේල් 21 සිදුවීමෙන් පසුව අත්අඩංගුවට ගෙන වැඩිදුර ප්‍රශ්න කිරීම් සඳහා තවදුරටත් රඳවාගෙන සිටින මුස්ලිම් ජාතිකයන්ගේ සංඛ්‍යාව 559ක් පමණක් බවත් අදාළ විමර්ශන කටයුතුවලින් අනතුරුව ත්‍රස්තවාදී ක්‍රියාවන්ට සම්බන්ධ නොවන සියලු දෙනා කඩිනමින් නිදහස් කිරීමට උපදෙස් ලබා දී තිබෙන බවත්ය. රට තුළ මතුව ඇති තත්ත්වය හමුවේ සියලු ජනකොටස්වල සහ ආගම්වල ගරුත්වය ආරක්ෂා කරමින් සියලුදෙනාට සාධාරණය ඉටුකිරීම වෙනුවෙන් ජනාධිපතිතුමා ගන්නා උත්සාහය අගය කළ ඉස්ලාම් ආගමික නායකයෝ ඒ පිළිබඳ සිය ප්‍රශංසාව ජනාධිපතිතුමා වෙත පළ කළහ. ජාතික සංහිඳියාව වෙනුවෙන් ආශිර්වාද කිරීම ද මෙහිදී සිදු කෙරිණි. කථානායක කරූ ජයසුරිය මහතා ඇතුළු මැති ඇමතිවරුන් ද, තානාපතිවරුන්, ව්‍යාපාරික ප්‍රජාව ඇතුළු සම්භාවනීය ආරාධිත පිරිසක් මෙම අවස්ථාවට එක්ව සිටියහ."
    },
    {
        "content": "පාසල් ආරම්භ වන්නේ මෙහෙමයි- මැයි 06 දින 6 ශ්‍රේණියේ සිට ඉහළට- පළමු ශ්‍රේණියේ සිට 5 ශ්‍රේ ණිය දක්වා මැයි 13 ආරම්භ වෙයි"
    },
    {
        "content": "ස්‍යාමෝපාලිවංශික මහානිකායේ ඌව පාර්ශ්වයෙහි කොළඹ නව කෝරළය හා නව තොටමුණේ ප‍්‍රධාන සංඝනායක පදවියෙන් පිදුම් ලද ශාස්ත‍්‍රපති අතිපූජ්‍ය තුම්බෝවිල ධර්මකීර්ති ශ‍්‍රී ගුණානන්ද පඤ්ඤාසාර ධම්මරතනාභිධාන නායක ස්වාමින් වහන්සේ වෙත අක්තපත‍්‍ර ප‍්‍රදානය කිරිමේ මහෝත්සවය ජනාධිපති ගරු මෛතී‍්‍රපාල සිරිසේන මැතිතුමාගේ ප‍්‍රධානත්වයෙන් ඊයේ (05) පස්වරුවේ කොළඹ බණ්ඩාරනායක ජාත්‍යන්තර සම්මන්ත‍්‍රණ ශාලාවේ දී පැවැත්විණි.   උසස් භික්ෂු ආකල්ප සහිතව අඩ සියවසකට ආසන්න පැවිදි ජීවිතයක් ගත කරමින් මෙරට සඟ සසුන ප‍්‍රභාවත් කරන සංඝ පීතෘවරයන් වහන්සේ නමක් මෙන්ම ග‍්‍රන්ථකරණයේ නියැළෙන විද්වත් ලේඛක ස්වාමින් වහන්සේ නමක් වූ ද, විචිත‍්‍රවත් ධර්ම දේශකයාණන් වහන්සේ නමක් වූ ද අතිපූජ්‍ය තුම්බෝවිල ධම්මරතන නායක ස්වාමින් වහන්සේ සම්බුද්ධශාසනයත්, සමස්ථ මානව සමාජයත් වෙනුවෙන් ඉටුකරන විශිෂ්ට සේවාව අගමින් ඌව පාර්ශ්වය මඟින් ,සද්ධර්ම කීර්ති ශ‍්‍රී ගුණනාන්ද පඤ්ඤාසාර, යන ගෞරව නාමය සහිතව අභිනව ප‍්‍රධාන සංඝනායක පදවිය උන්වහන්සේ වෙත පිරිනමා තිබේ. අභිනව මහා නාහිමියන් වෙත විජිණිපත පිළිගැන්වීම ජනාධිපතිතුමා අතින් සිදු වූ අතර උපහාර තිළිණ ද පිළිගැන්විණි. මහාවිහාරවංශාලංකාර ස්‍යාමෝපාලිවංශික මහානිකායේ ඌව පාර්ශ්වයේ මහානායක අතිපූජ්‍ය අඹේවෙල පඤ්ඤාසාරාභිධාන නායක ස්වාමින් වහන්සේගේ ප‍්‍රධානත්වයෙන් පැවති පුණ්‍යෝත්සවයට පෑලියගොඩ විද්‍යාලංකාර පරිවෙනාධිපති කැලණිය විශ්වවිද්‍යාලයේ කුලපති, කොළඹ හලාවත දෙදිසාවේ ප‍්‍රධාන සංඝනායක අතිපූජ්‍ය වැලමිටියාවේ කුසලධම්ම නායක ස්වාමින් වහන්සේ, අමරපුර ශ‍්‍රී ධර්මරක්ෂිත මහානිකායේ මහානායක රාජකීය පණ්ඩිත පූජ්‍ය ති‍්‍රකුණාමලයේ ආනන්ද නායක ස්වාමින් වහන්සේ, කෝට්ටේ ශ‍්‍රී කල්‍යාණි සාමග‍්‍රී ධර්ම මහා සංඝ සභාවේ අනුනායක මහාචාර්ය අතිපූජ්‍ය කොටපිටියේ රාහුල අනුනායක ස්වාමින් වහන්සේ, අතිපූජ්‍ය තලගල සුමනරතනාභිධාන නායක ස්වාමින් වහන්සේ, අතිපූජ්‍ය ඕමල්පේ සෝභිත නායක ස්වාමින් වහන්සේ ප‍්‍රමුඛ මහා සංඝරත්නය වැඩම කර සිටියහ. විපක්ෂ නායක මහින්ද රාජපක්ෂ, පා.ම ගාමිණි ලොකුගේ යන මහත්වරුන් ඇතුළු මහජන නියෝජිතයන් පිරිසක් ද, විදෙස් තානාපතිවරු, රාජ්‍ය නිලධාරින්, දායක සභාව ඇතුළු සම්භාවනීය ආරාධිත පිරිසක් මීට එක්ව සිටියහ."
    },
    {
        "content": "අන්තවාදී ම්ලේච්ඡ ත්‍රස්තවාදය ශ්‍රී ලංකා මාතෘභූමියෙන් මුලිනුපුටා දැමීම ස්ථීර වශයෙන්ම අපගේ ආරක්ෂක හමුදාව ඉතා කෙටි කලකින් ඉටුකරනු ඇති බව සඳහන් කරන ජනාධිපතිතුමා රටේ ජනතාව අතර විශ්වාසය පළුදුවීමට ඉඩ නොතබා සියලු ජන කොටස් අතර අවබෝධය සහ සහෝදරත්වය ගොඩනැංවීමේ වැඩපිළිවෙළ ආගමික නායකයන්ට පැවරෙන බව සඳහන් කරයි. ජනාධිපති  මෛත්‍රීපාල සිරිසේන මැතිතුමා මේ බව ප්‍රකාශ කළේ  ඊයේ (05) පස්වරුවේ කුරුණෑගල, වදාකඩ ශ්‍රී විජයසුන්දරාරාම ටැම්පිට පුරාණ විහාරස්ථානයේ පැවති උත්සවයකට එක් වෙමිනි. මෙහි දී අදහස් දැක්වූ ජනාධිපතිතුමා වැඩිදුරටත් සඳහන් කළේ තමා මෙරට ආරක්ෂක අංශ කෙරෙහි පූර්ණ විශ්වාසය තබා ඇති අතර කිසිදු විදේශීය හමුදාවක් මෙරටට ගෙන්වීමට ඉඩ තබා නොමැති බවයි. අයිඑස් වැනි ජාත්‍යන්තර ත්‍රස්තවාදයක් පරාජය කිරීමේ දී විදේශීය බුද්ධි අංශ ද අපගේ බුද්ධි අංශ සමඟ එක්ව කටයුතු කිරීම වැදගත් අතර, විදේශීය බුද්ධි අංශවලින් අවශ්‍ය ප්‍රයෝජන පමණක් ලබා ගැනීම රජයක වගකීම බව ද ජනාධිපතිතුමා කියා සිටියේය. අන්තවාදී සුළු පිරිසක් සිදු කළ මෙම ම්ලේච්ඡ ක්‍රියාව හේතුවෙන් සමස්ත මුස්ලිම් ප්‍රජාව දෙස සැකයෙන් බැලීම සුදුසු නොවන බව ද මෙහිදී පෙන්වා දුන් ජනාධිපතිතුමා කියා සිටියේ එය ජාතියක් ලෙස අප ඉදිරියට යන ගමනට බාධාවක් බවයි. එබැවින් ම්ලේච්ඡ ත්‍රස්තවාදය විනාශ කිරීම නියත වශයෙන්ම සිදු වන අතර රටේ ජන කොටස් අතර අවිශ්වාසය සහ බිය තුරන් කර සාමකාමී නිදහස් සමාජයක් සඳහා ද අප කඩිනමින් ප්‍රවේශ විය යුතු බව ජනාධිපතිතුමා අවධාරණය කළේය. මෙහිදී අදහස් දැක්වූ ජනාධිපතිතුමා වැඩිදුරටත් සඳහන් කළේ අද අයිඑස් ත්‍රස්තවාදය ශ්‍රි ලංකාවට පමණක් නොව ඇමරිකාව, යුරෝපය වැනි ඉහළ ආරක්ෂක විධිවිධාන ඇති ලොව ප්‍රබල රටවලට ද අභියෝගයක්ව පවතින බවයි. මෙම අභියෝගය සඳහා විසඳුම් සෙවිය හැක්කේ සාමුහිකත්වය මඟින් පමණක් වන අතර ත්‍රස්තවාදය ශ්‍රි ලංකාවෙන් විනාශ කර දැමීමේ වැඩපිළිවෙලට පක්ෂ, ජාති, ආගම් බේදයකින් තොරව සියලුදෙනාගේ සහය හිමිවීම පිළිබඳව ද ජනාධිපතිතුමා සතුට පළ කළේය. හෙට ආරම්භ කෙරෙන නව පාසල් වාරය පිළිබඳව ද අදහස් දැක්වූ ජනාධිපතිතුමා කියා සිටියේ දිවයිනේ සියලු පාසල් සඳහා විශේෂ ආරක්ෂක වැඩපිළිවෙළක් මේ වන විට ක්‍රියාවට නංවා තිබෙන බවයි. ආරක්ෂාව අවශ්‍ය සියලු ස්ථානවලට ආරක්ෂාව ලබාදීමට මෙරට ආරක්ෂක අංශ ශක්තිමත් බව පෙන්වා දුන් ජනාධිපතිතුමා ආරක්ෂක අංශ ලබා දී ඇති උපදෙස් පිළිපදිමින් එම වැඩපිළිවෙළට සහය වන ලෙස ජනතාවගෙන් ඉල්ලා සිටි. කුරුණෑගල, වදාකඩ ශ්‍රී විජයසුන්දරාරාම ටැම්පිට පුරාණ විහාරයේ බෝධින් වහන්සේ වටා අභිනවයෙන් ඉදිකරන ලද රන්වැට සහ ශ්‍රී සම්බුද්ධ අසු මහා ශ්‍රාවක චාරිකා පුදබිම අද ජනාධිපතිතුමා අතින් විවෘත කෙරිණි. විහාරස්ථානය වෙත ගිය ජනාධිපතිතුමා සමරු ඵලකය නිරාවරණය කර අභිනව රන් වැට විවෘත කිරීමෙන් අනතුරුව බෝධින් වහන්සේ අභියස ආගමික වතාවත්වල නිරත විය.අනතුරුව ශ්‍රී සම්බුද්ධ අසු මහා ශ්‍රාවක චාරිකා පුදබිම ජනාධිපතිතුමා අතින් විවෘත කෙරිණි. ඉන් අනතුරුව පැවති උත්සව සභාවේ දී එම මූර්ති නිර්මාණය කළ නිර්මාණ ශිල්පියා වන එස්.ජේ. සොමිරත්න මහතා වෙත ජනාධිපතිතුමා අතින් සමරු තිළිණයක් පිළිගැන්විණි. දෙමටවැව, දික්වැහැර උභය විහාරාධිපති වයඹ දිසාවේ ප්‍රධාන අධිකරණ සංඝනායක ශාස්ත්‍රවේදී පණ්ඩිත පූජ්‍ය රැකව ජිනරතන නායක ස්වාමින් වහන්සේ, වෙහෙරපිටිය පිරිවෙන් විහාරය ප්‍රමුඛ විහාරත්‍රයාධිකාරි ත්‍රිපිටකවේදී ශාස්ත්‍රවේදී පූජ්‍ය තෙල්දෙණියේ රතනාසාරාභිධාන නායක ස්වාමින් වහන්සේ ප්‍රමුඛ මහා සංඝරත්නය ද පාර්ලිමේන්තු මන්ත්‍රී දයාසිරි ජයසේකර මහතා ඇතුළු පළාතේ මහජන නියෝජිතයන් රැසක් සහ සැදැහැවත් ජනතාව විශාල පිරිසක් මීට එක්ව සිටියහ."
    },
    {
        "content": "පසුගිය දිනවල සිදු වූ අවසනාවන්ත සිදුවීම් වලට සාර්ථකව මුහුණ දෙමින් රටේ කටයුතු යථා තත්ත්වයට  පත්කිරීමට සියලු දෙනා උත්සාහ කරමින් සිටින මොහොතක ඇතැම් කණ්ඩායම් විසින් ගෙනයනු ලැබූ අසත්‍ය  ප්‍රචාරයන් හමුවේ පටු දේශපාලනික ප්‍රකාශ හමුවේ වුවද තම දරුවන් පාසල්වලට යොමු කර දරුවන්ගේ  අධ්‍යාපනය සහ ආරක්ෂාව වෙනුවෙන් කැප වු සියලුම මාපියන්ට අධ්‍යාපන අමාත්‍ය අකිල විරාජ් කාරියවසම්  මහතා සිය ස්තූතිය පිරිනමන බව අධ්‍යාපන අමාත්‍යාංශය පවසයි.  අධ්‍යාපන අමාත්‍යාංශය මෙසේ ද කියයි. 2019 වසරේ දෙවෙනි වාරය සඳහා පාසල් ආරම්භ කිරීම අද (06) සිදු විය. ඒ ආරක්ෂක මණ්ඩලය පුමුඛ ආරක්ෂක අංශ විසින් පාසල්වල ආරක්ෂාව තහවුරු කර ඇති බව දැනුම් දීමෙන් අනතුරුවයි. කෙසේ වෙතත් අද දිනයේ සිසුන්ගේ පැමිණීම සාපේක්ෂව අඩු මට්ටමක පැවැති බව වාර්තා වී තිබේ. විශේෂයෙන් අගනුවර ආශ්‍රිත පාසල්වල මෙම තත්ත්වය වැඩි වශයෙන් පැවැති අතර බොහෝ ග්‍රාමීය පාසල්වල දරුවන්ගේ පැමිණීම ඉහළ මට්ටමක පැවැති බව එම ප්‍රදේශවල අධ්‍යාපන බලධාරීන් විසින් තහවුරු කර තිබේ. අද (06) දිනයේ ගුරුවරුන්ගේ පැමිණීම සතුටුදායක මට්ටමක පැවැති අතර බොහෝ පාසල්වල අධ්‍යයන කාර්ය මණ්ඩලවල සියලු දෙනා රාජකාරියට වාර්තා කර තිබීම විශේෂත්වයකි. ඒ අතරතුර ඇතැම් පාසල් වල් සිසුන්ගේ පැමිණීම 80% ඉක්මවූ අවස්ථාද වාර්තා විය. 1 ශ්‍රේණියේ සිට 5 ශ්‍රේණිය දක්වා වන පන්ති සහ ප්‍රාථමික පාසල් අද දිනයේ ආරම්භ නොවූ අතර එම පාසල් එළැඹෙන සඳුදා (13) දෙවෙනි පාසල් වාරය වෙනුවෙන් විවෘත කිරීමට සැලසුම් කර තිබේ. ඒ අනුව ක්‍රමයෙන් පාසල්වල අධ්‍යයන කටයුතු යථා තත්ත්වයට පත්වනු ඇති බව අපගේ විශ්වාසයයි. එමෙන්ම පසුගිය දිනවල සිදු වූ අවසනාවන්ත සිදුවීම් වලට සාර්ථකව මුහුණ දෙමින් රටේ කටයුතු යථා තත්ත්වයට පත්කිරීමට සියලු දෙනා උත්සාහ කරමින් සිටින මොහොතක ඇතැම් කණ්ඩායම් විසින් ගෙනයනු ලැබූ අසත්‍ය ප්‍රචාරයන් හමුවේ පටු දේශපාලනික ප්‍රකාශ හමුවේ වුවද තම දරුවන් පාසල්වලට යොමු කර දරුවන්ගේ අධ්‍යාපනය සහ ආරක්ෂාව වෙනුවෙන් කැප වු සියලුම මාපියන්ට අධ්‍යාපන අමාත්‍ය අකිල විරාජ් කාරියවසම් මහතා සිය ස්තූතිය පිරිනමන අතර එම කටයුතු සාර්ථක කරගැනිමට කැපවීමෙන් ක්‍රියාකරන ආරක්ෂක අංශ නිලධාරීන්ට සහ විදුහල්පතිවරුන් ගුරුවරුන් ඇතුලු පාසල් ප්‍රජාවට ද සිය කෘතවේදිත්වය පලකළේය. මෙවැනි තත්වයක් තුළ දී වුවද ජනතාව නොමඟ යවන ඇතැම් වෘත්තීය සමිති විසින් සිය වෘත්තීය සමිති ජනප්‍රිය කරවා ගැනීමේ අරමුණින් විවිධ අසත්‍ය මෙන්ම ආන්දෝලනාත්මක ප්‍රකාශ සිදුකරමින් සිටින බව පෙනෙන්නට තිබේ..ඔවුන් තවදුරටත් ජනතාව මුලා කරමින් සිටින අතර එවැනි ක්‍රියාවන් වගකිව යුතු අමාත්‍යාංශයක් ලෙස අප තරයේ හෙළාදකිමු. ජනප්‍රිය සටන් පාඨ කියමින් සමාජය මුලා කොට සාමාජිකත්ව ප්‍රවර්ධනයේ යෙදෙන ඊනියා වෘත්තීය සමිති වලට වඩා දරුවන් සහ පාසල් පිළිබඳ වගකීමක් රජයට සහ ආරක්ෂක අංශ වලට ඇති බව සිහිපත් කිරීමටද මෙය අවස්ථාවක් කරගන්නා අතර මෙවැනි සංවේදී මොහොතක කළ යුතුව තිබෙන්නේ වාද භේද දුරලා එකට එක්ව දරුවන්ගේ ආරක්ෂාව තහවුරු කොට ඔවුන්ගේ අධ්‍යාපනය කඩාකප්පල් වීමට ඉඩ නොදී කටයුතු කිරීම මිස අවස්ථාවාදී අරමුණු හඹායාම නොවන බවද අවධාරණය කරමු."
    },
    {
        "content": "ජනජීවිතය යථා තත්වයට ගැනීමට ගත හැකි සියලු පියවරක් ම ගන්නවා.ගෝලීය ත්‍රස්තවාදය පරාජය කිරීමට සියලු රටවල් ජාත්‍යන්තර වශයෙන් එකතු විය යුතුයි.රටේ ආරක්ෂාව තහවුරු කරනවා යැයි අග්‍රාමාත්‍ය රනිල් වික්‍රමසිංහ මහතා අද (7) පාර්ලිමේන්තුවේ දී අමාත්‍යාංශ ප්‍රකාශයක් කරමින් පැවසී ය. තවදුරටත් අඳහස් දැක්වූ අග්‍රාමාත්‍යවරයා මේ වනවිටරටේ ආරක්ෂක තත්ත්වය යහපත් තත්වයට ගෙන ඒමට හැකි වී තිබෙනවා. දැන් තිබෙන්නේ, ප්‍රහාරකයින් සමඟ සමීප සබඳතා පැවැත්වූ අය අත් අඩංගුවට ගැනීමයි. ත්‍රිවිධ හමුදාපතිවරු හා පොලිස් පතිවරු මධ්‍ය දැනුවත් කළා.මේ ප්‍රහාර සම්බන්ධයෙන් අපරාධ පරීක්ෂණ දෙපාර්තමේන්තුව ලබාදුන් වර්තාව සභාගත කරන්නම්.මඩකළපුව උසස් අධ්‍යාපන ආයතනය පිළිබඳ වාර්තාවක් ලබාදෙන ලෙස පොලිස්පතිවරයාගෙන් ඉල්ලා සිටියා. හානි වූ දේපළ වෙනුවෙන් වන්දි මුදල් ගෙවීමට මුදල් ලබාදෙනවා. ජීවිත හානිවල මූලික වන්දි ගෙවීම සිදු කළා. හානියට පත් වූ දේවස්ථාන පිළිසකර කරනවා. ජනජීවිතය යථා තත්වයට ගැනීමට ගත හැකි සියලු පියවරක් ම ගන්නවා. පාසල් දරුවන්ගේ පැමිණීම යහපත් තත්ත්වයට පත් වේ යැයි බලාපොරොත්තු වෙනවා.අනතුරු සම්පූර්ණයෙන් ම පහව ගොස් නැහැ. අප ගොඳුරු වී ඇත්තේ ගෝලීය ත්‍රස්තවාදයටයි. ගෝලීය ත්‍රස්තවාදය පරාජය කිරීමට සියලු රටවල් ජාත්‍යන්තර වශයෙන් එකතු විය යුතුයි. ගෝලීය ත්‍රස්තවාදය පරාජය කිරීමට ජාත්‍යන්තර සහයෝගය ලබාගත යුතුයි.රටේ ආරක්ෂාව තහවුරු කරනවා. ජනජීවිතය කඩාකප්පල් කර තම පටු දේශපාලන අරමුණු ඉටු කිරීමට අප ඉඩ දෙන්නේ නෑ.විමසිල්ලෙන් කටයුතු කළ යුතුයි. ඒ සඳහා අත්වැල් බැදගන්නා ලෙස පාර්ලිමේන්තුවේ සැමගෙන් ඉල්ලා සිටිනවා.  මෙහිදී අග්‍රාමාත්‍යවරයා විසින් වැඩබලන පොලිස්පතිවරයා විසින් රටේ වත්මන් තත්ත්වය සම්බන්ධව ඉදිරිපත් කළ වාර්තාවක් ද පාර්ලිමේන්තුවට ඉදිරිපත් කළේ ය."
    },
    {
        "content": "අන්තවාදී සුළු පිරිසක් විසින් සිදු කළ ත‍්‍රස්ත කි‍්‍රයාකාරකම් හේතුවෙන් රටේ සමස්ත ජනතාව අතර විශ්වාසය පළුදු වීමට ඉඩ තැබිය නොහැකි බව ජනාධිපතිතුමා අවධාරණය කරයි. එකිනෙකාට බියෙන්, එකිනෙකා දෙස සැකයෙන් බැලීම හේතුවෙන් රටේ සමස්ත ජන ජීවිතය අඩාල වන අතර, ත‍්‍රස්තවාදය නිසි ලෙස හඳුනාගෙන එය විනාශ කිරීම ආරක්ෂක අංශ සාර්ථකව සිදු කරද්දී, අවබෝධයෙන් සහ විශ්වාසයෙන් යුතුව කටයුතු කරමින්, රට තුළ සාමකාමී පරිසරයක් පවත්වාගෙන යාමට කැපවීම සියලු දෙනාගේ වගකීම බව ද ජනාධිපතිතුමා කියා සිටියේය. ජනාධිපති ගරු මෛතී‍්‍රපාල සිරිසේන මැතිතුමා මේ බව ප‍්‍රකාශ කළේ මුස්ලිම් සිවිල් සමාජ නායකයින් සමඟ   (06) පෙරවරුවේ ජනාධිපති නිල නිවසේ පැවති සාකච්ඡාවක දී ය. මෙහිදී අදහස් දැක්වූ මුස්ලිම් සිවිල් සමාජ නායකයින් පෙන්වා දුන්නේ සාම්ප‍්‍රදායික මුස්ලිම් ජනතාව මෙම ම්ලේච්ඡ කි‍්‍රයා කිසිවිටෙකත් අනුමත නොකරන අතර මෙරට සාම්ප‍්‍රදායික මුස්ලිම් ජනතාව අනෙකුත් ආගමික ප‍්‍රජාව සමග ඉතාම සහයෝගයෙන් ජීවත්වන පිරිසක් බවයි. අපේ‍්‍රල් 21 වන දා සිදුවීමත් සමඟ සමස්ත මුස්ලිම් ප‍්‍රජාව දෙස සැකයෙන් බැලීම හේතුවෙන් ඔවුන්ට මුහුණදීමට සිදුව තිබෙන අසීරුතාවය පිළිබඳව මෙහිදී එම නායකයෝ ජනාධිපතිතුමා හමුවේ කරුණු ඉදිරිපත් කළ අතර, එහිදී සියලු ජන කොටස් අතර සාමය සහ සංහිඳියාව තහවුරු කර ගැනීම වෙනුවෙන් ගතයුතු පියවර පිළිබඳව යෝජනා සහ අදහස් කිහිපයක් ද ඉදිරිපත් කළහ. එමෙන් ම ඔවුන් වැඩිදුරටත් කියා සිටියේ ම්ලේච්ඡ ත‍්‍රස්තවාදය විනාශ කිරීමේ ආරක්ෂක අංශ මෙහෙයුම්වලට තම පූර්ණ සහය ලබාදෙන අතර ම අන්තවාදයට හිස එසවීමට ඇති සියලු තත්ත්වයන් පාලනය කිරීම වෙනුවෙන් කැපවී කටයුතු කරන බවයි. ඇතැම් ඉස්ලාම් භක්තියන් අතර පවතින මිථ්‍යා විශ්වාස දුරලමින් ඔවුන්ට යථා අවබෝධය ලබාදීම පිළිබඳ වැඩසටහන් ද මේ වන විට කි‍්‍රයාත්මක බව ඔවුහු පෙන්වා දුන්හ. මෙම අවාසනාවන්ත සිදුවීම හමුවේ කිසිදු ජනකොටසක් අපහසුතාවයට පත්වීමට ඉඩ නොතබා සියලු දෙනාගේ ගෞරවය ආරක්ෂා කරමින් ජාතියක් ලෙස මෙකී අභියෝගයට මුහුණදීමට ජනාධිපතිතුමා ගත් නිවැරදි පියවර පිළිබඳව ද මෙහිදී මුස්ලිම් සිවිල් සමාජ නායකයෝ ජනාධිපතිතුමා වෙත ප‍්‍රශංසාව පළ කළ අතර මෙම තත්ත්වයත් සමඟ රට තුළ සාමකාමී වාතාවරණයක් පවත්වාගෙන යාමට ජනාධිපති ගරු මෛතී‍්‍රපාල සිරිසේන මැතිතුමා 2015 වසරේ සිට රට තුළ ගෙනගිය සංහිඳියා වැඩපිළිවෙළ ද මහඟු ශක්තියක් වූ බව සඳහන් කළහ."
    },
    {
        "content": "''ප්‍රතිත්‍රස්ත පනතට ගෝනිබිල්ලෙක් මවන අය ගෝලීය ත්‍රස්තවාදයට උඩගෙඩි දෙනවා.නීතිරාමුව ශක්තිමත් කරමින් එකමුතුව අත්වැල් බැදගෙන ත්‍රස්තවාදයට මුහුණ දීමයි. ප්‍රචණ්ඩත්වයයි අන්තවාදයයි තහනම් කරන්න ලැස්තියි.මේ කෙටුම්පතට මූලික අයිතිවාසිකම් උල්ලංඝණය කිරීමට බෑ ''යැයි අග්‍රාමාත්‍ය රනිල් වික්‍රමසිංහ මහතා පවසයි. අග්‍රාමාත්‍යවරයාගෙන් ප්‍රශ්න විමසන අවස්ථාවේ දී පාර්ලිමේන්තු මන්ත්‍රී අනුර කුමාර දිසානායක මහතා විමසූ   පැනයකට පිළිතුරු දෙමින් අග්‍රාමාත්‍යවරයා අද (8) පාර්ලිමේන්තුවේ දී මේ බව පැවසී ය. පාර්ලිමේන්තු මන්ත්‍රී අනුර කුමාර දිසානයක මහතා- අයි එස් අයි එස් සංවිධානය මෙරට අය සමඟ සම්බන්ධත තබා ගෙන සිටි බවට දැන සිටියේ ද? ඔවුන් පිළිබඳ තොරතුරු වාර්තා වී තිබේ ද අයි එස් අයි එස් විදෙස් අය මෙරටට පැමිණ තිබේද? - කීපවාරයක් පාර්ලිමේන්තුව දැනුවත් කළා. ඊයෙත් පාර්ලිමේන්තුවේ සවිස්ථරාත්මක ප්‍රකාශයක් කළා.පොලිස්පතිතුමා මා වෙත ලබාදුන් වාර්තාවක් ඔබ වෙත ලාබා දෙන්නම්. 2001 සැප්තැම්බර් 11 ලෝක වෙළඳ මධ්‍යස්ථානයට පහර දීම, ලන්ඩන් බෝම්බ සිද්ධිය නිස ගෝලීය වශයෙන්  තස්තවාදයට මුහුණ දීමට සිදු වුණා. අද අප මුහුණ දෙන්නේ සම්ප්‍රදායික ගරිල්ලා යුද්ධයකට නොවේ. අලුත්  තත්ත්වයට මුහුණ දීමට ප්‍රතිත්‍රස්ත පනත කෙටුම්පත් කළේ. මූලික සාකච්ඡා වට ගණනාවක් පැවැත්වුවා.එය  පාර්ලිමේන්තුවට ඉදිරිපත් කළා. මේ වසරේ සම්මත කරගමු කිව්ව. කොමිටියේ සභාපතිතුමාට කණ්ඩායමට කිව්ව  විගසින් සම්මත කරගත යුතුයි කියලා. ප්‍රතිත්‍රස්ත පනතට ගෝනිබිල්ලෙක් මවන අය ගෝලීය ත්‍රස්තවාදයට උඩගෙඩි දෙනවා. මෙකේ කිසිදු  ත්‍රස්තවදියකුට සහන පැකේජයක් නෑ. ගොනි බිල්ලෙක් මැවීමට කිසිම අවශ්‍යතාවක් නැ. නීතිරාමුව ශක්තිමත්  කරමින් එකමුතුව අත්වැල් බැදගෙන ත්‍රස්තවාදයට මුහුණ දීමයි. මෙම ප්‍රති ත්‍රස්ත පනත ඉදිරියේ දී සම්මත  කරගනිමු. රටේ ජනතාව කියනවා මේ නීතිය ක්‍රියාත්මක කරන්න කියලා. ප්‍රචණ්ඩත්වයයි අන්තවාදයයි තහනම් කරන්න  ලැස්තියි.අනෙක් වගන්ති ගැන ප්‍රශ්නයක් තිබෙනවා නම් සකච්ඡා කරමු. මේ කෙටුම්පතට මූලික අයිතිවාසිකම් උල්ලංඝණය කිරීමට බෑ. මූලික අයිතිවාසිකම් උල්ලංඝණය කරන්න වුවමනා  නෑ.2014 කණ්ඩායම් ගිය ආව ගැන දන්නවා. දිගන සිද්ධියෙත් බැලුවා එසේ සම්බන්ධයක් තිබුණේ නෑ. යම්  ක්‍රියාවකට ඒ අය යනව නම් එය වළක්වන්නේ කොහොමද කියලා බලමු. මෙම සභාවෙම ඉල්ලීමක් කර තිබෙනවා සම්මත කරගන්න අපේ නීතියේ අඩුපාඩු තියෙන නිසා. තාමත් සකච්ඡා කරනවා. වගන්තියෙන් වගන්තිය සාකච්ඡා කරනවා. එතන සාකච්ඡාව සිදු වුණා. සිරියාවෙ ඉදලා ආව අය ගැන  කියවුණා. නීතිය කඩන්නේ නැත්නම් ඇතුළට ගන්න බෑ.එංගලන්තයේ නීතිය මෙහෙ නෑ. අපේ අඩුපාඩු තියෙනවා. - අවශ්‍යතාවය ගැන කිව්වා. අප විරුද්ධයි. තේරිම් කමිටුවක් දාන්න. මේ ගැන සාක්ච්ඡා කරන්න. රට තුළ පනත ගැන තිබෙන්නේ වැරදි මතයක්.  මේ ගැන සකච්ඡා කරන්න අපට ගැටළුවක් නෑ. මට ප්‍රශ්නයක් නෑ. ආරක්ෂාව අවශ්‍ය නම් නීතියෙන් දාන්නම්. අපි සාක්ච්ඡා කරමු.  -දැනට පවතින පනත සංශෝධනය කර නීති ගෙන එන්න. - පනත ගැන කතා කර තිබෙනවා මාරපන ඇමැතිතුමාට බලලා කතා කරන්න කියන්නම්."
    },
    {
        "content": "ජනාධිපතිවරයා සඳහන් කළේ, පසුගිය පාස්කු ඉරිදා එල්ල වූ ත්‍රස්තවාදී ප්‍රහාරයෙන් පසු රටේ පවතින තත්ත්වය සම්බන්ධයෙන් විවාදයට ගැනෙන සභාව කල්තබන අවස්ථාවේ යෝජනාවේ විවාදයට එක්වෙමිනි, සිංගපූරුවේ සිටින විට ලිපියක් සමාජ මාධ්‍ය වල යන ලිපියක් යනවා කියලා මට පෙන්නුවා. ඒ ලිපිය දුටු විට කල්පනා කළා,සිදුවීමට පෙර ආරක්ෂක අංශවලට වාර්තා වී තිබුණු බව පෙනී ගියා. මේ සම්බන්ධයෙන් සොයා බැලීමට ජනාධිපති කොමිෂන් පරීක්ෂණ මණ්ඩලයක් පත් කිරීමට තීරණය කළා. ජනාධිපති ලේකම්වරයාට උපදෙස් දුන්නා. 22 උදේ ජාතික ආරක්ෂක මණ්ඩලය රැස් වුණා. ඉන් පසුව එදා රක්ෂක මණ්ඩලය රැස්වෙලා දීර්ග වශයෙන් කරුණු සාක්ච්ඡා කළා. මේ පිළිබඳ මූලික ව කළ යුතු කාර්යන් ගැන උපදෙස් දුන්නා. ගත වූ දින 10 කාලය තුළ නැවත මේ සිදුවීම ඇති නොවන්න,මේවට වගකිවයුතු අය කවුද කියා සොයන්න ගත හැකි සැම පියවරක් ම ගෙන තිබෙනවා. තනාපතිවරු කැදෙව්වා. ඒ අයට පහැදිළි කළා රජය ගන්නා පියවර පිළිබඳව. කොළඹ දිස්ත්‍රීක්කයේ පොලිස් ස්ථානාධිපතිවරු කැඳවා ආරක්ෂක විධිවිධාන ගැන උපදෙස් දුන්නා. පිළිගත හැකි නායකයින්ගෙන් සමවිත සර්වපාක්ෂික සමුළුවක් කඳෙව්වා. පැමිණි සියලු දෙනාට ගෞරවනීය ස්තූතිය පුද කරනවා. සර්ව ආගමික නායකයින් සෑම කෙනෙක්ම කැඳවලා, උන්වහන්සේලාගේ උපදෙස් ලබාගෙන ආරක්ෂක ප්‍රතිසංවිධානය ගැන උපදෙස් ලබාගත්තා. අප්‍රේල් 26 වැනිදා රාජ්‍ය හා පෞද්ගලික මාධ්‍ය ප්‍රධානින් කැඳෙව්වා. තත්ත්වය ගැන පහැදිළි කළා. මාධ්‍ය වගකීම හා සදාචාරය ගැන කරුණු පැහැදිළි කළා. අප්‍රේල් 29 වැනිදා,බරපතල සංචාරක ව්‍යාපරයට බලපාන සංචාරක ව්‍යාපාරයේ හෝටල් හිමියන් කැඳවා සංචාරක ව්‍යාපාරය නැවත ගොඩනැඟීම,දිය යුතු සහන, බැංකු ණය කල්දැමීම,මෙම කරුණු ගැන සාකච්ඡා කර එකඟතාවයට එළඹුණා. ආණ්ඩු කාරවරු 9 දෙනා කඳෙව්වා. ගත යුතු ක්‍රියාමාර්ග ගැන ඒ අයට පහැදිළි කළා. පාසල්වල ආරක්ෂාව පිළිබඳව, ප්‍රාදේශීය ආරක්ෂක නිලධරීන් සමඟ කටයුතු කළ යුතු වැදගත් කම පැවසුවා. මැයි දෙක විපක්ෂ නායක මහින්ද රාජපක්ෂ මහතා, හිටපු හමුදාපතිවරුන්ගේ අඳහස් ඇතුළත් වාර්තාවක් මා වෙත ලබා දුනා. මැයි 06 වැනිදා ශ්‍රී ලංකා වනිජ මණ්ඩලය කඳවා ඔවුන්ගේ ගැටළු සාක්ච්ඡා කර සහන ගැන සාක්ච්ඡා කළා. මේ සියලු රැස්වීම් මම තනිව කළ රැස්වීම් නොවේ. මුළු කැබිනට් මණ්ඩලයටම ආරාධනා කළා. විපක්ෂයේ මන්ත්‍රීවරුන්ට ආරාධනා කළා. කාදිනල්තුමට ආරාධනා කළා. විද්වතුන් නායකයින්,විද්වතුන් ආරක්ෂක මණ්ඩලයට වරින් වර කඳවා තිබෙනවා. පෙරට වඩා වෙනස් ව්‍යුහයක් ඇති කර තිබෙනවා. ආරක්ෂක මණ්ඩලය ශක්තිමත් පුළුල් ශක්තිමත් ව්‍යුහයක් තුළ සාර්ථකව සාකච්ඡ වෙනවා.ආරක්ෂක අමාත්‍යාංශයේ ප්‍රධාන තනතුරු වෙනස් කළා. ආරක්ෂ විධිවිධාන පිළිබඳව ප්‍රධාන වෙනම මෙහෙයුම් මධ්‍යස්ථානයක් ඇති කළා. ඛේදවාචකය සමඟ ජනතාවගේ බිය සැක තුනී කිරීම සඳහා ඔවුන් භාවිතා කළ බොහෝ දේ අත් අඩංගුවට ගෙන තිබෙන බව මාධ්‍යයෙන් දැක් තිබෙනවා. ආරක්ෂව පිළිබඳව සතුටු විය හැකි තැනක සිටිනවා.මේ ප්‍රශ්නය පිළිබඳව අසාධාරණ ලෙස විවේචනයෙන් කතාකරන අය ජාත්‍යන්තර ත්‍රස්තවාදය ගැන අනවබෝධයෙන් කටයුතු කරන අය කියයි සිතන්නේ.ආරක්ෂක හමුදාව සාර්ථකව මෙහෙයුම් ඉටු කර සාර්ථක මට්ටමකට රට ගෙනවිත් තිබෙනවා. සැකකරුවන් විශාල පිරිසක් අත් අඩංගුවට ගෙන තිබෙනවා. සැකකරුවන් අත් අඩංගුවට ගෙන තිබෙනවා.12ක් ප්‍රබල ත්‍රස්තවාදීන්. ත්‍රස්ත ව්‍යාපාරයට සම්බන්ධ සේෆ් හවුස් 13ක් සොයාගෙන තිබෙනවා. බැංකු ගිණුම් තහනම් කර තිබෙනවා.දේපළ වත්කම් සියල්ල රාජසන්තක කිරීමට සියලු කටයුතු සූදානම් කර අවසන්. සුළු වශයෙන් උදව් කළ අයට රුපියල් ලක්ෂ 20 ගානේ ලබාදී තිබෙනවා. එම මුදලින් රුපියල් මිලියන 18ක් සොයා ගෙන තිබෙනවා. පරීක්ෂණ කටයුතු ඉතා සර්ථක තැනක තිබෙනවා.  ලෝකයේ සෑම රටකටම වාගේ මේ ත්‍රස්තවාදීන් ප්‍රහාර එල්ල කොට තිබෙනවා.අපි අවුරුදු 30ක් බෝම්බ එක්ක ජීවත් වූ පිරිසක් කියන එක අමතක වෙලා. මේ රටේ අතීතයත් අන්තර් ජාතික දේශපාලනයත් සැලකිල්ලට ගැනීම මෙවැනි කාරණයක දී වැදගත් වෙනවා.ජනාධිපතිවරු පස් දෙනාගෙම කාලයේ බෝම්බ පිපිරුණා.ඒව අමතක වෙලා. අපි ගෝලීය ත්‍රස්තවාදය ගැන කතාකරනවිට මූලික වශයෙන් තේරුම්ගත යුතු වෙනවා, මෙය ජාත්‍යන්තර ප්‍රශ්නයක් බව. මේ ත්‍රස්තවාදයේ ව්‍යාපරයේ නායකයින් ප්‍රකාශයක් කළා,මේ ප්‍රහාරයේ වගකීම ඔවුන් බාර ගන්නවා කියලා. මේ ත්‍රස්තවාදී නායකයා මියගියා කියලා දියුණු බුද්ධි අංශ හිතුවා. මේ නායකය වසර හතරකට පසුව නැගිට්ටාම ඒ අය පුදුමයට පත් වුණා.මේ රටට පැමිණ සිටින බුද්ධි විශේෂඥයින් මා හමු වුණ.ඔවුන් ලොකු තැතිගැන්මකට පත්වෙලා, මියගිය නායකයා එළියට පමිණීම ඔවුන්ට ප්‍රශ්නයක් වෙලා. මෙවැනි තත්ත්වයන් අප සැලකිල්ලට ගැනීම ඉතාම වැදගත් වෙනවා. මේ ත්‍රස්තවාදි ව්‍යාපාරයේ අකුරු දෙක හෝ හතර රාජ්‍ය නායකයෝ පාවිච්චි කරන්නේ නෑ. මමත් කිසි තැනක ඒ අකුරු පාවිච්චි කළේ නෑ.මේ ව්‍යාපාරය ඉලක්ක කරන්නේ කුමන අයද කියන කාරණය.බටහිර චින්තනයට විරුද්ධව එල්ල කරන ඉලක්කයක්. කුරුසයට විරුධව ප්‍රහාරයට එල්ල කරනවා.කිතුණු ජනතාව ඊළඟ ඉලක්කයක්. මේ උන්මාදයෙන් පෙළන ඔවුන් උතුම් කුරුසයට විරුධව යුද්ධ කරනවා.මේ තත්ත්වය තේරුම්ගත යුතු වෙනවා. ත්‍රස්තවාදි ව්‍යාපාරයේ සැම කෙනෙක් ම විනාශ කළ යුතුයි.අපේ වගකීම වන්නේ කුමක් ද? සියලු දේශපාලන නායකයින්ගේ ,සියලු බෞද්ධ හින්දු ඉස්ලාම් නායකයින්ගේ වගකීමක් වෙනවා, මුස්ලිම් ජනතාවගේ තේරුම් ගන්න සිංහල ජනතාව වගේම.මුස්ලිම් කෙනෙක් ගැන සැකයෙන් ඉන්නවා. මුස්ලිම් පවුල්වල බයෙන් ඉන්නවා කුපිත වෙල පහර දෙයි කියලා.විද්‍යුත් හ මුද්‍රිත මාධ්‍ය රටේ සාමය ජනතාව සන්සුන් කිරීම සඳහා මාධ්‍යයට තිබෙනවා පුළුල් වගකීමක් හා කාර්යභාරයක්. එවැනි ප්‍රවෘත්තිවලින් බියට පත්වෙනවා. සමාජ මාධ්‍ය කටයුතු කරන්නේ පුදුමසහගත විදියටයි.බුද්ධි වාර්තා අනුව 150කට අඩු සංඛ්‍යාවක් බව වර්තා කරන්නේ.අනෙක් මුස්ලිම් ජනතාව ත්‍රස්තවාදී ව්‍යාපාරයට තල්ලු කරනවද? 83 කළු ජුලිය නිසා දෙමළ ජනතාවගේ වත්කම් විනාශ වුණා. දෙමළ තරුණයන් එල් ටී ටී ඊයට ඇදි ගියා.සිංහල දෙමළ මුස්ලිම් ජනතවගේ සැක බිය නැති කිරීමට සියලු දෙනා වගකීමෙන් කටයුතු කරන්න.සියලු දෙනාගෙන් ම කාරුණිකව ඉල්ලිමක් කරනවා, දෙමළ ජනතාව දෙස එදා බැලූ අකාරයට මුස්ලිම් ජනතාව දෙස බලන්න එපා. අපට ස්ථීර සාමයක් ඇති කරගන්න පුළුවන්.ජනතාව නොමඟ යැවීම් අසත්‍ය ප්‍රචාර නිසා මුස්ලිම් ජනතාවට බියක් ඇති වුණොර්ග් ඒ අය මේ ව්‍යාපාර වෙත ඇදී යනවා.මුස්ලිම් තරුණ පිරිස ආරක්ෂ කරගත යුතුයි.මුස්ලිම් ජනතාවට ආරක්ෂාව දෙනව, කියන එක ඒ අයටත් තිබෙන්න ඕන. කරුණු සැලකිල්ලට ගෙන කටයුතු කරනවා වගේම මේ තත්ත්වය ගැන එක්ව ක්‍රියා කිරීමේ දී ආරක්ෂ අංශ හා බුද්ධි අංශ ගැන විශ්වසයක් තැබිය යුතුයි. ඒ අයට බලතල ලබා දී තිබෙනවා.හමුදවට සියලු බලතල දී තිබෙනවා. මා ළඟ ඉතිරි වූ බලයක් නෑ.බුද්ධි අංශ ප්‍රතිසංවිධානය කරනවා.ආරක්ෂක අංශ හා පොලීසිය ප්‍රතිසංවිධානය කරගෙන යනවා. පොලීසියට කසිප්පු අල්ලන්න බලය දී තිබුණේ නෑ. පොලිස් ස්ථාන 30කට වාහන තිබුණේ නෑ. ලෝකයේ තිබුණු ප්‍රශ්නයක් කඩා වැටිලා මෙය මේ රටේ ප්‍රශ්නයක් ලෙස කතා කරන්න වෙලා. මේ රටේ ජනතාව බිය විය යුතු නෑ. ආරක්ෂක හමුදාව හොඳ ප්‍රතිඵල ලබා දී තිබෙනවා.සියයට සියයක් අත් අඩංගුවට ගැනීමට ඉදිරියේ හැකි වෙනවා. ත්‍රස්තවාදය ගැන කාටවත් කියන්න බෑ.බලවත් රටවලට ඒවා වළක්වා ගන්න තිබුණා. කිසිම තැනක අඩුපාඩු නොවන්න උපරිම දේ කරනවා.මේ ප්‍රශ්නය තුළ කළ හැකි උපරිම දේ කරනවා. රටේ ජාතික සමඟිය සංහිදියාව ශක්තිමත් කරගත යුතුයි.සභාව තුළත් ගෞරවයෙන් ඉලල සිටිනව මෙහි බැරෑරුම් තත්ත්වය තේරුම් ගන්න කියලා. අපට අවශ්‍ය පිරුණු දේ අවශ්‍යයි.අපේ සැම කෙනෙකුගේම වගකීමක්. අපට දේශපාලනය කරන්න රටක් තිබෙන්න ඔන. අත්වැල් බැදගෙන සමඟියෙන් මේ කටයුත්ත කරන්න ඕන.සැම කෙනෙකුගෙන්ම ඉල්ලා සිටිනවා සැම කෙනෙක්ම එකට එකතුවෙලා,මේ තත්ත්වය තේරුම් ගෙන මේ රටේ නිදහස් සතුටින් ඉන්න සමාජයක් ගොඩනගන්න නිදහස් පරිසරය හදන්න සියලු දෙනාම අත්වැල් බැදගත යුතුය."
    },
    {
        "content": "ඉකුත් අපේ‍්‍රල් 21 වනදා එල්ල වූ ත‍්‍රස්ත ප‍්‍රහාරයෙන් විනාශයට පත් මඩකලපුව සියෝන් දේවස්ථානයේ ජනාධිපති ගරු මෛතී‍්‍රපාල සිරිසේන මැතිතුමා අද (08) පස්වරුවේ නිරික්ෂණ චාරිකාවක නිරත විය. දේවස්ථානය වෙත ගිය ජනාධිපතිතුමා එහි ප‍්‍රධාන පූජකතුමා වන රොෂාන් මහේෂන් පියතුමා ඇතුළු පියතුමන්ලා විසින් පිළිගනු ලැබීය. ම්ලේච්ඡ ත‍්‍රස්ත ප‍්‍රහාරය හේතුවෙන් විනාශයට පත් වූ දේවස්ථානය සියැසින් දැකබලා ගත් ජනාධිපතිතුමා නැගෙනහිර ආඥාපතිවරයා ඇතුළු ආරක්ෂක අංශ වෙත උපදෙස් දුන්නේ එහි සංවර්ධන කටයුතු කඩිනමින් සිදු කිරීමට අවශ්‍ය පියවර ගන්නා ලෙසයි. එමෙන්ම මෙම අවාසනාවන්ත සිදුවීම පිළිබඳ දේවස්ථානයේ ප‍්‍රධාන පූජකතුමා ඇතුළු පියතුමන්ලාට සහ ප‍්‍රදේශයේ සමස්ත කිතුණු ජනතාව වෙත සිය කණගාටුව පළ කිරීමට ද ජනාධිපතිතුමා කටයුතු කළේය. අමාත්‍ය දයා ගමගේ, නැගෙනහිර පළාත් ආණ්ඩුකාර එම්.එල්.ඒ.එම්. හිස්බුල්ලා, පාර්ලිමේන්තු මන්තී‍්‍ර අංගජන් රාමනාදන් යන මහත්වරුන් සහ ආරක්ෂක අංශ ප‍්‍රධානිහු ජනාධිපතිතුමා සමඟ මෙම අවස්ථාවට එක්ව සිටියහ"
    },
    {
        "content": "සංවර්ධන උපාය මාර්ග හා ජාත්‍යන්තර වෙළඳ අමාත්‍ය, මලික් සමරවික්‍ර‍ම මහතාගේ උපදෙස් පරිදි ප්‍රධාන අපනයනකරුවන්ගේ හා ආයෝජකයින්ගේ ප්‍රධානත්වයෙන් රටේ වර්තමාන තත්වය පිළිබඳව සාකච්ඡා කිරීම සඳහා රැස්වීමක් පසුගිය මැයි මස 03 වැනි සිකුරාදා අපනයන සංවර්ධන මණ්ඩලයේ ශ්‍ර‍වණාගාරයේදී සංවිධානය කරන ලදි. සංවර්ධන උපාය මාර්ග හා ජාත්‍යන්තර වෙළඳ අමාත්‍ය, ගරු මලික් සමරවික්‍ර‍ම මැතිතුමා, අමාත්‍යාංශයේ ලේඛම්, එස්.ටී. කොඩිකාර මහතා , ශ්‍රී ලංකා ආයෝජන මණ්ඩලයේ සභාපති මංගල පී.බී. යාපා මහතා, අධ්‍යක්ෂ ජනරාල් චම්පිකා මලල්ගොඩ මහත්මිය ,ශ්‍රී ලංකා අපනයන සංවර්ධන මණ්ඩලයේ අධ්‍යක්ෂ ජනරාල්, ජීවනී සිරිවර්ධන මහත්මිය ඇතුළු ප්‍ර‍ධාන අපනයනකරුවන් සහ ආයෝජකයින් රුසක් ද මෙම අවස්ථාවට සහභාගී වූහ. .රටේ වර්තමාන තත්ත්වය පිළිබඳ අමාත්‍යවරයා මෙහිදී අපනයනකරුවන් හා ආයෝජකයින් දැනුවත් කළ අතර වර්තමානයේ අපනයන ක්ෂේත්‍ර‍ය තුල හා ආයෝජන ක්ෂේත්‍ර‍යේ පවතින ගැටළු මඟහරවා ගැනීම සඳහා යෝජනා ඉදිරිපත් කිරීමටද ඉල්ලීමක් කළේ ය විශේෂයෙන් ම සුළු හා මධ්‍ය පරිමාණ කර්මාන්තකරුවන්ගේ අලාභය අවම කර ගැනීමට මූල්‍යාධාර ලබා දීම, විදේශීය දූත මණ්ඩල හරහා විශ්වාසය ගොඩ නැගීම ආදිය සඳහන් කළ අතර විදේශ ගැනුම්කරුවන්ගේ විශ්වාසය තහවුරු කිරීම සඳහා කඩිනම් පියවර ගන්නා බව ඔහු පැවසීය. තවද පවතින ගැටළු නිරාකරණය සඳහා අපනයනකරුවන්, සංගම්, වාණිජ මණ්ඩල ආදියෙන් සමන්විත කමිටුවක් වහාම පිහිටුවීමට යෝජනා කරන ලදී. ඒ සඳහා ටියුලි කුරේ මහතා – ජාතික ඇඟළුම් අපනයනකරුවන්ගේ සංසදය, ඇන්ස්ලම් පෙරේරා මහතා - තේ වෙළෙන්දන්ගේ සංගමය, රොහාන් මාසකොරාල මහතා - ශ්‍රී ලංකා රබර් නිෂ්පාදකයින් සහ අපනයනකරුවන්ගේ සංගමය/ කේන්ද්‍රීය ක්‍රියාකරුවන්ගේ සංගමය, චන්න වීරතුංග මහතා – මුහුදු ආහාර අපනයනකරුවන්ගේ සංගමය, අහසාන් රිෆායි මහතා – ශ්‍රී ලංකා මැණික් හා ස්වර්‍ණාභරණ සංගමය, ජීවන් ඥානම් මහතා – ශ්‍රී ලංකා මෘදුකාංග හා සේවා ආයතනයන්ගේ සංගමය (SLASSCOM), නදී කේ. අල්ගම මහත්මිය – ශ්‍රී ලංකා ඉලෙක්ට්‍රොනික නිෂ්පාදකයින් හා අපනයනකරුවන්ගේ සංගමය (SLEMEA), රුවන් වෛද්‍යරත්න මහතා – ශ්‍රී ලංකා නාවුක ඒජන්තවරුන්ගේ සංගමය (CASA), ෂිහාම් මරික්කාර් මහතා – ජාතික අපනයනකරුවන්ගේ වාණිජ මණ්ඩලය (NCE), ශෝන් වැන්ඩෝට් මහතා – කාර්ය උපාය සේවා, ඒකාබද්ධ මෙහෙයුම් කොමිෂන් සභාව නියෝජනය කරන ජ්‍යෙෂ්ඨ නිලධාරියෙකි. මෙම කමිටුව සංවර්ධන උපාය මාර්ග හා ජාත්‍යන්තර වෙළඳ අමාත්‍යාංශයේ ලේඛම් ගේ මුලිකත්වයෙන් කැඳවනු ලැබේ."
    },
    {
        "content": "අපි ජාතික සමගිය සහ සංහිඳීයාව ශක්තිමක් කළ යුතුයි.ත‍්‍රස්තවාදය ලෝකයේ කිසිම තැනක ජයග‍්‍රහණය කරලා නැහැ යැයි ජනාධිපති මෛත්‍රිපාල සිරිසේන මහතා පවසයි.   අම්පාර සයින්දමර්දු ප‍්‍රදේශයේ රාජ්‍ය නිලධාරීන් හමුවේ දී ගරු ජනාධිපතිතුමා කළ කතාව2019-05-08 කරුණු දෙකක් මුල් කරගෙනයි අද මම මේ ප‍්‍රදේශයට පැමිණියේ. අපේ‍්‍රල් 21 දා කොළඹ සිදුවීමත් 26 වෙනිදා මේ ප‍්‍රදේශයේ ඇතිවූ සිදුවීමත් සමග මේ රටේ සාමාන්‍ය ජනතාව තුළ බයක් සැකයක් සහ අවිශ්වාසය සමග හිත්වල කඩාවැටීමක් ඇති වුණා. අපේ රට නැවත එල්ටීටීඊ යුද්ධය කාලේ වගේ විශාල විනාශයකට යන්න හදනවාද කියලා. නමුත් සති දෙකක කාලයක් තුළ ආරක්ෂක අංශවල දක්ෂතාවය, මේ වන විට ජනතාව සැනසුම් සහගත හොඳ මානසික තත්ත්වයකට පැමිණ තියෙනවා. මෙැවනි කෙටි කාලයක් තුළ ත‍්‍රස්තවාදීන් අල්ලාගෙන පුපුරණ ද්‍රව්‍ය, දේපළ, වත්කම් විශාල ප‍්‍රමාණයක් මේ වනවිට සොයා ගැනීම පහසු නැහැ. අපහසු අභියෝගාත්මක දෙයක්. ආරක්ෂක අංශ විසින් එසේ කර තිබෙන්නේ තම ජීවිත පරිත්‍යාගයෙන්. ඒ නිසා මේ වනවිට ජන ජීවිතය සාමකාමී කරලා, ත‍්‍රස්තවාදීන් දුර්වල කරලා රට සාමාන්‍ය තතත්වයට පත්කිරීම පිළිබඳ ත‍්‍රිවිධ හමුදාවට, පොලීසියට, බුද්ධි අංශවලට, සිවිල් ආරක්ෂක දෙපාර්තමේන්තුවට, සහය දුන් නිලධාරීන් සියලු දෙනාට මගේ ස්තූතිය පිරිනමනවා. මේ ප‍්‍රදේශයට එන්න අද ලැබුණේ මේ ප‍්‍රදේශය සාමකාමී කළ නිසයි. නිදහස් ප‍්‍රදේශයක් බවට පත් කළ නිසයි. මේ ප‍්‍රදේශයේ බෝම්බ පිපිරවීම් වැනි දේ සිදු වුණා නම් මට අද මේ ප‍්‍රදේශයට එන්න බැරි වෙනවා. මම එන්න සූදානම් වුණත් ආරක්ෂක ප‍්‍රධානීන් කියනවා මට යන්න හොඳ නැහැ තත්ත්වය හොඳ නැහැ කියලා. නමුත් තත්ත්වය හොද නිසා තමයි වටපිටාව හදලා ඔබලා මේ ස්ථානයට එකතු වුණේ. දෙවැනි කාරණය නම් ආරක්ෂක අංශ රට සාමකාමී තත්ත්වයට ගෙන එනවා වගේම රජයේ දෙපාර්තමේන්තු ප‍්‍රධානීන්ට තිබෙන වගකීමක් තමයි ආරක්ෂක අංශ සමග සමීපව කටයුතු කිරිම. රාජ්‍ය ආයතන ප‍්‍රධානීන් කියන්නේ ආරක්ෂක අංශ සහ සාමාන්‍ය ජනතාව අතර මැද සිටින පිරිසයි. මේ දෙක සම්බන්ධීකරණ පිරිස තමයි රාජ්‍ය ආයතන, දෙපාර්තමේන්තු ප‍්‍රධානීන්. ඒ වගේම මහජන නියෝජිතයන්, මන්ත‍්‍රීවරු, විදුහල්පතිවරු, මැති ඇමතිවරු, සභාපතිවරු ආදීන්. මේ මැද ඉන්න පිරිසත් ආරක්ෂක අංශ ප‍්‍රධානීනුත් මම කැදෙව්වේ මේ සති දෙකේ තිබෙන සාර්ථකත්වය තව දුරටත් සාර්ථක කරගෙන මේ රටේ ජනතාවට ස්ථීරසාර සාමයක් ඇති කරගෙන ත‍්‍රස්තවාදය අවසන් කියන තැනට මේ රට ගෙන එමින් අපිට එකට කටයුතු කරන්න ඕනෑ නිසයි. ලෝකයේ ප‍්‍රබල රටවල්වලට මේ ත‍්‍රස්තවාදී ව්‍යාපාරය පහර දුන්නා. ඇමරිකාව, රුසියාව, යුරෝපය, එංගලන්තය, මැලේසියා, ඔස්ෙටි‍්‍රලියා, කැනඩාව, ඉන්දුනීසියාව, ඉන්දියාව ආදී රටවල් සියල්ලට ඔවුන් පහර දුන්නා. ත‍්‍රස්තවාදී ප‍්‍රහාර හේතුවෙන් ජනතාවගේ ඇති වන බිය, සැකය, අවිශ්වාසය ලෝකයේ සෑම රටකටම ඇති වුණා. ඒක සාමාන්‍ය මිනිසෙකුට ඇතිවන හැඟීම්. අපිට පසුගිය වසර 30ක යුද්ධයේ අත්දැකීම් තිබෙනවා. මට පෙර ජනාධිපතිවරු පහක් හිටියා. මම මේ බව ඊයේ පාර්ලිමේන්තුවේ දීත් කිව්වා. ඒ පස් දෙනාගේම කාලේ බෝම්බ පිපිරුවා. මේක මගේ කාලේ ලංකාවේ පළමු වතාවට වූ දෙයක් නෙවෙයි. වසර 30ක කාලයක් මේ රටේ පැවති යුද්ධය නිසා ජනතාව තුවක්කුව වෙඩි උණ්ඩය, බෝම්බ එක්ක ජීවත් වුණා. ඒ වසර 30 ඒ විදියටයි ගතවුණේ. ඒ වගේම විවිධ ස්වාභාවික ප‍්‍රශ්නවලට අපි මුහුණ දීලා තියෙනවා යුද්ධය වගේම. සුනාමිය නිසා නැගෙනහිර පළාතට විශාල හානියක් වුණා 2004 දී. ඊට පෙර 78,79 කාලේ විශාල සුළි සුළඟක් ඇවිත් නැගෙනහිර පළාතට විශාල හානි වුණා. යුද්ධය, සුළි සුළං, සුනාමි, ගංවතුර වැනි ආපදා සියල්ලටම මේ රටේ ජනතාව මුහුණ දීලා ඉන්නේ. ඒ නිසා මේ අවස්ථාවේ අපි ආරක්ෂක අංශවලට සම්පූර්ණ සහය දීලා රටේ සාමාන්‍ය ජනතාව තුළ තිබෙන බිය, සැක, අවිශ්වාසය නැති කරන්න ඕනෑ. ඒ අයට විශ්වාසයක් ඇතිකරන්න ඕනෑ. මේ වගේ ප‍්‍රදේශවල නම් මුස්ලිම් ජනතාව අතරේ ලොකු ප‍්‍රශ්නයක් නැහැ, මම දන්න විදියට මුස්ලිම් ජනතාව විශාල පිරිසක් මේ ප‍්‍රදේශවල ඉන්න නිසා. නමුත් ලංකාවේ මුස්ලිම් ජනතාව අඩුවෙන් ඉන්න ප‍්‍රදේශවල මුස්ලිම් ජනතාව, මුස්ලිම් දරුවෝ බයෙන් ඉන්නවා සිංහල ජනතාවගෙන් කරදර සිද්ධ වෙයි කියලා. සිංහල දරුවෝ සහ සිංහල ජනතාව බයෙන් ඉන්නවා මුස්ලිම් ජනතාව අතරෙන් ත‍්‍රස්තවාදීන් ඇවිත් තමන්ට හිරිහැර කරයි කියලා. මම පසුගිය දිනවල කොළඹ සිටින මුස්ලිම් ජාතික මගේ මිතුරන් කිහිප දෙනෙකුගේ නිවෙස්වලට ගියා. ගිහින් කතා කළා. මම ඒ ගෙවල්වලට ගියේ ඒ ජනතාව තුළ තිබෙන බිය නැතිකරන්න. සිංහල, මුස්ලිම්, කිතුනු ආදී මේ සියලු පාර්ශ්වයන් අතර තිබෙන බිය අපි නැතිකරන්න ඕනෑ. ඒ තුළ අපි ජාතික සමගිය සහ සංහිඳීයාව ශක්තිමක් කළ යුතුයි. මේ සති දෙකේ කරන සෑම කතාවක දීම මම කිව්වා මේ ත‍්‍රස්තවාදීන් ඉන්නේ 150කටත් වඩා අඩු පිරිසක්. ඒ පිරිස කවුද කියලා අපේ ආරක්ෂක අංශ හඳුනාගෙන තිබෙනවා. යම් පිරිසක් බෝම්බ පුපුරුවාගෙන මැරුණා. සමහරු ආරක්ෂක අංශ සමග සටනේ දී මැරුණා. සෑහෙන පිරිසක් අපි අත්අඩංගුවට ගත්තා. තව ඉතාම සුළු පිරිසක් තමයි අත්අඩංගුවට ගන්න තියෙන්නේ. පහක් හයක් වගේ. මේ රටේ මුස්ලිම් ජනතාව ඒ ත‍්‍රස්තවාදීන්ගේ ගොඩට තල්ලු කරන්න එපා කියලායි මම සිංහල සහ දමිළ ජනතාවගෙන් ඉල්ලන්නේ. මුස්ලිම් ජනතාව කෙරෙහි විශ්වාසය තියලා සියලූ ජාතීන් සමගියෙන් සුහදතාවයෙන් එකට ජීවත්වෙන්න ඕනෑ. මේ ප‍්‍රශ්නය නිසා අපි බෙදුණොත් සැකයට අවිශ්වාසයට පත්වෙලා හිටියොත් එල්ටීටීඊ යුද්ධය වගේ වසර 25ක් ඈතට මේ ත‍්‍රස්වාදය දුවන්න පුළුවන්. අපි කළ යුත්තේ මුස්ලිම් තරුණයෝ මේ ත‍්‍රස්තවාදී ව්‍යාපාරයට යන්න නොදී රැකගන්න එකයි. ඒ රැුකගන්න තමයි ත‍්‍රිවිධ හමුදාව, පොලීසිය ඇතුළු ආරක්ෂක අංශ ත‍්‍රස්තවාදීන් මර්දනය කරලා තමුන්නාන්සේලා සමග ඉතාම හොඳින් එකතුවෙලා කටයුතු කරන්නේ. ආණ්ඩුකාරතුමා කිව්වා මුස්ලිම් ජනතාවගේ පැත්තෙන් කිසිම පැමිණිල්ලක් චෝදනාවක් නැති බව ආරක්ෂක අංශ වෙතින් එයාලට කරදරයි කියලා. මම ඒ පිළිබඳව ඉතාමත් සතුටු වෙනවා. නැගෙනහිර ආඥාපතිතුමා මෙතන කතා කරලා ඉවර වෙලා දෙමළ භාෂාවෙන් කතා කරන්න පටන් ගත්තා. එතුමා දමිළ භාෂාවෙන් කතාකරන විට මම බලන් සිටියේ තමුන්නාන්සේලාගේ මුහුණු දිහා. මම එහෙම බැලූවේ මම දන්නවා මුහුණු වෙනස් වෙනවා කියලා. නමුත් හැම මුහුණකම සිනහවක් ආවා. හැම මුහුණකම ලොකු පිබිදීමක් ආවා. මම කනගාටුවෙනවා මට දමිළ භාෂාවෙන් කතා කරන්න බැරි එක ගැන. මට දමළ භාෂාවෙන් කතා කරන්න පුළුවන් වුණා නම් ආඥාපතිතුමා කතා කරන කොට වගේම තමුන්නාන්සේලා ලොකු ඕනෑකමකින් ආසාවකින් මගේ කතාව අහයි. මෙන්න මේක තමයි තේරුම් ගන්න ඕනෑ දේ. ආඥාපතිතුමා කතාකරන කොට තමුන්නාන්සේලාගේ මුහුණුවල ලොකු පිබිදීමක් ආවේ ඇයි. අන්න ඒ තමුන්නාන්සේලාට සමීප වෙච්ච හැටි. මේක තමයි සංහිඳියාවේ නොතේරෙන භාෂාව. අපි මිනිසුන් විදියට එකට එකතුවෙන සංඥාව. ඕක තමයි මනුස්සකම. අපි භාෂාවෙන් බෙදිලා, ආගම්වලින් බෙදිලා, කුලවාදයෙන් බෙදිලා. ඇත්ත කියන්න එපැයි දැන් උතුර වගේ ප‍්‍රදේශ ගත් විට කුලවාදය නිසා ප‍්‍රශ්න ගණනාවක් තිබෙනවා. ආණ්ඩුවකට වුනත් සංවර්ධන කටයුතු කරන්න එය විශාල බාධාවක් වී තිබෙනවා. තමුන්නාන්සේලා ආරක්ෂ හමුදා සමඟ සහයෝගයෙන් කටයුතු කරමින් මේ දුන්න සහයෝගය දීලා ඒ වගේම තමුන්නාන්සේලා ජනතාවට හො`දින් කරුණු පැහැදිලි කරලා, මුස්ලිම් තරුණ පිරිස ආරක්ෂා කරගැනීම තමුන්නාන්සේලාගේ වගකීමක්. ඔවුන් ත‍්‍රස්තවාදය පැත්තට තල්ලු වෙන්න නොදී කටයුතු කිරීමයි. ඉතා වැදගත් වෙන්නේ. මම මේ රැුස්වීමෙන් පස්සේ මුස්ලිම් තරුණයින් 1000 ක් පමණ පිරිස මුණ ගැහෙන්න බලාපොරොත්තු වෙනවා. මම ඒ අයට එන්න කියන්නේ ඒ අයගේ අදහස් මොනවද මේ ප‍්‍රශ්නය ගැන ඔවුන් කොහොමද කල්පනා කරන්නේ කියලා දැන ගන්නයි. මම දරුවන්ට වගේම ඒ ගොල්ලන්නට කතා කරන්න බලාපොරොත්තු වෙනවා. මගේ දරුවන්ට වගේමයි මේ රටේ ඉන්න දරුවෝ සියලු දෙනාට මම සලකන්නේ. සිංහල ද දෙමළ ද මුස්ලිම් ද කියලා මට ප‍්‍රශ්නයක් නැහැ. ඒ නිසා අපි මේවගේ ප‍්‍රශ්නයක දී මුලික වශයෙන් අපි හිතන්න අවශ්‍යයි දුර දිග යන්නේ නැතුව ප‍්‍රශ්නය කොහොමද ඉවර කර ගන්නේ කියලා. එල්ටීටීඊ යුද්ධය දිග්ගැසුණේ ඇයි. ප‍්‍රභාකරනුත් ඉතා සුළු පිරිසකගෙන් තමයි පටන් ගත්තේ. ප‍්‍රභාකරන්ට දමිළ දරුවෝ විශාල වශයෙන් ඇදෙන්න පටන් ගත්ත මුලික හේතුව වුණේ 83 කළු ජූලිය. කළු ජූලියේ දී එල්.ටී.ටී.ඊයට කිසිම සම්බන්ධකමක් නැති දමිළ, මුස්ලිම් ජනතාවගේ ව්‍යාපාර විනාශ කෙරුවා, කඩ සාප්පු ගිනි තිබ්බා. දමිළ ජනතාව මරලා දැම්මා. 83 කළු ජූලියෙන් තමයි එකවරම තරුණ පිරිසක් එල්.ටී.ටී.ඊයට වේගයෙන් ඇදී ගියේ. 83 කළු ජුලියෙන් පස්සේ දමිළ ජනතාව අතර යමක් කරන්න පුළුවන් අතේ මිටේ සල්ලි තිබුණ විශාල පිරිසක් රට හැර දාලා ලෝකයේ වෙනත් රටවල්වලට ගියා. ඉතිරි වෙච්ච විශාල පිරිසක් එල්.ටී.ටී.ඊයට සම්බන්ධ වුණා. එල්.ටී.ටී.ඊයට එකතු වුණේ ඇයි, ඒ ගොල්ලොන්නට කිසිම වැරැුද්දක් නොකරපු අයට වැරදි විදිහට සලකපු නිසා. හිරහැර කරපු නිසා. ඒ ගොල්ලන්ගේ ගෙවල් ගිනි තියලා, කඩසාප්පු ගිනි තියලා ව්‍යාපාර ගිනි තියලා, ඒ ගොල්ලන්නට පුද්ගලිකව හිරිහැර කළ නිසා. පසුගිය සතියේ මම බෞද්ධ, කි‍්‍රස්තියානි, හින්දු, ඉස්ලාම් සර්ව ආගමික නායකයන් කැදෙව්වා. ඒ වේලාවේ තමුන්නාන්සේලාගේ ඉස්ලාම් පුජකතුමෙක් කතා කළා තමුන්නාන්සේලා මාධ්‍යවල දකින්න ඇති. තරුණ පූජකතුමෙක් අඬ අඬා කතා කළේ. ඒ පූජකතුමා කිව්වා. අවුරුදු 30 ක් මේ රටේ යුද්ධය තිබුණා එල්ටීටීඊයත් එක්ක. මුස්ලිම් ජනතාවට පාරේ යන්න කිසිම කරදරයක් තිබුණේ නැහැ. පාරේ යන විට මුස්ලිම් කියලා කිව්වොත් අපිව බලන්නෙත් නැහැ. අපිව අත ගාන්නේත් නැහැ. අපේ බෑග් බලන්නේත් නැහැ කියලා එල්ටීටීඊ යුද්ධය කාලේ. නමුත් දැන් මේ ප‍්‍රශ්නය වුණාට පස්සේ අපි මුස්ලිම් කිව්වොත් අපිව බලන්න ගන්නවා, අපිව පරික්ෂා කරනවා. සැකයෙන් බලනවා. ඒ මවුලවිතුමා ඇඬුවේ ඒයාගේ දරුවෝ යන්නේ සිංහල දරුවෝ සිටින පාසලකට. දැන් පාසලේ දරුවෝ මගේ දරුවා දිහා අවිශ්වාසයෙන් බලනවා කියලා එතුමා කිව්වා. ත‍්‍රස්තවාදය කියන එක ලෝකයේ කිසිම තැනක ජයග‍්‍රහණ කරලා නැහැ. ත‍්‍රස්තවාදය ලෝකයේ සෑම තැනකම කොච්චර ප‍්‍රබල රටවල්වලට පහර දුන්න ද? අවසානයේ ත‍්‍රස්තවාදය විනාශ වුණා. ලෝකයේ නිදහස් සමාජය හා ප‍්‍රජාතන්ත‍්‍රවාදය ජයග‍්‍රහණය කරනවා. 2001 සැප්තැම්බර් 11 ඇමෙරිකාවේ නිව්යෝක්වල සිද්ධියේ දී අල්කයිඩා නායක බින්ලාඩන් එදා ලෝක වෙළෙ`ද මධ්‍යස්ථාන විශාල කුලූනු දෙක මොහොතකින් විනාශ කළා. 2700 කට වැඩි පිරිසක් එකතැන මිය ගියා. ඇමෙරිකාවට අදවත් කියන්න බැහැ හරියට මිය ගිය ගණන කියද කියලා. ලෝකයේ බලවත්ම යුද ශක්තිය තියෙන්නේ ඇමෙරිකාවට. ඇමෙරිකාව ඉහළ ම තාක්ෂණය තියෙන රට. එදා එහි යුද හමුදා මුලස්ථානය පෙන්ටගනයට බෝම්බ දැම්මා. ගුවන් යානා දෙකක් අර කුලුනු දෙකකට ගැහුවා. තව ගුවන් යානයක් පෙන්ටගනයට බෝම්බ දැම්මා. ඒක අමෙරිකාව යුද ශක්තිය තිබුණයි කියලා නවත්වා ගන්න පුළුවන්කම තිබුණ ද ඒ ගොල්ලන්ගේ රේඩාර්වලට වැදුණා ද මෙහෙම වෙනවයි කියලා. නමුත් ගැහුවා විනාශ වුණා. අවසානයේ අල්කයිඩා සංවිධානය සහ බින් ලාඩන් විනාශ වුණා. ඒ වගේම ලෝකයේ අද තිබෙන ත‍්‍රස්තවාදි ව්‍යාපාර කිසිම දේකට පැවැත්මක් නැහැ. ලෝක බලවතුන් විසින් ඒවා විනාශ කරනවා. ලෝකයේ කිසිම ත‍්‍රස්තවාදී ව්‍යාපාරයක් ආයුධ හදන්නේ නැහැ. ආයුධ හදන්නේ වෙන කට්ටයක්. ආයුධ හදන අය ආයුධ හදන්නේ නැත්නම් ත‍්‍රස්තවාදයත් නැහැ. මොකද ත‍්‍රස්තවාදීන්ට ආයුධ නැහැ. ඒකනිසා අපි මේ දෙපැත්තම හඳුනා ගන්න අවශ්‍යයි. ඒ නිසා ත‍්‍රස්තවාදය කියන ඒක ලෝකයේ පවතින්නේ නැහැ. ත‍්‍රස්තවාදය විනාශ වෙනවා. අපේ‍්‍රල් 21 සිද්ධියත්, 26 වැනිදා සයින්දමර්දු සිද්ධියත් ලංකාවේ ප‍්‍රශ්න නොවෙයි මේවා ලෝකයේ ප‍්‍රශ්න. මේවා ජත්‍යන්තරයත් එක්ක සම්බන්ධ වෙච්ච ත‍්‍රස්ත ව්‍යාපාරයක ප‍්‍රශ්න. අපි හිතන්න ඕනැ ලෝකයේ තියෙන ප‍්‍රශ්නයක්. අපි කොහොමද ලංකාවෙන් අයින් කරන්නේ කියලා. ඒක මේ වන විට සාර්ථකව කරලා තියෙනවා. ඉතිරි ටිකත් අපේ ආරක්ෂක හමුදාව සහ පොලිසිය සිදු කරයි. ඒ නිසා ඒ අයට සහයෝගය දෙන්න අපි ඉතා සමගියෙන් බෙදීමක් නැතුව, වෙන්වීමක් නැතුව කටයුතු කරයි. අවිශ්වාසයක් නැතුව, බයක් සැකක් නැතුව ජිවත් වෙන්න මේ ප‍්‍රදේශවල ආයතන ප‍්‍රධානීන් විදුහල්පතිතුමාලාන්, නරගාධිපතිතුමන්ලා ප‍්‍රාදේශීය සභාපතිතුමන්ලා මන්ති‍්‍රවරුන්, මේ සියලු දෙනාගෙන් මම ඉල්ලා සිටින්නේ ආරක්ෂක හමුදා සමග සමීපව, හිතවත්ව, මිත‍්‍රශීලීව කටයුතු කරන ලෙසයි. යුද්ධය කියන්නේ හොඳ දෙයක් නොවෙයි. යුද්ධය මිනිස් ජීවිත විනාශ කරනවා විතරක් නොවෙයි, යුද්ධය දේපළ විනාශ කරනවා විතරක් නොවෙයි, යුද්ධය ආර්ථිකය විනාශ කරනවා විතරක් නොවෙයි, යුද්ධය මනුස්සකම නැති කරනවා. ලෝකයේ සත්‍යය, සාධාරණය යුක්තිය නැති කරනවා. යුද්ධය අමානුෂිකත්වය ගොඩනගනවා. ත‍්‍රස්තවාදය තුළ තියෙන්නේ ඒකයි. ආමනුෂිකත්වය, ම්ලේච්ඡත්වය ත‍්‍රස්තවාදය තුළ තිබෙන්නේ. ඒ නිසා ලෝකයේ ත‍්‍රස්තවාදයට පැවැත්මක් නැහැ. තමුන්නාන්සේලාගේ උතුම් ඉස්ලාම් ධර්මය ඉතාම සාමකාමී ධර්මයක් දේශනා කරන්නේ, බෞද්ධ දර්ශනය වේවා, හින්දු දර්ශනය වේවා කිතුනු දර්ශන වේවා ඉස්ලාම් දර්ශනය වේවා යහපත් සමාජයක් ගොඩ නගන්න, මිනිසුන් හොඳින් ජීවත් වෙන හැටි කියලා දෙන්න යි උත්සාහ කරන්නේ, ඒ ආගමික ධර්මතාවයන්ට ඔය ත‍්‍රස්තවාදී දර්ශනය නැහැ. ඒක තමයි අපි පැහැදිලි කරලා දෙන්න අවශ්‍යය. ඒ නිසා මිනිසෙකුට දියුණු වෙන්න, මුස්ලිම් ජනතාවට ඉස්ලාම් ධර්මය තුළ, කිතුනු ජනතාවට කිතුනු දර්ශනය තුළ, බෞද්ධ ජනතාවට නම් බෞද්ධ දර්ශනය තුළ, දමිළ හින්දු ජනතාවට ද හින්දු දර්ශනය තුළ මාර්ගයක් පවතිනවා. දේවස්ථානය ද පල්ලිය ද පන්සල ද කෝවිල ඒ තමා වඩාත් වැදගත් වෙන්නේ අධ්‍යාපනය ලබනවා වගේම. ආධ්‍යාපනයයි දැනුමයි ඒ වගේම මිනිසුන් විදියට යහපත්ව ජිවත් විමේ ක‍්‍රමයයි මේ සියල්ල ත‍්‍රස්තවාදය තුළ නැහැ. එතන තියෙන්නේ මිලේච්ඡුත්වය, විනාශය, ත‍්‍රස්තවාදය ලේ රුධිරය, ඒවායි එතැන තියෙන්නේ. ඒ නිසා අපේ දරුවන්ට මේ දේ කියලා දීලා සැම දෙනාම හො`දින් කටයුතු කරමු, මේ තමුන්නාන්සේලාගේ අපේ රට, මේ රටේ දරුවන්ගේ මේ රට සිංහල ද, දමිළ ද මුස්ලිම් ද භේදයක් නැති සියලු දෙනාගේ රට. මේ ඇතිවෙච්ච සියලු ව්‍යසන අවසන් කරලා, මේ ප‍්‍රදේශය වගේම රටම අපි ඉතා හොඳ තත්වයකට පත් කරලා ස්ථිර සාමයක් ඇති කිරීමේ ඒ වැඩ කටයුතු කරගෙන යමු. මම අද පැමිණියේ යුද, නාවික,ගුවන්,පොලිසිය ආරක්ෂක අංශවලටත් ඒ ශක්තියක් දීමටයි. ඒ සියලූ දෙනාට මගේ ගෞරවය ස්තූතිය පළ කරන්න, ඔබ සෑම කෙනෙක්ම අපේ‍්‍රල් 26 වෙනිදා කළේ සුළුපටු දෙයක් නොවෙයි. ජිවිත පරිත්‍යාගයෙන් ඒ සදහා සහයෝගය දුන් ජ්‍යෙෂ්ඨ නිලධාරියාගේ සිට අවසාන නිලයේ සිටින පොලිසියේ සිටින සියලූ දෙනාට මගේ ගෞරවය ප‍්‍රණාම පුද කරනවා. ඒවගේම ආරක්ෂක අංශවලට සහයෝගය දෙන මේ ප‍්‍රදේශයේ රාජ්‍ය නිලධාරීන්, මැති ඇමතිවරුන්, පළාත් පාලන ආයතන ප‍්‍රධානීන් සියලු දෙනාටම මම ස්තූතිවන්ත වෙනවා. අපි මේ රටේ ආරක්ෂක අංශ තව තවත් ශක්තිමත් කරනවා. අපි මේ රටේ බුද්ධි අංශ ශක්තිමත් කරනවා. ආරක්ෂක අංශ සහ බුද්ධි අංශ පොලිසිය කෙරෙහි මගේ හොඳ විශ්වාසයක් තියෙනවා. ඒ අයට මේ දේ හොඳින් කරන්න පුළුවන්. පිටරට හමුදාවල් නැතුව මේ රටේ ජාතික ආරක්ෂාව පිළිබඳව ප‍්‍රශ්න අපේ සියලූ දෙනාට ඉෂ්ට කරන්න පුළුවන්. මම පොලිසිය සම්පූර්ණ ප‍්‍රතිසංවිධානයකට ලක් කරනවා. ඒ වගේම ආරක්ෂක අංශ ප‍්‍රතිසංවිධානයක ලක් කරනවා. අපේ අලූත් ආරක්ෂක ලේකම්තුමා ජෙනරල් ශාන්ත කෝට්ටේගොඩ මැතිතුමා හිටපු දක්ෂ හොඳ හමුදාපතිවරයෙක්, හිටපු බුද්ධි අධ්‍යක්ෂක වරයෙක්. ඒ වගේම අනෙක් සියලූ අංශත් සමග ඒ කරන ප‍්‍රතිසංවිධානය අලුත් මුහුණුවරක් සැලැස්මක් අලුත් වැඩපිළිවලත් එක්ක අපි කටයුතු කරගෙන යනවා. තමුන්නාන්සේලාට සැකෙන් බියෙන් අවිශ්වාසයයෙන් තොරව සතුටින් ඉන්න පුළුවන් නිදහස් සමාජයක් අපි ගොඩ නගනවා. එය කරන්න අපි සියලු දෙනාටම එකට එකතු වෙමු යි කියන ගෞරවනීය ඉල්ලීම කරමින් ඔබ සියලු දෙනාටම ස්තූතිය පළ කරනවා."
    },
    {
        "content": "නව නීතිපති ලෙස වැඩබලන නීතිපති දප්පුල ද ලිවේරා මහතා අද (10) පෙරවරුවේ ජනාධිපති කාර්යාලයේ දී ජනාධිපති ගරු මෛත්‍රීපාල සිරිසේන මැතිතුමා ඉදිරියේ දිවුරුම් දුන්නේ ය. මේ අතර අභ්‍යන්තර ස්වදේශ කටයුතු සහ පළාත් සභා හා පළාත් පාලන අමාත්‍යාංශයේ නව ලේකම්වරයා ලෙස එච්.එම්. ගාමිණි සෙනෙවිරත්න මහතා පත් කර තිබෙන අතර, ප්‍රාථමික කර්මාන්ත හා සමාජ සවිබල ගැන්වීම් අමාත්‍යාංශයේ නව ලේකම් ලෙස කේ.ජී අශෝකා අලවත්ත මහත්මිය පත් කර තිබේ. එම මහත්ම මහත්මීන් ද අද ජනාධිපති කාර්යාලයේ දී ජනාධිපති ගරු මෛත්‍රීපාල සිරිසේන මැතිතුමා අතින් සිය පත්වීම් ලිපි ලබා ගත්හ."
    },
    {
        "content": "ත්‍රස්ත අභියෝගයෙන් රට නිදහස් කර ගනිමින් ජාතික සමඟිය ගොඩනැඟීමේ ක්‍රියාදාමයේ දී පටු දේශපාලන අරමුණු වෙනුවෙන් ඇතැමුන් කරන ප්‍රකාශ බාධාවක් වී ඇති බව ජනාධිපතිතුමා පවසයි. ජනාධිපති ගරු මෛත්‍රීපාල සිරිසේන මැතිතුමා මේ බව සඳහන් කළේ සමස්ත ලංකා ජම්මියතුල් උලමාවරුන්ගේ සංවිධානය ඇතුළු මුස්ලිම් සිවිල් සංවිධාන නියෝජිතයන් සමඟ   ජනාධිපති කාර්යාලයේ පැවති හමුවකදී ය. මෙහි දී ජනාධිපතිතුමා කියා සිටියේ අද දවසේ රටට ආදරය කරන සියලු පුරවැසියන්ගේ වගකීම විය යුත්තේ පටු දේශපාලන අරමුණු වෙනුවෙන් හඬ නැඟීම නොව, ප්‍රශ්නය පිළිබඳ සැබෑ අවබෝධයෙන් රටේ ජීවත්වන සියලු ජනතාවට නිදහස් සාමකාමී සමාජයක් ගොඩනැඟීම සඳහා වගකීම් ඉටු කිරීම බවයි. ව්වේචන අවශ්‍ය නමුත් එම විවේචන සාධාරණ විය යුතු අතර ද්වේශ සහගත විවේචන සේම තොරතුරු නොදැන අනවබෝධයෙන් කරන විවේචන බොහෝ හිස් දේ බවට පත්වන බව ජනාධිපතිතුමා කියා සිටියේය. බහු ආගමික රටක් ලෙස කිසිදු ආගමිකයෙකු අපහසුතාවයට පත් නොකළ යුතු බව ද ජනාධිපතිතුමා මෙහි දී පෙන්වා දුන්නේ ය. එබැවින් පාර්ලිමේන්තුවේ දී, ජන සමාජයේ දී හෝ කොතැනක හෝ තම හඬ අවදි කිරීමේ දී රටේ පවතින තත්ත්වය පිළිබඳ අවබෝධයෙන් සහ බුද්ධිමත්ව කටයුතු කරන ලෙස ජනාධිපතිතුමා සියලුදෙනාගෙන් ඉල්ලීමක් කළේය. මෙහිදී අදහස් දැක්වූ මුස්ලිම් සිවිල් සංවිධාන නියෝජිතයන් ප්‍රකාශ කළේ අහිංසක ජනතාව ඝාතනය කළ කුරිරු ත්‍රස්තවාදින් තම ප්‍රජාවට සම්බන්ධ අය ලෙස නොසලකන බවත්, මුස්ලිම් සමාජය අන්තවාදය සහ ත්‍රස්තවාදය සම්පූර්ණයෙන් හෙළා දකින බවත් ය. එබැවින් මෙම අන්තවාදී ත්‍රස්තවාදය මුලිනුපුටා දැමීම වෙනුවෙන් ආරක්ෂක අංශ වෙත ලබාදිය හැකි සෑම සහායක්ම ලබාදෙන බව මුස්ලිම් සංවිධාන නියෝජිතයෝ ප්‍රකාශ කළහ. එමෙන්ම ඔවුන් ඉල්ලා සිටියේ සෑම මුස්ලිම් ජාතිකයෙකු දෙසම ත්‍රස්තවාදියෙකු ලෙස නොබලන ලෙසයි. ඇතැම් අවස්ථාවල මුස්ලිම් ත්‍රස්තවාදීන් ලෙස මෙම ම්ලේච්ඡ ත්‍රස්ත කණ්ඩායම හඳුන්වාදීම හේතුවෙන් ප්‍රජාවක් ලෙස තමන් පත්ව ඇති අසීරුතාවය පිළිබඳ ජනාධිපතිතුමා වෙත කරුණු පැහැදිලි කළ මෙම නියෝජිතයෝ ඉස්ලාම් ධර්මය සහ මුස්ලිම් ජනතාවගේ සංස්කෘතිය පිළිබඳව ඇතැමුන් අනවබෝධයෙන් කරන ප්‍රකාශ හේතුවෙන් තමන් පත්ව ඇති අසිරුතාවය පිළිබඳව ද කරුණු කියා සිටියහ. අමානුෂික ලෙස ජීවිත විනාශ කළ මෙම ම්ලේච්ඡ ත්‍රස්තවාදයට සම්බන්ධ සියලුදෙනාට දැඩි දඬුවම් ලබා දෙන ලෙස මෙහිදී ජනාධිපතිතුමාගෙන් ඉල්ලා සිටි නියෝජිත පිරිස මෙහෙයුම් අතරතුර ත්‍රස්තවාදයට කිසිඳු සම්බන්ධයක් නොමැති ඉස්ලාමීය ආගමික ග්‍රන්ථ අත්අඩංගුවට ගැනීම් වැනි සිදුවන සුළු සිදුවීම් හේතුවෙන් පොදු මුස්ලිම් ප්‍රජාවට සමාජයේ දී මුහුණදීමට සිදුව ඇති අසිරුතාවයන් පිළිබඳව ද කරුණු කියා සිටියහ. එමෙන් ම ඉස්ලාම් ධර්මය පිලිබඳ ඉගැන්වීම් සිදුකරන ආයතන අදාළ නිර්දේශ යටතේ ක්‍රියාත්මක කිරීම, අන්තවාදයෙන් තොර සහජීවනයෙන් පිරි සමාජයක් පිළිබඳ සියලු දරුවන්ට විධිමත් අධ්‍යාපනයක් ලබාදීම, ශුද්ධ වූ කුරාණය සහ ඉස්ලාමී ඉගැන්වීම් පිළිබඳ සෙසු සමාජයට ද අවබෝධයක් ලබාදීම වැනි කරුණු පිළිබඳව ද මෙහිදී සාකච්ඡාවට බඳුන් කෙරිණි. මෙම නියෝජිතයෝ වැඩිදුරටත් පෙන්වා දුන්නේ සමාජ වෙබ් අඩවි සහ මුහුණු පොත ඔස්සේ පළවන ජාතිවාදය වපුරන ඇතැම් ප්‍රකාශ හේතුවෙන් සමාජයක් ලෙස සියලු ජන කොටස් අපහසුතාවයට පත්ව ඇති බවයි. පටු දේශපාලන අරමුණු වෙනුවෙන් මෙම ක්‍රියාවන් පටුපස සිටිමින් ඒවා මෙහෙයවන පිරිස් වහාම හඳුනාගැනීමේ මෙහෙයුම් ක්‍රියාත්මක කරන ලෙස ද ඔවුහු ජනාධිපතිතුමාගෙන් ඉල්ලා සිටියහ. රටේ සෑම පුරවැසියෙකුට ම අභියෝගයක් වූ ත්‍රස්තවාදය මැඬැලීමට ඉතා කෙටි කලකින් ජනාධිපති ගරු මෛත්‍රීපාල සිරිසේන මැතිතුමා ගත් පියවර මෙහි දී සියලුදෙනාගේ පැසසුමට ලක් වූහ. බස්නාහිර පළාත් ආණ්ඩුකාර අසාද් සාලි, පාර්ලිමේන්තු මන්ත්‍රි ෆයිසර් මුස්තාෆා යන මහත්වරුන් ද, ජනාධිපති ලේකම් උදය ආර්. සෙනෙවිරත්න මහතා ඇතුළු රාජ්‍ය නිලධාරින් සහ වැඩබලන පොලිස්පති සී.ඩී. වික්‍රමරත්න මහතා ඇතුළු ආරක්ෂක අංශ ප්‍රධානීන් මෙම හමුවට එක්ව සිටී අතර සමස්ත ලංකා ඉස්ලාමීය ආගමික විද්වතුන්ගේ සංගමය ඇතුළු මුස්ලිම් සංවිධාන 40 ක පමණ නියෝජිතයෝ එක්ව සිටියහ."
    },
    {
        "content": "රජය හෝ ප්‍රවෘත්ති දෙපාර්තමේන්තුව කිසිදු ආකාරයක මාධ්‍ය වාරණයක් පනවා නැත- රජයේ ප්‍රවෘත්ති අධ්‍යක්ෂ ජනරාල්"
    },
    {
        "content": "“හදවත් යා කෙරෙන රන් මාවත්” සංවර්ධන වැඩසටහන රත්නපුරේ දී ඇරඹේ.'  අගෝස්තු මාසය වන විට “හදවත් යා කෙරෙන රන් මාවත්” වැඩසටහන නිම කිරීමට අපේක්ෂා කරයි “හදවත් යා කෙරෙන රන් මාවත්” වැඩසටහනේ සමාරම්භක උත්සවයට අද අග්‍රාමාත්‍ය රනිල් වික්‍රමසිංහ මහතාගේ ප්‍රධනත්වයෙන් රත්නපුර දී මෙම වැඩසටහන පැවැත්විණි. එහිදී අඳහස් දැක්වූ මහාමාර්ග, මහාමාර්ග සංවර්ධන සහ ඛනිජ තෙල් සම්පත්අමාත්‍ය කබීර් හෂීම් මහතා; රුපියල් මිලියන 17,140 (කෝටි 1,714 ) ක් වැය කරමින් දිවයින පුරා සිදු කෙරෙන අලුත් මාර්ග සංවර්ධන වැඩසටහනක් අද (මැයි 12 දින ) පෙ ව 10.00 ට අග්‍රාමාත්‍ය ගරු රනිල් වික්‍රමසිංහ මහතාගේ ප්‍රධානත්වයෙන් රත්නපුරයේදී දියත් කෙරිණි.  මෙම වැඩසටහන මගින් ග්‍රාමීය මාර්ග කිලෝමීටර 1,970ක් සහ පාලම් 200ක් සංවර්ධනය කිරීමට නියමිතය.  ''හදවත් යා කෙරෙන රන් මාවත්''නම් මෙම මාර්ග සංවර්ධන වැඩපිළිවෙළ අගෝස්තු මාසය වන විට නිම කිරීමට අපේක්ෂා කෙරෙන අතර, ඒ සඳහා දිවයිනේ සෑම ඡන්ද කොට්ඨසයකටම රුපියල් මිලියන 80 (කෝටි 08) බැගින් වෙන් කර ඇති බව මහාමාර්ග, මහාමාර්ග සංවර්ධන සහ ඛනිජ තෙල් සම්පත් අමාත්‍ය කබීර් හෂීම් මහතා ප්‍රකාශ කරයි.  මෙයින් රුපියල් මිලියන 2,950 (කෝටි 295) ක් උතුරු නැගෙනහිර පළාත් සඳහා වෙන් කර ඇත. දැනට ක්‍රියාත්මක වන මහා පරිමාණ මහා මාර්ග සංවර්ධන වැඩපිළිවෙලට සමගාමීව මෙම මාර්ග සංවර්ධන වැඩසටහන ද ක්‍රියාත්මක වේ.  මෑතකදී සිදු කරන ලද අධ්‍යනයකට අනුව  කොළඹ නගරයේ රථ වාහන තදබදය නිසා එක් දිනකට සිදුවන පාඩුව රුපියල් බිලියනයකි (කෝටි 100) කි. රථ වාහන තදබදය හේතුවෙන් වසරකට රුපියල් බිලියන 397ක් (කෝටි 39,700 ක්) නිකරුනේ දැවී යයි. දිනකට කොළඹ නගරයට ඇතුළුවන සහ පිටවන වාහන සංඛ්‍යාව 300,000 ක් වන අතර එයින් 250,000ක් ම පෞද්ගලික වාහන වෙයි. එක දිනකට කොළඹ නගරයට ඇතුළුවන මගීන් සංඛ්‍යාව මිලියන 1 කි.  “ එම නිසා, ප්‍රධාන නගර ගණනාවක රථවාහන තදබදය අවම කිරීම සඳහා සැලසුම් සකස් කොට ඇත. මේ වසර තුළ අධිවේගී මාර්ගයන්හි කිලෝමීටර 146ක ප්‍රමාණයක් නිමකරනු ලැබේ. සම්පූර්ණයෙන්ම දේශීය අරමුදල් යොදා ගෙන, දේශීය ඉංජිනේරුවන් විසින් ඉදි කළ මධ්‍යම අධිවේගී මාර්ගයේ දෙවන අදියර මේ වසරේ සැප්තැම්බර්-ඔක්තෝබර් මාසවල නිම කිරීමට අපේක්ෂිතය. පිටත වටරවුම් මාර්ගයේ කඩවත සිට කෙරවලපිටිය දක්වා වන තුන් වන අදියර ද මේ වසරේ නිම කිරීමට නියමිත වන අතර එයින් පසු කටුනායක සිට මාතර දක්වා අඛණ්ඩව අධිවේගී මාර්ගය ඔස්සේ ගමන් කිරීමට හැකියාව ලැබේ. රුවන්පුර අධිවේගී මාර්ගය ඉදිකිරීම මේ වසරේදී ආරම්භ වීමට නියමිතය. කොළඹ නගරයේ කැලණි පාලම පුළුල් කිරීමේ වැඩපිළිවෙළ ආරම්භ වී ඇති අතර වරාය දක්වා දිවෙන කණු මත ඉදි වෙන අධිවේගී මාර්ගයේද ඉදිකිරීම් ආරම්භ වනු ඇත. කැලණියේ සිට රාජගිරිය හරහා අතුරුගිරිය දක්වා කණු මත ඉදිවන අධිවේගී මාර්ගයේ වැඩකටයුතු ද ආරම්භ වනු ඇත. කොළඹ නගරයේ ස්ථාන දෙකක සහ මහනුවර ගැටඹේ ගුවන් පාලම් ඉදි කෙරෙන අතර, මේ අයුරින් කොළඹ නගරයේ රථවාහන තදබදය අවම කිරීමට කටයුතු කෙරෙනු ඇත. යැයි මේ සම්බන්ධයෙන් මාධ්‍ය වෙත අදහස් දැක්වූ මහාමාර්ග, මහාමාර්ග සංවර්ධන සහ ඛනිජ තෙල් සම්පත් අමාත්‍ය කබීර් හෂීම් මහතා ප්‍රකාශ කළේය."
    },
    {
        "content": "ත‍්‍රස්තවාදය හේතුවෙන් තමා කිසිඳු පසුබෑමකට ලක් නොවන අතර ත‍්‍රස්තවාදය අවසන් කර, යහපත් සාමකාමී රටක් ගොඩනැඟීමේ වගකීම අවංකව ඉටුකරන බව ජනාධිපතිතුමා අවධාරණය කරයි. එහිදී ආරක්ෂක අංශ විශිෂ්ට මෙහෙවරක් ඉටුකරමින් සිටින අතර ත‍්‍රස්තවාදය නිමාකර සාමකාමී රටක් ගොඩනැඟීමේ ගෞරවය ති‍්‍රවිධ හමුදාව, පොලිසිය, බුද්ධි අංශ ඇතුළු සියලුදෙනාට හිමිවන බව ද ජනාධිපතිතුමා ප‍්‍රකාශ කළේය. එමෙන්ම අපේ‍්‍රල් 21 වනදා සිදුවීමට වගඋත්තරකරුවන් වන ඕනෑම අයෙකුට එරෙහිව නීතිය කි‍්‍රයාත්මක කරන බව ද ජනාධිපතිතුමා කියා සිටියේය. ජනාධිපති ගරු මෛතී‍්‍රපාල සිරිසේන මැතිතුමා මේ බව සඳහන් කළේ අද (11) පෙරවරුවේ උහන මහා විද්‍යාලයීය කී‍්‍රඩාංගණයේ පැවති ‘රට වෙනුවෙන් එකට සිටිමු’ සංවර්ධන වැඩසටහන් මාලාවේ අම්පාර දිස්ති‍්‍රක් වැඩසටහනේ අවසන් ප‍්‍රගති සමාලෝචන රැස්වීමට එක්වෙමිනි. මෙහිදී ජනාධිපතිතුමා වැඩිදුරටත් සඳහන් කළේ මෙවන් ත‍්‍රස්ත ප‍්‍රහාරයන්ට ලක් වූ ලොව සෑම රටකම පාලකයන් විසින් ඉතා කෙටි කලක් තුළ එම රටවල් සාමකාමී රටවල් බවට පත්කර ගැනීමට පියවර ගත් අතර ඊට එම රටවල දේශපාලනඥයන් රාජ්‍ය නිලධාරින් ඇතුළු සියලුදෙනා සාමුහිකත්වයෙන් රට වෙනුවෙන් අත්වැල් බැඳගෙන සිටි බවයි. තමා ද රාජ්‍ය නායකයා ලෙස මේ රටේ ආරක්ෂක අංශ කෙරෙහි පූර්ණ විශ්වාසය තබමින් ගෙවී ගිය දින 20 පුරා ඔවුන් නිසි කළමනාකරණයකට ලක් කළ බව කියා සිටි ජනාධිපතිතුමා එම වගකීම ආරක්ෂක අංශ විසින් ඉතා විශිෂ්ට ලෙස ඉටුකර තිබෙන බවත් තමාට මෙන්ම මේ රටේ සෑම පුරවැසියෙකුටම අපගේ ආරක්ෂක අංශ කෙරෙහි විශ්වාසය තැබිය හැකි බවත් සඳහන් කළේය. එහෙත් කනගාටුවට මෙන් බෝම්බ පුපුරන තෙක් බලා සිටින කුහක දේශපාලනඥයන් පිරිසක් ද අද රට තුළ සිටින අතර මෙවන් අවාසනාවන්ත තත්ත්වයක දී වුවත් තම පහත් පෙළේ දේශපාලන අරමුණු ඉටුකර ගැනීමට ඔවුන් දරන උත්සාහයන් පිළිබඳ තමන් දැඩිව කනගාටුවට පත්වන බව ජනාධිපතිතුමා කියා සිටියේය. ජනාධිපතිතුමා මෙහිදී වැඩිදුරටත් අවධාරණය කළේ මෙවන් සිදුවීම් හමුවේ රටේ සංවර්ධන වැඩපිළිවෙළ හා දෛනික ජන ජීවිතය අඩාළ කරගතහොත් ජයග‍්‍රහණය කරන්නේ ත‍්‍රස්තවාදය බවයි. එබැවින් ජාතික ආරක්ෂාව කෙරෙහි පූර්ණ විශ්වාසය තබමින් රට වෙනුවෙන් තම දෛනික කාර්යයන් නිසි ලෙස ඉටුකිරීමට සියලුදෙනා කැපවිය යුතු බව ප‍්‍රකාශ කළ ජනාධිපතිතුමා ජනතාව වෙනුවෙන් සංවර්ධන වැඩපිළිවෙළ කිසිදු ප‍්‍රමාදයකින් තොරව ඉදිරියට කි‍්‍රයාත්මක කළයුතු බවත් එහිදී මෙරට ලක්ෂ 16ක් වූ රාජ්‍ය සේවකයින්ට පෙර පැවති වගකීමට වඩා වැඩි වගකීමක් පැවරී ඇති බවත් සඳහන් කළේය. ජනතා ගැටලු කාර්යක්ෂමව හඳුනා ගනිමින් ඒ සඳහා කෙටිකාලීන හා දිගුකාලීන විසඳුම් ලබා දීමේ අරමුණින් ජනාධිපති ගරු මෛතී‍්‍රපාල සිරිසේන මැතිතුමාගේ සංකල්පයක් අනුව “රට වෙනුවෙන් එකට සිටිමු” වැඩසටහන කි‍්‍රයාත්මක කෙරෙන අතර, ජනාධිපතිතුමාගේ මගපෙන්වීමෙන් ජනාධිපති කාර්යාලය යටතේ කි‍්‍රයාත්මක කර ඇති ජාතික වැඩසටහන් ඇතුළු අමාත්‍යාංශ මට්ටමින් කි‍්‍රයාවට නංවා තිබෙන සංවර්ධන ව්‍යාපෘති වඩා වේගවත් සහ විධිමත් කරමින් ජනතාවට උපරිම ප‍්‍රතිලාභ ලබාදීම ද වැඩසටහනේ අරමුණයි. මෙහිදී වැඩිදුරටත් අදහස් දැක් වූ ජනාධිපතිතුමා කියා සිටියේ සංවර්ධනයෙන් අඩු දිස්ති‍්‍රක්ක තෝරා ගනිමින් දීප ව්‍යාප්තව මෙම වැඩසටහන කි‍්‍රයාත්මක කිරීම අරමුණ බවත් මීළඟ වැඩසටහන මුලතිව් දිස්ති‍්‍රක්කය කේන්ද්‍රකර ගනිමින් පැවැත්වීමට අපේක්ෂා කරන බවත්ය. නැගෙනහිර පළාතේ සංවර්ධනය වෙනුවෙන් රජය ගෙන යන වැඩපිළිවෙළ පිළිබඳව ද අදහස් දැක්වූ ජනාධිපතිතුමා උහන මහා විද්‍යාලය ජාතික පාසලක් බවට පත් කිරීමට ඉදිරි මසක් තුළ පියවර ගන්නා බවත් එහි සංවර්ධනය වෙනුවෙන් ලබන සතිය වන විට රුපියල් ලක්ෂ 50ක මුදලක් ලබාදීමට කටයුතු කරන බවත් කියා සිටියේය. “ශ‍්‍රී ලාංකීය සමාජ, ආර්ථික හා සංස්කෘතික පුනරුදය වෙනුවෙන් පොදුජන මෙහෙවර සමග එකට සිටිමු” තේමාව යටතේ දීප ව්‍යාප්තව කි‍්‍රයාත්මක වන ‘රට වෙනුවෙන් එකට සිටිමු’ වැඩසටහන් මාලාවේ තුන්වන අදියර අම්පාර දිස්ති‍්‍රක්කය කේන්ද්‍රකර ගනිමින් පසුගිය 06 වනදා ආරම්භ කෙරිණි. උහන, අක්කරෙයිපත්තු, අම්පාර, කල්මුණේ, පොතුවිල්, සයින්දමර්දු, තිරුක්කෝවිල්, දමන ඇතුළු දිස්ති‍්‍රක්කයේ ප‍්‍රාදේශීය ලේකම් කොට්ඨාස 20 ම ආවරණය කරමින් ජන ජීවිතය නඟා සිටුවීම වෙනුවෙන් ව්‍යාපෘති රැසක් ඒ යටතේ කි‍්‍රයාත්මක කෙරුණු අතර පාසල් සිසුන්, වැඩිහිටි හා තරුණ ප‍්‍රජාව, විශ‍්‍රාමිකයන්, රාජ්‍ය නිලධාරින්, රාජ්‍ය නොවන ආයතන හා ස්වේච්ඡා සංවිධාන මට්ටමින් ජනතාව සිංහල, දමිළ හා මුස්ලිම් භේදයකින් තොරව විශාල උනන්දුවකින් යුතුව මෙම වැඩසටහන් සඳහා එක්ව සිටිනු දක්නට ලැබිණි. දෙදහස් එකසියයකට අධික වූ මෙම සංවර්ධන හා සේවා ව්‍යාපෘති සඳහා වැය කළ මුදල රුපියල් මිලියන 92 ක් වන අතර ප‍්‍රතිලාභී පවුල් සංඛ්‍යාව හාරලක්ෂ පනස්දහස ඉක්මවයි. දිස්ති‍්‍රක්කයේ සංවර්ධනය වෙනුවෙන් තවත් රුපියල් මිලියන 130ක් වැය කරමින් වැඩසටහන් රැසක් ඉදිරියේ දී කි‍්‍රයාවට නැංවීමට නියමිතව තිබේ. අද පැවති සමාප්ති අවස්ථාවේ දී ප‍්‍රතිලාභ රැසක් දිස්ති‍්‍රක්කයේ ජනතාව වෙනුවෙන් ලබාදීම සිදුවූ අතර ආගමික ස්ථානවල සංවර්ධනය සඳහා ප‍්‍රදානයන් සිදු කිරීම, රෝහල් සඳහා ගිලන් රථ ඇතුළු උපකරණ ප‍්‍රදානය, පානීය ජල පද්ධති සහ වකුගඩු රෝගී පවුල් වෙත ගෘහස්ථ ජල පෙරණ යන්ත‍්‍ර ලබාදීම, ඉඩම් ඔප්පු ලබාදිම, ස්මාර්ට් ශ‍්‍රී ලංකා වෘත්තීය මාර්ගෝපදේශන ව්‍යාපෘතිය වෙනුවෙන් වගකීම් පැවරීම, ළමා නිවාස සඳහා ආධාර ප‍්‍රදානය, ස්වයං රැකියා හා ජීවනෝපාය මාර්ග සංවර්ධන ණය ලබාදිම, මිරිදිය ධීවරයන් වෙත දැල් ආම්පන්න ලබාදීම සහ කුඩා පරිමාණ ව්‍යාපාර වෙත කෘෂි උපකරණ කට්ටල බෙදාදීම, පොල්පැළ හා කජු පැළ බෙදාදීම, පාසල් සඳහා කී‍්‍රඩා උපකරණ ප‍්‍රදානය, ආබාධිත පුද්ගලයන් සඳහා රෝද පුටු ප‍්‍රදානය ඇතුළු වැඩසටහන් රැසක් ජනාධිපතිතුමා අතින් සංකේතවත් කෙරිණි. මහා සංඝරත්නය ප‍්‍රමුඛ පළාතේ අන්‍යාගමික පූජකවරුන් ද, හිටපු අග‍්‍රාමාත්‍ය දී.මු ජයරත්න, අමාත්‍ය දයා ගමගේ, නැගෙනහිර පළාත් ආණ්ඩුකාර එම්.එල්.ඒ.එම්. හිස්බුල්ලා, උතුරු මැද පළාත් ආණ්ඩුකාර සරත් ඒකනායක, පාර්ලිමේන්තු මන්තී‍්‍ර ශ‍්‍රියානි විජේවික‍්‍රම, හිටපු අමාත්‍ය පී. දයාරත්න යන මහත්වරුන් ඇතුළු මැති ඇමතිවරු රැසක් ද, ජනාධිපති ලේකම් උදය ආර්. සෙනෙවිරත්න මහතා ඇතුළු රාජ්‍ය නිලධාරිහු මෙම අවස්ථාවට එක්ව සිටියහ."
    },
    {
        "content": "ජනතාව දැන ගත යුතු දේ දැනගත යුතු වුවත් තහවුරු වූ තොරතුරු කෙරෙහි විශ්වාසය තබා ගැනීම පමණක් ප්‍රමාණවත් බව යුද්ධ හමුදාපති ලුතිනන් ජෙනරාල් මහේෂ් සේනානායක මහතා ප්‍රකාශ කරයි. අප්‍රේල් 21 දින එල්ල වූත්‍රස්ත ප්‍රහාරයෙන් පසු වත්මන් තත්ත්වය සම්බන්ධයෙන් හිරු මාධ්‍ය නාළිකාව සමඟ පැවැති සම්මුඛ සාකච්ඡවකට එක්වෙමින් යුද්ධ හමුදාපතිවරයා මේ බව පැවසී ය. බුද්ධි අංශ දුර්වලයි කියනවාට වඩා,පසු බෑමකට ලක් වුණා කියා කියන්නට පුළුවන්.එය බලහත්කාරයෙන් දුර්වල කිරීමක් නොවෙයි.මේ කණ්ඩායම් පිළිබඳව අපේ බුද්ධි අංශ සොයා බැලුවා.එම කණ්ඩායම් ලබාදෙන තොරතුරු අනුව දැන් කටයුතු සිදුවන්නේ. මේ වනවිට අන්තවාදීන්ගෙන් සියයට 80කට වැඩි ප්‍රමාණයක් අත් අඩංගුවට ගෙන තිබෙනවා.ඒ ගත්තේ අපේ ක්‍රියාන්විතයක් සිදුවන නිසයි.අන්තවාදී අඳහස් දරන අයගෙත් කොටස් ඉන්නවා. මරාගෙන මැරෙන,මරාගෙන මැරීම සඳහා දිවුරුම් දුන්න.දිවුරුම් දීලා පැනගිය,සහ වටපිටාවේ කටයුතු කරමින් සිටින අය වශයෙන් කණ්ඩායම් ගොඩක් ඉන්නවා. ඒ පිළිබඳව පරීක්ෂණ පැහැදිළිව සිදු වෙනවා.ජනතාව කලබල වී තිබෙන්නේ කතාවේ දෙවැනි කොටස දැක නැති නිසයි.යුද්ධ හමුදාවෙන් අත් අඩංගුවට පත් අය නිදහස් වීමක් සිදු කර නෑ.අප කටයුතු කරන්නේ පොලීසිය සමඟ නොවේ, ත්‍රස්ත විමර්ශන ඒකකය සමඟයි.එය පොලීසියේ කොටසක්.යුද්ධ හමුදාවත් ත්‍රස්ත විමර්ශන කොට්ඨාශය සමඟ පැහැදිළි අවබෝධයක් තිබෙනවා. මම මැතැනදි නිවැරැදි කිරීමක් කරන්නට ඕන.රජය කියන වචනයෙන් බැහැර වන්න කියලා මම  කියනවා.මෙතැනදි අවශ්‍ය කරන්නේ,රඟ පෑම නොවෙයි.මාධ්‍ය වාරණයක් නොවේ.ජනතාව දැනගත යුතු දේවල් තිබෙනවා. ඒ නිදහස මේ රටේ තිබිය යුතුයි.නමුත් නිල ඇදුම් ඇදගත් අයට මෙය රඟ පෑමේ අවස්ථාවක් කරගන්නට බෑ. මම උදාහරණයක් කියන්නම්, දින තුනකට පෙර මාධ්‍ය පෙන්වනවා, පාරේ වැටිල තියෙන බෝර 12 තුවක්කුවක පතුරමක්.එය පෙන්වන කාලය හරියට ආර්.පී.ජී.දහයක් හම්බ වුණා වගේ.ඊ ළඟට බෝර 12 නොවෙයි 16 හෝ 12 කොටන තුවක්කු අත් අඩංගුවට ගත්තම් මේ වැටලුම් වලදී ඒවා මේසයක් උඩ තියාගෙන පෙන්වන පෙන්නිල්ලට ආරක්ෂාවට වාසියක් නම් නෑ.   ඒ වගේ දෙවල් නොවෙයි අපේ රට දැකල තිබෙන්නේ.කඩු කිනිසිත් එසේමයි. මම එතැන දකින්නේ ජනතාව දැනගත යුතුයි යුද්ධ හමුදාව සහ පොලීසිය මේ ක්‍රියාන්විතයේ යෙදෙන බව ලබාගන්නා දේ පෙන්වන ආකාරයේ තත්ත්වයක් තිබෙන්නේ.අල්ලා ගත්ත එක පෙන්වා එකයි,එය තප්පර ගානයි,මෙහි රඟපෑමක් කරන්නට 10ක් 15ක් වටකරගෙන සොට් ගන් එකක් පෙන්නගෙන මේ රඟ පෑමෙන් මේ ප්‍රශ්නය.හිතනවා ඇති එල්.ටී.ටී. එකට මොනවද තිබ්බේ කියලා.සොට් ගන් තුනකට ලංකාවම පාසල් යන්නේ නැත්නම්,කඩු පන්සීයකට ලංකාවම පාසල් යන්නේ නැත්නම් මම හමුදාපති හැටියට කල්පනා කරනවා මේ රටේ මොනවද තියෙන්නේ කියලා.මීට වඩා පාතාලයේ තියෙනවා.   සැකයට වඩා භීෂණයක් ඇතිවන බවයි මා දන්නේ.ඊට වඩා තහවුරු වූ තොරතුරු සමඟ බලධාරීන් කතා කරනවා නම් ඔවුන් කෙරෙහි විශ්වාසය තබා ගැනීම පමණක් ප්‍රමාණවත් කියලයි මා දකින්නේ.එසේ නොමැතිව නාට්‍ය මාලාවක් බලනවා වගේ පැයෙන් පැයට මාරු කර කර එකම දෙය බලන එක නොවෙයි මම දකින්නේ . මෙතැන තිබෙන්නේ විශ්වාසයයි. ආරක්ෂක අමාත්‍යාංශයේ ජනමාධ්‍යවෙත නිකුත් කරන තැන් පිළිබඳව ජනතාවට විශ්වාසයක් තිබිය යුතුයි.මොකක්ද පෙන්විය යුත්තේ කියලා තීරණය කළ යුතුයි.මේ අවස්ථාවේ වැඩපිළිවෙලක් සිදු වෙමින් පවතිනවා. ජනතාව දැන ගත යුතු දේ දැනගත යුතුයි.   තහවුරු නොවූ තොරතුරු ඔවුන් එය ටයිප් කර අනෙක් අයට බෙදා හරිනවා. වරදක් පැහැදිළිව සිදුව තිබෙනවා. සමාජ මාධ්‍ය වෙත නිකුත් කිරීම බරපතල වරදක්. තහවුරු වූ පුවත් ගැන මා වගකියනවා. ලිපි සමාජ මාධ්‍ය වෙත යොමු කළ අය ගැන විමර්ශන කෙරෙනවා යැයි ද හමුදා ප්‍රකාශකවරයා පැවසී ය."
    },
    {
        "content": "නීතිය කඩකරන්නන්ට එරෙහිව තදින් කටයුතු කිරීමට ආරක්‍ෂක අංශ සියලූ පියවර ගෙන තිබෙන බවත් ඒ නිසා සාමය ආරක්‍ෂා කිරීමට පොලිසියට සහ ආරක්‍ෂක හමුදාවලට උපරිම සහාය ලබාදෙන ලෙසත් අග්‍රාමාත්‍ය රනිල් වික්‍රමසිංහ මහතා ඉල්ලා සිටියි.  අග්‍රාමාත්‍යවරයා මීට සුළු මොහොතකට පෙර විශේෂ විශේෂ ප්‍රකාශයක් නිකුත් කරමින් මේ බව කියා සිටියි. ජාත්‍යන්තර ත්‍රස්තවාදයේ ප්‍රතිඵලයක් ලෙස පාස්කු ඉරිදා අමානුෂික ප්‍රහාරයක් එල්ල වුණා. ඒ ප්‍රහාරය පිළිබඳව විමර්ශන කටයුතු අපේ ආරක්‍ෂක හමුදා ඉතා සාර්ථක ලෙස සිදු කරමින් යනවා. ඊට සම්බන්ධ බොහෝ පාර්ශ්වයන් නීතියේ රැහැනට හසු කර ගැනීමට අපට පුලූවන් වුණා. තත්වය පාලනය කර ගැනීමටත් ආරක්‍ෂක අංශවලට හැකි වුණා. නමුත් රටේ සාමය බිඳ වැටී, ජාතිවාදී ප්‍රශ්න ඇති වුවහොත් රට අස්ථාවර වෙනවා. මේ කඩාකප්පල්කාරී ක්‍රියාවන් නිසා ආරක්‍ෂක අංශවලට තම විමර්ශන කටයුතු නිසියාකාරව සිදු කිරීමට බාධා පැමිණෙනවා. තැන තැන කලබල ඇති වීමේ ප්‍රතිඵලය වන්නේ වෙසක් උත්සවයත් කඩා කප්පල් කිරීමයි. වයඹපළාතේ ස්ථාන කිහිපයක මේ කණ්ඩායම් කලබල ඇති කිරීමට උත්සාහ කළා. දේපොළ හානි කළා. දැන් පොලිසියත්, ආරක්‍ෂක හමුදාවත් ඒ තත්ත්වය මැඩපවත්වා තිබෙනවා. තවත් තැන තැන කලබල ඇති කිරීමට මේ කණ්ඩායම් උත්සාහ කරනවා. මේ අවස්ථාවේ කලබල ඇති කිරීමේ අරමුණ පොලිසිය සහ ආරක්‍ෂක හමුදා අපහසුතාවයට පත් කිරීමයි. ජන ජීවිතය කඩාකප්පල් කිරීමයි. රට අස්ථාවර කිරීමයි. මේ නිසා රට පුරා ඇදිරි නීතිය පනවන්නට රජය තීරණය කළා. රටේ සාමය බිඳදමන්නන්ටත්, හදිසි නීතිය හා ඇදිරි නීතිය කඩකරන්නන්ටත් විරුද්ධව දැඩි පියවර ගැනීමට සම්පූර්ණ බලතල ආරක්‍ෂක අංශ වෙත මම පවරා දී තියෙනවා. නීතිය කඩකරන්නන්ට එරෙහිව තදින් කටයුතු කිරීමට ආරක්‍ෂක අංශ සියලූ පියවර ගන්නවා. ඒ නිසා සාමය ආරක්‍ෂා කිරීමට පොලිසියට සහ ආරක්‍ෂක හමුදාවලට උපරිම සහාය ලබාදෙන මෙන් මම ඉල්ලා සිටිනවා. 2019.05.13"
    },
    {
        "content": "ජාත්‍යන්තර මුල්‍ය අරමුදලෙන් ශ්‍රී ලංකාවට ලබාදීමට නියමිත ණය මුදලේ අවසන් වාරිකය වශයෙන් ඇමෙරිකානු ඩොලර් මිලියන 164.01 ක මුදලක් නිකුත් කිරීමට එහි විධායක මණ්ඩලය ඊයේ (13) අනුමැතිය ලබාදී ඇත. ජාත්‍යන්තර මුල්‍ය අරමුදලේ 2016 වසරේ ජුනි මාසයේදී ශ්‍රී ලංකාවට ඇමෙරිකානු ඩොලර් බිලියන 1.5 ක මුදලක් ලබාදීමට එකඟ විය. මෙම ණය මුදල කොටස් වශයෙන් ශ්‍රී ලංකාවට ලබාදුන් අතර එහි අවසන් වාරිකය පසුගිය වසරේ නොවැම්බර් මාසයේදී ලබාදීමට නියමිතව තිබුණි.එහෙත් ඒ දිනවල ශ්‍රී ලංකාවේ පැවැති දේශපාලන අර්බුදය හේතුවෙන් එය තාවකාලිකව අත්හිටවනු ලැබීය. ඉන්ධන මිල සූත්‍රය ක්‍රියාත්මක කිරීම ශ්‍රී ලංකාව අත්කරගෙන තිබෙන වැදගත් ප්‍රගතියක් බවද ශ්‍රී ලංකා රජය ගෙනයන වැඩපිළිවෙලට සහය දැක්වීමක් වශයෙන් අවසන් ණය වාරිකය ලබාදීමට තීරණය කළ බවද ඊයේ (13) පැවැති ජාත්‍යන්තර මුල්‍ය අරමුදලේ විධායක මණ්ඩල රැස්වීමෙන් අනතුරුව එහි වැඩබලන සභාපති මිට්සුහිරෝ ෆුරුසාවා මහතා පවසා ඇත.එසේම පසුගියදා එල්ල වූ ත්‍රස්තවාදී ප්‍රහාරය සම්බන්ධයෙන් ශ්‍රී ලංකා රජයට හා ජනතාවට සිය ශෝකය පළකරන බවද ඒ මහතා තවදුරටත් ප්‍රකාශ කොට තිබේ. එමෙන්ම ශ්‍රි ලංකන් එයාර්ලයින්ස් ප්‍රතිව්‍යුහගත කිරීමේ සැලැස්මක් ක්‍රියාත්මක කිරීම සහ බලශක්ති මිල නියම කිරීමේ ප්‍රතිසංස්කරණය ක්‍රියාවට නැංවීම ආදිය පිළිබදවද ශ්‍රී ලංකාවේ රජය අවධානය යොමුකළ යුතු බව ජාත්‍යන්තර මුල්‍ය අරමුදල පෙන්වා දෙයි."
    },
    {
        "content": "මැතිවරණ කොමිෂන් සභාව මගින් පැවැත්වීමට යන “පවුර කෙටි චිත්‍රපට උළෙල 2019” සදහා කෙටි චිත්‍රපට බාරගැනීමේ කාලසීමාව රට තුළ ඇතිවූ අයහපත් වාතාවරණය හේතුවෙන් 2019 ජුලි මස 10 වැනි දින දක්වා දීර්ඝ කොට ඇතැයි මැතිවරණ අධ්‍යක්ෂ ජනරාල් සමන් ශ්‍රී රත්නායක මහතා නිවේදනය කරයි."
    },
    {
        "content": "ත‍්‍රස්තවාදය ශ‍්‍රී ලංකාවෙන් මුලිනුපුටා දමා ජාතික ආරක්ෂාව තහවුරු කිරීමට ශ‍්‍රී ලංකාවට ලබාදිය හැකි සෑම සහයක්ම ලබාදෙන බව චීන ජනාධිපති ෂි ජින්පින් මහතා ජනාධිපති ගරු මෛතී‍්‍රපාල සිරිසේන මැතිතුමා වෙත සහතික වෙයි. චීනයේ එක් දින නිල සංචාරයක නිරත ජනාධිපති ගරු මෛතී‍්‍රපාල සිරිසේන මැතිතුමා සහ චීන ජනාධිපතිතුමා අතර නිල හමුව  (14) පස්වරුවේ චීන ජනාධිපති මන්දිරයේ දී පැවැත්වුණු අතර එහිදී මේ බව අවධාරණය කෙරිණි. මේ අතර ශ‍්‍රී ලංකාව තුළ මතුවූ මෙම හදිසි තත්ත්වය හමුවේ ආරක්ෂක අංශවල කටයුතු වෙනුවෙන් ජනාධිපතිතුමාගේ ඉල්ලීම පරිදි රුපියල් කෝට් 260ක මූල්‍ය පරිත්‍යාගයක් ලබාදීමට ද චීන රජය පියවර ගෙන ඇත. එමෙන්ම ශී‍්‍ර ලංකා පොලිස් දෙපාර්තමේන්තුව සඳහා රුපියල් කෝට් 150ක් වටිනා ජීප් රථ 100ක් ඇතුළු පහසුකම් වහාම ශ‍්‍රී ලංකාවට ලබාදීමට ද චීන ජනාධිපතිවරයා එකඟතාවය පළ කර තිබේ. මේ අතර දෙරටේ ආරක්ෂක අංශවල සහයෝගීතාව වෙනුවෙන් නව අවබෝධතා ගිවිසුමකට අත්සන් තැබීම ද මෙම රාජ්‍ය නායක හමුවෙන් අනතුරුව සිදු විය. ද්විපාර්ශ්වික සාකච්ඡා සඳහා චීන ජනාධිපති මන්දිරය වෙත ගිය ජනාධිපති ගරු මෛතී‍්‍රපාල සිරිසේන මැතිතුමා චීන ජනාධිපති ෂී ජින්පින් මහතා විසින් ඉතා සුහදශීලිව පිළිගනු ලැබීය. චීන ජනාධිපතිතුමා මෙහිදී අවධාරණය කළේ ලොව කොතැනක වුව ද ම්ලේච්ඡ ත‍්‍රස්තවාදය තමා දැඩි ලෙස හෙළා දකින බවයි. අපේ‍්‍රල් 21 වනදා ශී‍්‍ර ලංකාවේ සිදුවූ ම්ලේච්ඡ ත‍්‍රස්ත ප‍්‍රහාරය පිළිබඳ මෙහිදී සිය බලවත් අප‍්‍රසාදය පළ කළ චීන ජනාධිපතිතුමා එහිදී අසීරුතාවයට පත්වූ සියලු ශ‍්‍රී ලාංකීය ජනතාව වෙනුවෙන් සිය කණගාටුව පළ කළේය. ත‍්‍රස්ත අභියෝගය ජය ගනිමින් යළි නැඟී සිටින ශ‍්‍රී ලංකාව සමඟ චීන රජය සෑමවිටම අත්වැල් බැඳගෙන සිටින බව මෙහිදී අවධාරණය කළ චීන ජනාධිපතිතුමා ඒ වෙනුවෙන් ඕනෑම අවස්ථාවක ඕනෑම සහයක් උපරිම ලෙස ලබාදීමට කටයුතු කරන බව ද කියා සිටියේය. අපේ‍්‍රල් 21 වනදා සිදුවීම සහ එහිදී ගත් පියවර මෙන්ම ශ‍්‍රී ලංකාවේ නව ආරක්ෂක වැඩපිළිවෙළ පිළිබඳ මෙහිදී ජනාධිපතිතුමා චීන ජනාධිපතිතුමා සමඟ විශේෂ කරුණු රැසක් සාකච්ඡා කරන ලදී. දෙරටේ ආරක්ෂක අංශ අතර සහයෝගිතා වැඩපිළිවෙළ ශක්තිමත් කර ගැනීම සහ බුද්ධි අංශ අතර තොරතුරු හුවමාරු වැඩසටහන් පුළුල් කර ගැනීම පිළිබඳව ද සාකච්ඡාවට බඳුන් කෙරිණි. එමෙන්ම ජනාධිපතිතුමා මෙහිදී කියා සිටියේ ත‍්‍රස්තවාදය මැඩලීමේ දී මෙන්ම අන්තර්ජාල සහ සමාජ වෙබ් අඩවි හරහා අසත්‍ය ප‍්‍රචාර පතුරවමින් සැඟවී සිට ත‍්‍රස්තවාදය වපුරන පිරිස් සහ අපරාධ සිදු කරන්නන් හඳුනාගැනීමටත්, එම අපරාධ වළක්වා ගැනීම වෙනුවෙනුත් අවශ්‍ය තාක්ෂණික උපකරණ සහ දැනුම ශී‍්‍ර ලංකාවට නොමැති බවයි. එම උපකරණ සහ තාක්ෂණය ශ‍්‍රී ලංකාවට ලබාගැනීම සඳහා කඩිනම් සහය ලබාදීමට මෙහිදී එකඟතාවය පළ කළ චීන ජනාධිපතිතුමා ඒ පිළිබඳ සොයා බැලීමට චීන තාක්ෂණික කණ්ඩායමක් ශ‍්‍රී ලංකාවට එවීමට කටයුතු කරන බව ද කියා සිටියේ ය. චීන ණය ආධාර මත ශ‍්‍රී ලංකාවේ කි‍්‍රයාත්මක සංවර්ධන ව්‍යාපෘතිවල ප‍්‍රගතිය පිළිබඳව ද මෙහිදී නායක දෙපළ සාකච්ඡා කළ අතර එම සංවර්ධන ව්‍යාපෘති බොහොමයක කටයුතු කඩිනමින් නිමා කිරීම තම අපේක්ෂාව බව ජනාධිපතිතුමා සඳහන් කළේය. එමෙන්ම චීන ආධාර යටතේ පොළොන්නරුවේ ඉදිකෙරෙමින් පවතින වකුගඩු රෝහලේ ඉදිකිරීම් කටයුතු පිළිබඳව ද සාකච්ඡාවට ලක් විය. ශ‍්‍රී ලංකාව සෑමවිටම අවංක මිතුරෙකු ලෙස චීනයට ලබාදෙන සහය ද මෙහිදී චීන ජනාධිපතිතුමාගේ විශේෂ පැසසුමට ලක් කෙරිණි. එමෙන්ම මත්ද්‍රව්‍ය මර්දනය වෙනුවෙන් ජනාධිපති ගරු මෛතී‍්‍රපාල සිරිසේන මැතිතුමා දියත් කළ වැඩපිළිවෙළ පිළිබඳව ද සිහිපත් කළ චීන ජනාධිපතිතුමා එම අභියෝගය ද ජය ගැනීමට ශ‍්‍රී ලංකාවට හැකියාව පවතින බවට විශ්වාසය පළ කළේය."
    },
    {
        "content": "ප්‍රාදේශීය සංවර්ධන සහායක ව්‍යාපෘතිය (LDSP) සඳහා ලෝක බැංකුවේ ජාත්‍යන්තර සංවර්ධන සමායතනය (IDA) වෙතින් ඇමරිකානු එක්සත් ජනපද ඩොලර් මිලියන 70 ක ණය මුදලක් ලබා ගැනේ. මෙම ව්‍යාපෘතියෙහි සංවර්ධන ඉලක්කය වනුයේ වගකීමෙන් හා වගවිය යුතු ආකාරයෙන් ප්‍රජාව වෙත සේවා සැපයීම සඳහා ප්‍රාදේශීය සැලසුම් පද්ධති ශක්තිමත් කිරීම, ප්‍රාදේශීය සේවා වැඩිදියුණු කිරීම හා ආර්ථික යටිතල පහසුකම් හා ආයතනික සංවර්ධනය තුළින් අදාළ පළාත් තුළ ආර්ථික සංවර්ධනයට සහාය වීම තුළින් පළාත් පාලන ආයතන සවිබල ගන්වමින් පළාත්වල ආර්ථික හා යටිතල පහසුකම් සංවර්ධනයට සහාය වීමයි. මෙම ව්‍යාපෘතිය සඳහා මුළු ඇස්තමේන්තුගත පිරිවැය ඇමරිකානු එක්සත් ජනපද ඩොලර් මිලියන 100ක් වන අතර එයින් ඇමරිකානු ඩොලර් මිලියන 70ක මුදල ජාත්‍යන්තර සංවර්ධන සමායතනය වෙතින්ද රජය වෙතින් ඇමරිකානු ඩොලර් මිලියන 7ක් හා ඉතිරිය යුරෝපා සංගමය වෙතින් ප්‍රධානයක් ලෙසද ලබා ගනු ලැබේ. මෙම ව්‍යාපෘතිය ක්‍රියාත්මක කිරීමේ සමස්ථ වගකීම පළාත් සභා, පළාත් පාලන හා ක්‍රීඩා අමාත්‍යාංශය වෙත පැවරෙන අතර උතුරු, නැගෙනහිර, උතුරු මැද හා ඌව යන පළාත්වල පළාත් පාලන ආයතන 134 ක් ආවරණය වන පරිදි, මෙම ව්‍යාපෘතිය ක්‍රියාත්මක කිරීමට නියමිතය. ඉහත ව්‍යාපෘතිය ක්‍රියාත්මක කිරීම සඳහා ලෝක බැංකුවේ අන්තර්ජාතික සංවර්ධන ආයතනය (IDA) විසින් ඇමෙරිකා එක්සත් ජනපද ඩොලර් මිලියන‍ 70 ක ණය පහසුකමක් ලබා දීමටඑකඟතාවය පළකර ඇත. මෙම ණය ගිවිසුම අත්සන් කිරීම 2019 මැයි 14 වන දින පෙ.ව 11.30 ට මුදල් අමාත්‍යාංශයේදී, ශ්‍රී ලංකා රජය වෙනුවෙන් මුදල් අමාත්‍යාංශ ලේකම් ආචාර්ය ආර්. එච්. එස්. සමරතුංග මහතා සහ ලෝක බැංකුව වෙනුවෙන් ශ්‍රී ලංකාව හා මාලදිවයින සඳහා ලෝක බැංකු අධ්‍යක්ෂ Idah z- Pswarayi-Riddihaugh, මිය විසින් සිදු කරන ලදී."
    },
    {
        "content": "ආගමික අන්තවාදයෙන් බිහිවන අන්තවාදී ත්‍රස්තවාදය ඇතුළු ජාත්‍යන්තර ත්‍රස්තවාදය සම්පූර්ණයෙන් අතුගා දැමීමට සියලු රාජ්‍යයන් මිත්‍රශීලීව අත්වැල් බැඳගත යුතු බව ජනාධිපතිතුමා පවසයි. ජනාධිපති ගරු මෛත්‍රීපාල සිරිසේන මැතිතුමා මේ බව ප්‍රකාශ කළේ  (15) පෙරවරුවේ චීනයේ බීජිං නුවර දී ආරම්භ කෙරුණු “ආසියානු ශිෂ්ටාචාර පිළිබඳ ජාත්‍යන්තර සමුළුව” අමතමිනි. ප්‍රථම වරට සංවිධානය කෙරුණු මෙම සමුළුව චීන ජනාධිපති ෂි ජින්පින් මැතිතුමාගේ ප්‍රධානත්වයෙන් අද පෙරවරුවේ බීජිං නුවර දී ආරම්භ කෙරුණු අතර එහි විශේෂ ආරාධිතයෙකු ලෙස ජනාධිපති ගරු මෛත්‍රීපාල සිරිසේන මැතිතුමා ද එක් විය. රටවල් 47ක රාජ්‍ය නායකයන් ඇතුළු නියෝජිතයන් දෙදහසකට වැඩි පිරිසක් සමුළුවට එක් ව සිටින අතර ගෝලීය අභියෝග රැසකට මුහුණ දෙන මානව සංහතියේ පැවැත්ම උදෙසා ලෝක ජනතාව අතර අන්‍යෝන්‍ය විශ්වාසය සහ ගෞරවය සුරැකීමේ අරමුණ ඇතිව ආසියානු ශිෂ්ටාචාර පිළිබඳ දීර්ඝ වශයෙන් අදහස් හුවමාරු කර ගැනීම සහ දැනුවත් කිරීම මෙම සමුළුවේ දී සිදු කෙරේ. සමුළුව මැයි 22 වනදා දක්වා බීජිං නුවර දී පැවැත් වේ. සමුළුව ඇමතූ ජනාධිපතිතුමා යෝජනා කර සිටියේ ආසියාතික ශිෂ්ටාචාරය පිළිබඳ කතා කරන මෙම සමුළුවෙන් නැගෙන හඬ සහ චීන ජනාධිපති ෂි ජින්පින් මැතිතුමාගේ නායකත්වයෙන් යුතුව මිත්‍රශීලී සංවිධානයක් ලෙස ඇතිවන එකමුතුව සහ එකඟතාව ජාත්‍යන්තර ත්‍රස්තවාදයත්, ආගමික අන්තවාදී ත්‍රස්තවාදයත් පරාජය කිරීම සඳහා ශක්තියක් බවට පත්කරගත යුතු බවයි. ශිෂ්ටාචාරයක් තවත් ශිෂ්ටාචාරයකින් යටපත් කළ නොහැකි අතර, ශිෂ්ටාචාරය සහ සංස්කෘතිය නීතියකින්, ව්‍යවස්ථාවකින් හෝ ජාත්‍යන්තර නියෝගයකින් යටපත් කර තැබිය නොහැකි බව ද ජනාධිපතිතුමා කියා සිටියේය. මෙහිදී ජනාධිපතිතුමා වැඩිදුරටත් සඳහන් කළේ ශ්‍රී ලාංකීය ශිෂ්ටාචාරය ගොඩනැඟී ඇත්තේ වසර 2600කට වැඩි බෞද්ධ ශිෂ්ටාචාරයකට අනන්‍ය වූ පදනමක් මත වන අතර, සිංහල, දෙමළ, මුස්ලිම්, මැලේ බර්ගර් යන ජන කොටස් එහි ජීවත්වන අතරම ඔවුන් බෞද්ධ, හින්දු, ඉස්ලාම් සහ ක්‍රිස්තියානි ආගම්වලට අයත්වන බවයි. කිසිදු රටකට, කිසිදු ජාතියකට හෝ කිසිදු ශිෂ්ටාචාරයකට මෙන්ම සංස්කෘතියකට තර්ජනයක් නොවන ලෙස නිදහසේ සහ සාමකාමීව කටයුතු කරන රටක් ලෙස ශ්‍රී ලංකාවේ ශිෂ්ටාචාරයට සහ සංස්කෘතියට නොපෙනෙන බලවේගවලින් එල්ලවන අභියෝගවල දි සෑමවිටම සියලුදෙනා එකාවන්ව අත්වැල් බැඳගැනීමේ අවශ්‍යතාවය ද ජනාධිපතිතුමා මෙහිදී අවධාරණය කළේය. එබැවින් තමන්ට අනන්‍ය වූ ශිෂ්ටාචාරය සහ සංස්කෘතික වැදගත්කම් සමග එකම ජාතියක් ලෙස සියලු මිත්‍රශීලී රටවල් අතර බැඳීම් ශක්තිමත් කර ගැනීමේ පුළුල් ජාත්‍යන්තර වැඩපිළිවෙළක අවශ්‍යතාවය මතුව ඇති බවත්, චීනය වැනි විශිෂ්ට ශිෂ්ටාචාරයක් තිබෙන රටක් මෙවැනි සමුළුවක් පැවැත්වීම තුළින් ඒ සඳහා තබන ලද පියවර දැඩිව අගය කළ යුත්තක් බව සඳහන් කළ ජනාධිපතිතුමා මෙම සංවාදය සඳහා ශ්‍රී ලංකාවට ද අවස්ථාවක් ලබාදීම පිළිබඳ චීන ජනාධිපති ෂි ජින්පින් මැතිතුමා ඇතුළු චීන රජය වෙත සිය ගෞරවනීය ස්තූතිය පුද කළේය."
    },
    {
        "content": "ආසියාවේ ශිෂ්ටාචාරය පිළිබඳ ජාත්‍යන්තර මට්ටමේ සමුළුවක් පැවැත්වෙන අවස්ථාවේ ඒ සඳහා අප වෙත ඇරයුම් කිරීම පිළිබඳව චීන ජනාධිපති ෂින් ජින්පින් මැතිතුමාටත්, චීන රජයට සහ ජනතාවටත් මගේ ගෞරවණීය ස්තුතිය සහ ප්‍රණාමය මේ අවස්ථාවේ දී පුද කරනවා. ප්‍රධාන වශයෙන්ම ශිෂ්ටාචාරයක් තවත් ශිෂ්ටාචාරයකින් යටපත් කළ නොහැකිය යන න්‍යාය සහ ප්‍රතිපත්තිය අප කවුරුත් පිළිගන්නා වු දෙයක්. ලෝකයේ ශිෂ්ටාචාර, සංස්කෘතීන්, ජාතින්ගේ අනන්‍යතාවයන් පිළිබඳ සාකච්ඡා සහ සංවාද පැවැත්වෙන අද වැනි දවසක ශ්‍රී ලංකාවේ රාජ්‍ය නායකයා විදියට මේ සමුළුවට සහභාගිවන අවස්ථාවේ දී මා සිටින්නේ ශ්‍රී ලංකාවේ ශිෂ්ටාචාරය සහ ශ්‍රී ලංකාවේ අනන්‍යතාවය සහ මහා සංස්කෘතිය තවත් නොපෙනෙන ශිෂ්ටාචාරයකට යටපත් කළ හැකි ද කියන ප්‍රශ්නය සමගයි. මගේ රට කිසියම් වූ රටකට, කිසියම් වු ජාතියකට කිසියම් වූ ශිෂ්ටාචාරයකට, සංස්කෘතියකට තර්ජනයක් නොවන ලෙස, ඉතාමත් නිදහසේ සාමකාමීව පවතින රටක් ලෙස දීර්ඝ ඉතිහාසයකට උරුමකම් කියනවා. එහෙත් අප කිසිසේත්ම අපේක්ෂා නොකළ අන්තවාදී අදහස් කරද කණ්ඩායමක් විසින් පසුගිය අප්‍රේල් 21 වන දා අපේ රටේ ඇතිකරන ලද අන්තවාදී ත්‍රස්ත ප්‍රහාරය සමඟ නැතිවූ ජීවිත විශාල සංඛ්‍යාවක් පිළිබඳව අප සිටින්නේ දැඩි තැතිගැන්මකින් සහ ප්‍රශ්නාර්ථයකින්. අප කුඩා රටක් වුවත්, කුඩා ජාතියක් වුවත් අපට තිබෙන අනන්‍යතාව, ප්‍රෞඩත්වය වසර පන්දහසකට වැඩි දිගු ඉතිහාසයකින් උරුම වූවක්. නූතන ශ්‍රී ලාංකික ශිෂ්ටාචාරය ගොඩනැඟී ඇත්තේ වසර 2600කට වැඩි බෞද්ධ ශිෂ්ටාචාරයේ පදනම මතයි. අපේ රටේ සිංහල, දෙමළ, මුස්ලිම්, මැලේ, බර්ගර් ජාතින් ජීවත් වෙනවා. ඒ වගේම මගේ රටේ බෞද්ධාගම, හින්දු ආගම, ඉස්ලාම් ආගම, ක්‍රිස්තියානි ආගම අදහන ලබ්ධිකයින් ජීවත් වෙනවා. විවිධ බලවේගයන් විසින් අපේ ශිෂ්ටාචාරයට, අපේ සංස්කෘතියට එල්ල කරන අභියෝගවලදී සෑමවිටම අප එකාවන්ව අත්වැල් බැඳගැනීම අත්‍යාවශ්‍යයි කියා මම විශ්වාස කරනවා. විවිධ ගෝලීය අවශ්‍යතා මත අපට අනන්‍ය වු අපේ ශිෂ්ටාචාරය සහ සංස්කෘතිය විනාශ කළ හැකිද කියන කාරණය ප්‍රධාන වශයෙන් මෙහිලා සැලකිල්ලට ගත යුතුයි. චීනය වැනි ශ්‍රේෂ්ඨ ශිෂ්ටාචාරයක් තිබෙන රටක මෙවැනි සමුළුවකින් ලබාදෙන ආදර්ශය සහ මඟපෙන්වීම එහිදී ඉතාමත් වැදගත් වෙනවා. ලෝකයේ ජාතීන් අතර සමඟියත්, සුහදතාවයත්, මිත්‍රශීලීභාවයත් මේ තුළ නැගෙන මනුෂ්‍යත්වයේ හඬට ශක්තිමත් පදනමක් වැටීමට නම් අප සෑම කෙනෙකුටම වෙන් වූ එක් එක් ජාතීන්ට අනන්‍ය වූ ශිෂ්ටාචාරයන් සහ සංස්කෘතින් හඳුනා ගැනීම අත්‍යාවශ්‍යයි කියන එක මම සඳහන් කරන්න ඕන. ඒ නිසා අද ලෝකයේ ඇති වී තිබෙන විවිධ නොසන්සුන්තාවයන් විවිධ හැලහැප්පිලි, විවිධ ගැටුම්, කෙනෙක් යටත් කරගෙන තවත් කෙනෙක් ගොඩනැගීමට ගන්නා වූ උත්සාහයන් මේ සියල්ලේ දී අප සෑම කෙනෙක්ගේම සංස්කෘතියට, අනන්‍යතාවයට, ශිෂ්ටාචාරයට, ජාතිකත්වයට ගරු කරමින්, පිළිගනිමින් කටයුතු කිරිමේ වැදගත්කම මම අවධාරණය කිරීමට කැමතියි. එම ඇතිකරගන්නා අවබෝධය මත ආසියාකරයේ රටවල් වශයෙන් අප තුළ තිබිය යුතු බැදීම ඉතා වැදගත් කියා මම සිතනවා. ආසියනු රටවල ශිෂ්ටාචාර සහ සංස්කෘතින් අතර ප්‍රබල බැඳීමක් මම දකිනවා. ආසියාතික රටවල, ශිෂ්ටාචාර සහ සංස්කෘති එක සමාන වූ ගමන් මගක යන බව අපට දකින්න පුළුවන්කම තිබෙනවා. ඒ නිසා අපි ආසියාතික රටවල් වශයෙන් මේ බැඳීම අපේ එක්සත්කම අපේ සමඟිය සමග ඉදිරියට යාමට උත්සාහ කළ යුතුයි. ලෝකයේ ඇතිවන විවිධ දේශපාලන වෙනස්කම්, ආර්ථික වෙනස්කම් ඒ සියල්ල අභිභවා එක් එක් ජාතින්ගේ ශිෂ්ටාචාරය සහ සංස්කෘතිය ගමන් ගන්නා බව මම මෙහිදී සඳහන් කළ යුතුයි. රටක ශිෂ්ටාචාරය සහ සංස්කෘතිය නීතියකින්, ව්‍යවස්ථාවකින්, ජාත්‍යන්තර නියෝගයකින් යටපත් කිරීමට කිසිසේත් නොහැකි බවයි මම විශ්වාස කරන්නේ. ඒ නිසා ඔබ අප සැම කෙනෙක්ම අපට අනන්‍ය වූ ශිෂ්ටාචාරය සහ සංස්කෘතින්ගේ වැදගත් ගති ලක්ෂණ ඔස්සේ මෙවැනි ඉතා වැදගත් සංවාදයක දී අපේ බැඳීම් ශක්තිමත් කර ගනිමින් අපි සෑම කෙනෙකුගේම ගෞරවය, අනන්‍යතාවය ජාතිකත්වය ආරක්ෂා කර ගැනීමට පුළුල් ජාත්‍යන්තර වැඩපිළිවෙළක අවශ්‍යතාවය දකිනවා. ආසියාතික රටවල මෙවැනි හමුවීමක් තුළින් එය නිර්මාණය වීම ඉතා වැදගත් කියා මම විශ්වාස කරනවා. ප්‍රධාන වශයෙන්ම ජාත්‍යන්තර වශයෙන් ඇති වී තිබෙන ත්‍රස්තවාදී ව්‍යාපාර, ආගමික අන්තවාදයන් ඒවා පරාජය කරමින් නිදහසේ සාමකාමීව ජීවත්වන රටවලට තමන්ගේ රටේ අනන්‍යතාවය සහ ගෞරවය ආරක්ෂා කරමින් නිදහස් සාමකාමී ප්‍රජාතන්ත්‍රවාදී සමාජයක ජීවත්වීමට ඔබ සෑම කෙනෙකුගේම සහය අවශ්‍යයි. ප්‍රධාන වශනේම ජාත්‍යන්තර ත්‍රස්තවාදයත්, ආගමික අන්තවාදයෙන් බිහිවන ත්‍රස්තවාදයත් ඒවාට මුහුණදෙමින් ඒවා විනාශ කරමින් ජාත්‍යන්තර ත්‍රස්තවාදය සම්පුර්ණයෙන්ම අතුගා දමමින් අප සැමවිටම ජාතින් වශයෙන් මිත්‍රශීලීව කටයුතු කිරිමේ වැදගත්කමයි මම දකින්නේ. ඒ නිසා මම ස්තුතිවන්ත වෙනවා ආසියාතික ශිෂ්ටාචාරය පිළිබඳ සාකච්ඡා කෙරෙන මෙවැනි සංවාදයකදී ජාත්‍යන්තර අන්තවාදී ත්‍රස්තවාදය, ආගමික අන්තවාදී ත්‍රස්තවාදය මේ සියල්ල පරාජය කිරීම සඳහා මෙම සමළුවට පැමිණි ඔබ සියලුදෙනාගේම හඬ, එකමුතුව එකඟතාවය ඉතා වැදගත් වනවා. මතවාදය එහ එකමුතුව ඉතාමත් මිත්‍රශීලී එකතුවක් ලෙස චීනයේ ජනාධිපති අතිගරු ෂින් ජින්පින් මැතිතුමාගේ නායකත්වය තුළ ගොඩනැගිය යුතුයි කියා මම යෝජනා කරමින් මගේ කතාව අවසන් කරනවා. ඔබ සියලු දෙනාටම ස්තූතියි."
    },
    {
        "content": "අද වන විට රට හමුවේ ත්‍රස්ත අනතුරක් නොමැති අතර මතුව තිබෙන්නේ අවස්ථාවාදීන්ගේ පටු අරමුණු ඉටුකර ගැනීමට දරන උත්සාහයක් බව ජනාධිපතිතුමා පවසයි. රට තුළ තහවුරු කර තිබෙන නිදහස අවභාවිත කරමින් තොරතුරු නොදැන ඇතැමුන් කරන වැරදි ප්‍රකාශවලට රට අරාජික කිරීමට ඉඩ තැබිය නොහැකි බව ද ජනාධිපතිතුමා ප්‍රකාශ කළේ පසුගියදා කළුතර දිස්ත්‍රික් ලේකම් කාර්යාලයේ දී කළුතර දිස්ත්‍රික්කයේ දේශපාලන අධිකාරිය, රාජ්‍ය නිලධාරින් සහ ආරක්ෂක අංශ ප්‍රධානීන් සමඟ පැවති හමුවේ දී ය. පක්ෂ විපක්ෂ බේදයකින් තොරව දේශපාලනඥයන් සහ පළාත් පාලන ප්‍රධානින් මෙන්ම රාජ්‍ය නිලධාරින් සහ ආරක්ෂක අංශ ප්‍රධානිහු මීට එක්ව සිටි අතර රටේ ජාතික ආරක්ෂාව තහවුරු කිරීමට ගෙන යන වැඩපිළිවෙළට ප්‍රාදේශීය දේශපාලන නායකයන්ගෙන් සහ රාජ්‍ය නිලධාරින්ගෙන් ආරක්ෂක අංශවලට ලැබිය යුතු සහය පිළිබඳවත්, රට තුළ ගැටුම්කාරි පරිසරයක් ඇතිවීමට ඉඩ නොතබා සියලු ජන කොටස් අතර විශ්වාසය තහවුරු කරමින් සාමකාමී පරිසරයක් පවත්වාගෙන යාමට ගතයුතු පියවර පිළිබඳවත් මෙහි දී දීර්ඝ වශයෙන් සාකච්ඡා කෙරිනි. මෙම සාකච්ඡා මාලාව පසුගිය දිනවල ජනාධිපතිතුමාගේ ප්‍රධානත්වයෙන් පළාත් සහ දිස්ත්‍රික් මට්ටමින් පැවැත්වුණු අතර එහි 12 වන දිස්ත්‍රික් වැඩසටහන කළුතර දි පැවැත්විණි. අනෙකුත් දිස්ත්‍රික්ක ද ආවරණය කරමින් මෙම සාකච්ඡා මාලාව ඉදිරියේ දී ජනාධිපතිතුමාගේ ප්‍රධානත්වයෙන් පැවැත්වීමට නියමිතය. මෙහි දී වැඩිදුරටත් අදහස් දැක්වූ ජනාධිපතිතුමා කියා සිටියේ මෙරට ආරක්ෂක අංශ කෙරෙහි පූර්ණ විශ්වාසයක් තබමින් රටේ ජාතික ආරක්ෂාව තහවුරු කිරීමට අවශ්‍ය වැඩපිළිවෙළ මේ වන විට ක්‍රියාවට නංවා අවසන් බවත්, රට අනතුරේ නම් ඒ පිළිබඳ සැඟවීමට ආරක්ෂක අංශ හෝ තමා කිසිවිටෙකත් කටයුතු නොකරන බවත් ය. සියලු පාසල් දරුවන්ට පාසලට පැමිණෙන ලෙස රජය දැනුම් දුන්නේ ආරක්ෂක අංශවලින් ඒ පිළිබඳ පැහැදිලි සහතිකයක් ලබා ගැනීමෙන් අනතුරුව බව ප්‍රකාශ කළ ජනාධිපතිතුමා දරුවන්ගේ අධ්‍යාපනය, රටේ දෛනික කටයුතු පමණක් නොව ජාතික සමගිය සහ සංහිඳියාව වෙනුවෙන් ගෙන යන වැඩපිළිවෙළ ද කඩාකප්පල් කිරීමේ උත්සාහයක් රට තුළ ක්‍රියාත්මක බව පෙන්වා දුන්නේ ය. කෙසේ වෙතත් රටත්, රටේ දරුවන්ගේ හෙට දවසත් වෙනුවෙන් සියලු දෙනා අවබෝධයෙන් කටයුතු කළයුතු අතර ත්‍රස්තවාදී අභියෝගය ජය ගැනීමට සේම ආර්ථික, සමාජ අභියෝග ජය ගනිමින් යහපත් රටක් ගොඩනැගීමේ කාර්යය වෙනුවෙන් සියලු දෙනා කැපවිය යුතු බව සඳහන් කළේය."
    },
    {
        "content": "යුද්ධයේදී දිවි පිදූ සහ ආබාධිත වූ රණවිරුවන්ට උපහාර දැක්වීමේ රණවිරු උත්තම ප්‍රණාම සැමරුම් උළෙල ජනාධිපති මෛත්‍රීපාල සිරිසේන මහතාගේ ප්‍රධානත්වයෙන් මැයි මස 19 වන ඉරිදා පාර්ලිමේන්තු ක්‍රිඩාංගණයේදී පැවැත් වීමට සියළු කටයුතු සංවිධානය කර තිබේ. මේ පිළිබඳව මාධ්‍යවේදීන් දැනුම්වත් කිරීමේ ප්‍රවෘත්ති සාකච්ඡාවක් අද(15) උදෑසන ආරක්ෂක අමාත්‍යංශයේදී පැවැත් විණි. යුද්ධයේදී රණවිරුවන් 28,862ක් මිය ගිය අතර 48,415ක් රණවිරුවන් තුවාල සහ ආබාධ වලට ලක් වී තිබේ. මේ සෑම රණවිරුවෙකුටම සහ ඔවුන්ගේ පවුල්වල අයට කෘතඥතාවය දැක්වීමට හා අනුස්මරණය කිරීමට රජය සෑම වසරකම මෙම රණවිරු සැමරුම් දිනය පවත්වයි. සියළුම රණවිරුවන් සංකේතවත් කරමින් රණවිරුවන් 30කට පුෂ්පෝපහාර දැක්වීම මෙදින සිදු වේ. ප්‍රධාන උත්සවයට සමගාමීව දිවයිනේ සෑම දිස්ත්‍රික්කයකම රණවිරු සැමරුම් උත්සව සංවිධානය කර තිබේ.  මේ සඳහා රණ විරු පවුල් වල සාමාජිකයන් 6000කට ආසන්න ප්‍රමාණයක් සහභාගී වීමට නියමිත අතර ඔවුන්ට අවශ්‍ය ආරක්ෂාව සහ ප්‍රවාහන පහසුකම් සියල්ල සපයා ඇති බව රණවිරු සේවා අධිකාරියේ සභාපති මේජර් ජෙනරාල් ජේ.ජේ.පී.එස්.ටී ලියනගේ (විශ්‍රාමික) මහතා පැවසිය. මෙහිදී තවදුරටත් අදහස් දැක් වූ ඒ මහතා පැවසුවේ, අවුරුදු 30ක යුද්ධය නිමා කරමින් ආබාධිත සහ මියගිය රණවිරුවන්ගේ පවුල්වල අයගේ ජීවන තත්වය ගොඩ නැංවීම උදෙසා රණවිරු අධිකාරිය විවිධ ව්‍යපෘතින් රැසක් ක්‍රියාවට නංවා ඇති බවයි. මිය ගිය රණවිරුවන්ගේ පවුල් වල අයට, ඔවුන්ගේ දරුවන්ගේ අධ්‍යාපන කටයුතු නගා සිටුවීම සඳහාද ආබාධිත රණවිරුවන්ගේ මානසික තත්වය නගා සිටුවීම සඳහා විවිධ ස්වයංරැකියා සඳහා ඔවුන් යොමු කරවීම,5% අඩු පොළි නිවාස ණය ලබා දීම ආදිය මේ අතර වේ. තවද ජනාධිපතිතුමන්ගේ මග පෙන්වීම යටතේ ආබාධිත රණවිරුවන්ගේ වැටුප අවුරුදු 55 තෙක් නොව ඔවුන් මිය යන තෙක්ම ඔවුන්ට ලබා දීමට අවශ්‍ය කටයුතු සම්පාදනය කෙරෙමින් තිබෙන බව රණවිරු සේවා අධිකාරියේ සභාපතිවරයා වැඩිදුරටත් පැවසීය. මේ අවස්ථාවට රණවිරු සේවා අධිකාරියේ නියෝජ්‍ය අධ්‍යක්ෂ ඩබ්.ඩී හේමචන්‍ද සහ නියෝජ්‍ය සභාපති රංජිත් මීගස්වත්ත යන මහත්වරුන්ද එක්ව සිටියහ."
    },
    {
        "content": "ඓතිහාසික සීනිගම දෙවොල් මහා දේවාල පරිශ්‍රයේ අභිනව ධාතු මන්දිරය විවෘත කිරීම ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන් අද (17) පෙරවරුවේ සිදු විය. අභිනව ධාතු මන්දිරය විවෘත කළ ජනාධිපතිතුමා එහි බුද්ධ ප්‍රතිමා වහන්සේ වෙත පළමු පුෂ්පෝපහාරය සිදු කළේය. අනතුරුව අභිනව ධාතු මන්දිරයේ සර්වඥ ධාතුන් වහන්සේ සහිත කරඬුව තැන්පත් කළ ජනාධිපතිතුමා එම ධාතුන් වහන්සේ වැඳ පුදා ගනිමින් ආශිර්වාද ලබා ගත්තේය. මෙම අවස්ථාව සනිටුහන් කරමින් දේවාල පරිශ්‍රයේ පැළයක් රෝපණය කිරීම ද ජනාධිපතිතුමා අතින් සිදු කෙරිණි. අමාත්‍ය ගාමිණි ජයවික්‍රම පෙරේරා, වජිර අබේවර්ධන, දකුණු පළාත් ආණ්ඩුකාර රජිත් කීර්ති තෙන්නකෝන්, ප්‍රධාන අමාත්‍ය ශාන් විජයලාල් ද සිල්වා යන මහත්වරුන් ද සීනිගම, දෙවොල් මහා දේවාලයේ භාරකාර සරත් දිසෙන්තුවාහන්දි මහතා ඇතුථ පිරිසක් මෙම අවස්ථාවට එක්ව සිටියහ."
    },
    {
        "content": "වෙසක් පොහොය නිමිත්තෙන් ජනපති පොදු සමාව යටතේ සිරකරුවන් 762කට නිදහස ලබාදීම අද (18) සිදු කෙරේ. සිරකරුවන් නිදහස් කිරීමේ රාජ්‍ය උත්සවය වෙසක් පොහොය යෙදී ඇති හෙට පෙ.ව 10.00ට ජනාධිපති ගරු මෛතී‍්‍රපාල සිරිසේන මැතිතුමාගේ ප‍්‍රධානත්වයෙන් වැලිකඩ බන්ධනාගාර කි‍්‍රඩාංගණයේ දී පැවැත් වේ. සුළු වැරදි සඳහා බන්ධනාගාරගතව සිටින සිරකරුවන් 762කට මෙලෙස නිදහස හිමි වන අතර සිරකරුවන් 736ක් සහ සිරකාරියන් 26ක් ඒ අතර වේ. ආණ්ඩුක‍්‍රම ව්‍යවස්ථාවේ 34 වන වගන්තිය යටතේ මෙලෙස සිරකරුවන් සඳහා ජනපති පොදු සමාව ලබාදීමට නියමිත අතර බන්ධනාගාර ඉතිහාසයේ වැඩිම සිරකරුවන් සංඛ්‍යාවක් එකවර නිදහස් කෙරෙන පළමු අවස්ථාව මෙය වීම ද විශේෂත්වයකි."
    },
    {
        "content": "ත‍්‍රස්තවාදීන්ගේ අරමුණු ඉටු වන්නේ ජාතීන් වශයෙන් බෙදී වෙන් වී එකිනෙකා අතර ගැටුම් ඇතිකර ගැනීමෙන් බව ජනාධිපතිතුමා පවසයි. රට කැඞීමේ ත‍්‍රස්ත අරමුණු ඉටුකර ගැනීමට ඉඩ නොතබන ලෙස ජනාධිපතිතුමා සියලූ ශ‍්‍රී ලාංකික ජනතාවගෙන් ඉල්ලා සිටියේ අද (17) පස්වරුවේ ගාල්ල, හික්කඩුව, තොටගමුව පුරාණ රත්පත් රාජමහා විහාරස්ථානයේ පැවති රාජ්‍ය වෙසක් මහෝත්සවය අමතමිනි. මෙහි දී අදහස් දැක්වූ ජනාධිපතිතුමා වැඩිදුරටත් සඳහන් කළේ 21 වන දා ප‍්‍රහාරය අපේ රටේ ප‍්‍රශ්නයක් නොව ජාත්‍යන්තරයේ ප‍්‍රශ්නයක් බවයි. එය අපේ රටේ ප‍්‍රශ්නයක් බවට පත්කරගනිමින් කටයුතු කිරීමට ජනතාව පෙළඹුණහොත් ඒ තුළින් රටක් වශයෙන් මුහුණදීමට සිදුවන අසීරුතාවය ද ජනාධිපතිතුමා පැහැදිළි කළේය. වැඩිදුරටත් අදහස් දැක්වූ ජනාධිපතිතුමා අවධාරණය කළේ තමාට කුමන ආකාරයේ චෝදනා එල්ල කළද 21 වනදා ත‍්‍රස්ත ප‍්‍රහාරයෙන් පසු රටේ ජාතික ආරක්ෂාව වෙනුවෙනුත්, එම ත‍්‍රස්ත ප‍්‍රහාරය හමුවේ නැඟී සිටිමින් රට සාමාන්‍ය තත්ත්වයට පත් කිරීම සඳහාත් ගතහැකි සෑම පියවරක්ම තමා ගත් බවයි. සත්‍ය ගමන් කරන්නේ ඉතා සෙමෙන් වන අතර අසත්‍ය ඉතා වේගයෙන් ගමන් කරන බව කියා සිටි ජනාධිපතිතුමා කුමන අභියෝග හමුවේ වුව ද ත‍්‍රස්තවාදය රටෙන් තුරන් කර දැමීම සඳහා ගතහැකි සෑම පියවරක්ම ගන්නා බව අවධාරණය කළේය. සමානාත්මතාවය, සමාජ සාධාරණත්වය සහ සියලු සත්ත්වයන්ට ආදරය, සෙනෙහස දැක්වීම පිළිබඳ බෞද්ධ දර්ශනය තුළින් මනා ම`ගපෙන්වීමක් සිදුකරන අතර, කිසිඳු අධ්‍යාත්මික දර්ශනයක් තුළ මිනිසුන් මැරීමට උගන්වා නොමැති බව ද ජනාධිපතිතුමා මෙහි දී ස`දහන් කළේය. මෙරට විසු අසමසම කවීන්ද්‍රයාණන් වහන්සේ ලෙස සැලැකෙන ෂඞ්භාෂා පරමේෂ්වර තොටගමුවේ ශ‍්‍රී රාහුල සංඝරාජ මාහිමිපාණන් වහන්සේ වැඩ විසු පුණ්‍ය භූමිය වන තොටුගමුව පුරාණ රත්පත් රජමහා විහාරය කේන්ද්‍රකර ගෙන අධ්‍යාත්මික සංවර්ධනයට මුල්තැන දෙමින් රාජ්‍ය වෙසක් මහෝත්සවය උත්කර්ෂවත් අන්දමින් පැවැත්විණී. අද පස්වරුවේ විහාරස්ථානය වෙත ගිය ජනාධිපතිතුමා පළමුව ආගමික වතාවත්වල නිරත ව ආශිර්වාද ලබා ගත්තේය. තොටුගමුව පුරාණ රත්පත් රජමහා විහාරය පූජා නගරයක් බවට පත් කිරීමට අදාළ සමරු ඵලකය ද ජනාධිපතිතුමා අතින් නිරාවරණය කෙරිණි. අනතුරුව පැවති උත්සව සභාවේ දී ඊට අදාළ ඔප්පුව සහ සන්නස් පත‍්‍රය ජනාධිපතිතුමා අතින් විහාරාධිපති හිමිවරුන් තිදෙනා වෙත පිළිගැන්විණි. විහාරස්ථාන සහ දහම් පාසල් සඳහා මුල්‍යාධාර ලබාදීම, සාමණේර උපසම්පදා සහතිකපත් ප‍්‍රාදේශීය කාර්යාල මගින් නිදහස් කිරීම සංකේතවත් කිරීම ඇතුළු වැඩසටහන් රැසක් ද ජනාධිපතිතුමා අතින් සිදු විය. බුද්ධ ශ‍්‍රාවක භික්ෂු විශ්වවිද්‍යාලයේ මහෝපාධ්‍ය ආචාර්ය තුඹුල්ලේ සීලක්ඛන්ද නායක ස්වාමින් ප‍්‍රමුඛ ත්‍රෛනිකායික ගරුතර මහා සංඝරත්නය ද බුද්ධශාසන අමාත්‍ය ගාමිණි ජයවික‍්‍රම පෙරේරා, අමාත්‍යවරුන් වන වජිර අබේවර්ධන, ගයන්ත කරුණාතිලක, අර්ජුන රණතුංග, දකුණු පළාත් ආණ්ඩුකාර රජිත් කිර්ති තෙන්නකෝන්, හිටපු ප‍්‍රධාන අමාත්‍ය ශාන් විජයලාල් ද සිල්වා යන මහත්වරුන් ඇතුළු මැති ඇමතිවරු රැසක් ද, ජනාධිපති ලේකම් උදය ආර්. සෙනෙවිරත්න මහතා සහ බුද්ධශාසන අමාත්‍යාංශයේ ලේකම්, බෞද්ධ කටයුතු කොමසාරිස් ජනරාල්, ගාල්ල දිස්ති‍්‍රක් ලේකම් ඇතුළු රාජ්‍ය නිලධාරින් සහ සැදැහැවත් ජනතාව විශාල පිරිසක් මෙම අවස්ථාවට එක්ව සිටියහ. මේ අතර ඓතිහාසික සීනිගම දෙවොල් මහා දේවාල පරිශ‍්‍රයේ ඉදිකෙරුණු අභිනව ධාතු මන්දිරය අද (17) පෙරවරුවේ විවෘත කෙරුණේ ද ජනාධිපතිතුමා අතිනි. අභිනව ධාතු මන්දිරය විවෘත කළ ජනාධිපතිතුමා එහි බුද්ධ ප‍්‍රතිමා වහන්සේ වෙත පළමු පුෂ්පෝපහාරය සිදු කළේය. අනතුරුව අභිනව ධාතු මන්දිරයේ සර්වඥ ධාතුන් වහන්සේ සහිත කර`ඩුව තැන්පත් කළ ජනාධිපතිතුමා එම ධාතුන් වහන්සේ වැඳ පුදා ගනිමින් ආශිර්වාද ලබා ගත්තේය. මෙම අවස්ථාව සනිටුහන් කරමින් දේවාල පරිශ‍්‍රයේ පැළයක් රෝපණය කිරීම ද ජනාධිපතිතුමා අතින් සිදු කෙරිණි. අමාත්‍යවරුන් වන ගාමිණි ජයවික‍්‍රම පෙරේරා, වජිර අබේවර්ධන, දකුණු පළාත් ආණ්ඩුකාර රජිත් කීර්ති තෙන්නකෝන්, හිටපු ප‍්‍රධාන අමාත්‍ය ශාන් විජයලාල් ද සිල්වා යන මහත්වරුන් ද සීනිගම, දෙවොල් මහා දේවාලයේ භාරකාර සරත් දිසෙන්තුවාහන්දි මහතා ඇතුළු පිරිසක් මෙම අවස්ථාවට එක්ව සිටියහ."
    },
    {
        "content": "වෙසක් පෝය නිමිත්තෙන් අද (18) සහ හෙට (19) සීගිරිය නැරඹීමට නොමිලේ අවස්ථාව ලබාදීමට කටයුතු සළසා ඇත. නිවාස,ඉදිකිරීම් සහ සංස්කෘතික කටයුතු අමාත්‍ය සජිත් ප්‍රේමදාස මහතාගේ උපදෙස් හා මඟපෙන්වීම මත මෙම වැඩපිළිවෙල ක්‍රියාත්මක වෙයි. පෙ.ව.9.00 සිට ප.ව.5.00 අතර කාලය තුළ සීගිරිය නැරබීමට අවස්ථාව උදා වෙයි. මීට අමතව දිනපතා පුරාවිද්‍යා ප්‍රදර්ශන, කැණීම් සහ සංරක්ෂණ ක්‍රියාවලිය පිළිබඳව මහජනයා දැනුවත් කිරීමේ වැඩසටහන්,විශේෂ දේශන සහ බෙලි මල් දන්සල මෙම දින පුරා ක්‍රියාත්මක වන බව නිවාස,ඉදිකිරීම් සහ සංස්කෘතික කටයුතු අමාත්‍යාංශය පවසයි."
    },
    {
        "content": "බන්ධනාගාර රැඳවියෙකු වූ ලක්මිණ ඉන්දික බමුණුසිංහ මහතා ජනාධිපතිගෙන් කළ ඉල්ලීම ඉටු වෙයි. බන්ධනාගාරයේ සිට සමාජ විද්‍යා පශ්චාත් උපාධිය අවසන් කළ ලක්මිණ ඉන්දික බමුණුසිංහ මහතා මේ වන විට කැළණිය විශ්ව විද්‍යාලයේ ආචාර්ය උපාධිය හදාරමින් සිටින අතර 2005 වසරේ ශ්‍රී ලංකා බොක්සින් ශූරයෙකු වූ ඔහු මේ වසරේ ජාතික බොක්සින් ශූරතාවයට ද ඉදිරිපත්වීමට ද අපේක්ෂාවෙන් සිටි. වෙසෙක් පොහොය නිමිත්තෙන් සිරකරුවන් 762කට ජනපති පොදු සමාව ලබාදීමේ අවස්ථාවට එක්වීම වෙනුවෙන් අද බන්ධාගාර පරිශ්‍රය වෙත ගිය ජනාධිපතිතුමා හ"
    },
    {
        "content": "රටේ වන සම්පත රැක ගැනීම වෙනුවෙන් කිසිඳු දේශපාලනඥයෙකු නොගත් තීන්දු තිරණ රැසක් තමා ඉකුත් සිව් වසර තුළ ගත් බව ජනාධිපතිතුමා පවසයි. පරිසරය වෙනුවෙන් වූ එම සියලු තීන්දු තීරණ ගත්තේ ඡන්ද බලාගෙන නොව මිනිසාගේ ජීවත්වීමේ අයිතිය තහවුරු කිරීමට බව ද ජනාධිපතිතුමා කියා සිටියේය. වඩු මඩු සහ ලී මෝල් සඳහා අලුතින් බලපත්‍ර නිකුත් කිරීම පිළිබඳව පරිසර අමාත්‍යවරයා ලෙස තමා ගත් තීන්දුව බොහෝ දෙනා අවඥාවෙන් බැහැර කළ ද රටේ වන සම්පත සීග්‍රයෙන් අහිමිවී යාමත් සමග මිනිසා ප්‍රමුඛ සියලු සතා සීපාවට ජීවත්වීම පිළිබඳ බරපතළ අභියෝගයකට තවත් වසර 15-20ක් ගත වන විට මුහුණදීමට සිදුව තිබෙන බව ද ජනාධිපතිතුමා පෙන්වා දුන්නේය. එබැවින් පරිසරය රැකීමට ගන්නා තීන්දු තීරණවල දී දේශපාලන මති මතාන්තරවලින් තොරව ගැටලුව දෙස අවංකව බලන්නැයි තමා සියලුදෙනාගෙන් ඉල්ලන බව ද ජනාධිපතිතුමා පැවසීය. ජනාධිපති ගරු මෛත්‍රීපාල සිරිසේන මැතිතුමා මෙම අදහස් දැක්වූයේ  (08) පෙරවරුවේ මුලතිව් ප්‍රාදේශීය සභා ක්‍රිඩාංගණයේ පැවති “රට වෙනුවෙන් එකට සිටිමු” මුලතිව් දිස්ත්‍රික් වැඩසටහනේ සමාප්ති උත්සවය අමතමිනි. ජනාධිපතිතුමා මෙහිදී වැඩිදුරටත් පෙන්වා දුන්නේ මෙරට වනාන්තරවලින් 95්‍ර ක් විනාශ කරන්නේ ජාවාරම්කරුවන් විසින් බව සොයාගෙන තිබෙන බවයි. ලී මෝල් සඳහා නිකුත් කර ඇති බලපත්‍රවලට මුවා වී මෙම ජාවාරම් සිදු කෙරෙන අතර, අධික ලෙස සිදුවන ගස් කැපීම් හේතුවෙන් ජල මුලාශ්‍රවලට සහ පරිසරයට විශාල හානියක් සිදුවෙමින් පවතින බව පරිසර විද්‍යාඥයන් පෙන්වා දී තිබෙන බව ද ජනාධිපතිතුමා සඳහන් කළේය. එබැවින් ජීවිතය මෙන් වන සම්පත ද රැක ගත යුතු බව ජනාධිපතිතුමා අවධාරණය කළේය. ජනධිපතිතුමා මෙහිදී වැඩිදුරටත් කියා සිටියේ කිසිඳු දේශපාලනඥයෙක් ඡන්ද ඉලක්ක කර ගනිමින් ජාතිවාදය සහ ආගම්වාදය ඇතිවන ආකාරයේ ප්‍රකාශ සිදු නොකළ යුතු බවයි. මේ වසර අවසානයේ පැවැත්වෙන මැතිවරණය ඉලක්ක කර ගනිමින් අද බොහෝ දේශපාලනඥයන් විවිධ ප්‍රකාශ සිදු කරමින් සිටින අතර, ජාතිවාදයට සහ ආගම්වාදයට ඉඩ සැලසීම අප්‍රේල් 21 වනදා බෝම්බ පුපුරවමින් ත්‍රස්තවාදීන් තැබූ අපේක්ෂා ඉටුකිරීමට සහය වීමක් බව ද කියා සිටියේය. එබැවින් රට වෙනුවෙන් එකට සිටිමින් සියලු දෙනා රට වෙනුවෙන් සිය වගකීම් ඉටු කිරීමේ වැදගත්කම ජනාධිපතිතුමා අවධාරණය කළේය. ජනාධිපතිතුමාගේ උපදෙස් පරිදි ජනාධිපති ලේකම් කාර්යාලය මඟින් දීප ව්‍යාප්තව ක්‍රියාවට නංවා ඇති රට වෙනුවෙන් එකට සිටිමු ව්‍යාපෘතියේ අරමුණ වන්නේ ජනාධිපති කාර්යාලය සහ රජය මඟින් ක්‍රියාවට නංවා ඇති සංවර්ධන සහ සමාජ සුබසාධන වැඩසටහන් කාර්යක්ෂම කරමින් එහි කඩිනම් ප්‍රතිලාභ ජනතාවට ලබා දීමයි. මෙතෙක් විසඳුම් නොලැබුණු ජනතාවගේ දීර්ඝකාලීන ගැටලුවලට කඩිනම් විසඳුම් ලබාදීම ද වැඩසටහන හරහා සිදු කෙරේ. එහි සිව්වන අදියර පසුගිය 03 වනදා මුලතිව් දිස්ත්‍රික්කය කේන්ද්‍රකර ගනිමින් ආරම්භ කෙරුණු අතර, දිස්ත්‍රික්කයට අයත් ප්‍රාදේශීය ලේකම් කොට්ඨාස 06 ග්‍රාම සේවා වසම් 136 ක් ආවරණය වන පරිදි ව්‍යාපෘති 1178කට වැඩි ප්‍රමාණයක් ක්‍රියාත්මක කෙරුණු අතර වැය කෙරුණු මුදල රුපියල් මිලියන 52.4 කට අධිකය. ප්‍රතිලාභී පවුල් සංඛ්‍යාව තිස් දහස ඉක්මයි. අද පැවති එහි සමාප්ති අවස්ථාවේ දී දිස්ත්‍රික්කයේ ජනතාවට ඉඩම් ඔප්පු ලබාදීම, නව ප්‍රතිලාභින් සඳහා සමෘද්ධි ප්‍රතිලාභ ලබාදීම ඇතුළු වැඩසටහන් රැසක් ජනාධිපතිතුමා අතින් සංකේතවත් කෙරිනි. මේ අතර තුනුක්කායි ප්‍රාදේශීය ලේකම් කොට්ඨාසයට අයත් මල්ලාවි රෝහලේ රු. මිලියන 37ක වියදමින් ඉදිකරන ලද වකුගඩු රෝගී සහන මධ්‍යස්ථානය මෙහිදී ඩිජිටල් තාක්ෂණය ඔස්සේ විවෘත කෙරුණේ ද ජනාධිපතිතුමා අතිනි. මුලතිව් දිස්ත්‍රික් ස්මාර්ට් ශ්‍රී ලංකා ව්‍යාපෘති කාර්යාලය ද ජනාධිපතිතුමා අතින් විවෘත කෙරිණි. අමාත්‍යවරුන් වන දයා ගමගේ, ගාමිණි ජයවික්‍රම පෙරේරා, ගයන්ත කරුණාතිලක, උතුරු පළාත් ආණ්ඩුකාර සුරේන් රාඝවන්, උතුරු මැද පළාත් ආණ්ඩුකාර සරත් ඒකනායක, පා.ම එම්.ඒ. සුමන්තිරන්, කාදර් මස්තාන්, එස්. සිවමෝහන් යන මහත්වරුන් ඇතුථ මුලතිව් දිස්ත්‍රික්කයේ මහජන නියෝජිතයන් රැසක් ද, ජනාධිපති ලේකම් උදය ආර්.සෙනෙවිරත්න, ආරක්ෂක ලේකම් ජෙනරාල් ශාන්ත කෝට්ටේගොඩ, වව්නියාව දිස්ත්‍රික් ලේකම් රූපවති කේදීෂ්වරන් යන මහත්ම මහත්මින් ද ත්‍රිවිධ හමුදාවේ සහ පොලිසියේ ජ්‍යෙෂ්ඨ නිලධාරිහු ඇතුළු පිරිසක් මීට එක්ව සිටියහ. මේ අතර මහවැලි එල්. කලාපයට අයත් වැලිඔය කිරිඉබ්බන්වැව ජලාශයේ බැම්ම ප්‍රතිසංස්කරණය කිරීමෙන් අනතුරුව ජනතා අයිතියට පවරාදීම අද සිදු කෙරුණේ ද ජනාධිපතිතුමා අතිනි. ජලාශය වෙත මත්ස්‍ය පැටවුන් දහදාහක් මුදාහැරීම ද ජනාධිපතිතුමා අතින් සිදු විය. මහවැලි එල් කලාපයේ කිරි ඉබ්බන්වැව කොට්ඨාසයේ ජනකපුර ඒකකයේ විදුලි වැට කි.මි 8 ක් ඉදිකිරීම වෙනුවෙන් වූ රුපියල් ලක්ෂ 55 ක චෙක්පත භාරදීම ද ජනාධිපතිතුමා අතින් සිදු කෙරිණි. අක්කර අඩි 2440 ක් වූ කිරිඉබන්වැව ජලාශයෙන් කුඹුරු අක්කර 900ක් පමණ වගා කෙරෙන අතර පවුල් 520කට පමණ ඉන් සෙත සැලසේ. වැව ප්‍රතිසංස්කරණයට ලක් කෙරුණේ වසර 30 කින් පසුව වීම ද විශේෂත්වයක් වන අතර වැය කෙරුණු මුදල රුපියල් මිලියන 103 කි."
    },
    {
        "content": "සිනමාව පිළිබඳ අධ්‍යයනය කිරීම සඳහා වූ පාසලක් ආරම්භ කෙරේ ශ්‍රි ලංකා සිනමා පාසලේ වෙබ් අඩවිය වන www.slf.lk අන්තර්ජාලයට මුදා හැරීම සංස්කෘතික කටයුතු දෙපාර්මේන්තුවේ අධ්‍යක්ෂිකා හා ජාතික චිත්‍රපට සංස්ථාවේ වැඩබලන සභාපතිනි අනුෂා ගෝකුල මහත්මිය අතින්  අද(22) සිදු විය. ශ්‍රි ලංකා සිනමා පාසලේ පළමු කණ්ඩායම 2019 ජුනි 08 දින ආරම්භ වීමට නියමිතය. ශ්‍රී ලංකා පදනම් ආයතනයේ දී මේ උත්සවය පැවැත්විණි. අපේ රටේ සිනමා පාසල් ආරම්භ කිරිමට සහයෝගය දුන් ශ්‍රි ලංකා පදනම් ආයතනයේ සභාපති නීතිඥ සරත් කොන්ගහගේ මහතාට තමා ස්තුති වන්න වන බව ශ්‍රි ලංකා සිනමා පාසලේ විදුහල්පති සංජිව පුෂ්ප කුමාර මහතා ශ්‍රි ලංකා සිනමා පාසලේ සමාරම්භක උළෙලේ දි ප්‍රකාශ කළේ ය. මෙහිදි අදහස් දැක්වු ශ්‍රි ලංකා පදනම් ආයතනයේ සභාපති නිතිඥ සරත් කොන්ගහගේ මහතා ප්‍රකාශ කළේ, මෙය  තවත් සිනමා පාඨමාලාවක් නොවන බවයි. ශ්‍රි ලංකාවේ සිනමාව තුළ අධ්‍යාපනික මට්ටිමින් හැදැරිමට අවශ්‍ය වන බවත් අවිධිමත් ලෙසින් සිනමාව හැදෑරු  බෝහො දෙනෙක් ක්‍ෂේත්‍රය තුළ සිටින නිසා මෙවැනි රංගන පාසලක් ඇති කිරිම ඉතා වැදගත් බව ප්‍රවිණ රංගන  ශිල්පි ජැක්සන් ඇන්තනී මහතා ප්‍රකාශ කළේ ය. ලංකාවට ප්‍රශ්නය තියෙන්නේ කලාත්මක සිනමාවේ නොවේ. කර්මාන්ත සිනමාවේ. කලාත්මක සිනමාව  නිධානයෙ පටන් ගත්තත් රේඛාවෙන් පටන් ගත්තත් අද වෙනකග් එකක් තියෙනවා.කර්මාන්ත සිනමාව තමයි  අපේ රටේ පවතින්නේ නැත්තේ. කර්මාන්ත සිනමාව පිළිබඳව ශ්‍රි ලංකා සිනමා පාසල අත ගැසිය යුතුයි යන්න මා  ගේ යොජනාව බව රංගන ශිල්ප ජැක්සන් ඇන්තනි මහතා වැඩි දුරටත් අදහස් දැක් විය. මේ අවස්ථාවට එක් වු සංස්කෘතික කටයුතු දෙපාර්මේන්තුවේ අධ්‍යක්ෂිකා හා ජාතික චිත්‍රපට සංස්ථාවේ සභාපතිනි අනුෂා ගෝකුල මහත්මිය සදහන් කළේ,සිනමා පාසල ethic cored තුළ උගන්වන්න වන්න ඕන. ඒ නිසා මේ සිනමා පාසලෙන් ඉල්ලා සිටිනවා මානව සංවර්ධන හා සමාජ සංවර්ධනය වෙනුවෙන් හේතු පාදක වන සිනමාකරුවෙක් බිහි කළ යුතු බවයි. මේ අවස්ථාවට ප්‍රවින රංගන ශිල්පි රවින්ද්‍ර රන්දෙණිය,සබිතා පෙරේරා ඇතුළු කලාකරුවන් පිරිසක් සහභාගි විය."
    },
    {
        "content": "ඉන්දියාව සහ ශ්‍රී ලංකාව අතර ආර්ථික සබඳතා තවදුරටත් පුළුල් හා ශක්තිමත් කරලීම සම්බන්ධව ඉන්දීය හා ශ්‍රී ලංකා අග්‍රාමාත්‍යවරුන් අතර සාකච්ඡාවන්හී දී වැඩි අවධානයක් යොමු වූ බව අග්‍රාමාත්‍ය කාර්යාලය නිවේදනයක් නිකුත් කරමින් කියා සිටියි."
    },
    {
        "content": "වැඩබලන අමාත්‍යවරු තිදෙනෙක් පත් කෙරේ"
    },
    {
        "content": "''පාට කරන රැකියාවෙන්, පාට පිරුණු ජිවිතයක්'' යන තේමාව ඔස්සේ බතික් කර්මාන්තයේ නියැලි සිටින්නන් වෙනුවෙන් ප්‍රාථමික කර්මාන්ත සහ සමාජ සවිබලගැන්විම් අමාත්‍යාංශය මඟින් බතික් ලංකා ප්‍රදර්ශනයක් පැවැත්වීමට කටයුතු සංවිධානය කරනු ලබයි. ප්‍රදර්ශනය අගෝස්තු 29,30 යන දෙදින තුළ කොළඹ,බණ්ඩාරනායක ජාත්‍යාන්තර සම්මන්ත්‍රණ ශාලාවේ දි පැවැත්විමට නියමිතය. මෙම බතික් ලංකා ප්‍රදර්ශනය මඟින්, බතික් නිෂ්පාදන අලෙවිය සඳහා වෙළඳ කුටියක්, දෙස් විදෙස් වෙළඳපොළ හඳුනා ගැනිමට අවස්ථාවක්,නවින තාක්ෂණය සහ ශිල්පි ක්‍රම පිළිබඳව අවබෝධයක් ,බතික් කර්මාන්තයේ දේශිය විදේශිය ප්‍රවිණයන් හමුවිමට හා අදහස් හුවමාරුවට අවස්ථාවක් යනාදි විශාල අවස්ථා රුසක් බතික් කර්මාන්තයේ නියැලෙන්නන් හට සළසා දී තිබේ. මේ සඳහා අයඳුම්පත් ජුනී 17 දිනට පෙර   යන සබැඳයෙන් ( Link) තුළින් අයදුම්පත බාගත කොට ගෙන (Download) ලේකම්,ප්‍රාථමික කර්මාන්ත හා සමාජ සිවබල ගැනිවිමේ අමාත්‍යාංහය,16 වන මහල, සුහුරුපාය, බත්තරමුල්ල යන ලිපිනයට එවිය යුතුයි."
    },
    {
        "content": "රජය විසින් තෝරාගත් රජය සතු ව්‍යාපාර 10 ක් සමඟ සාමූහික අභිලාෂ ප්‍රකාශ අත්සන් තැබීම 2019 ජූනි 10 වන දින (ඊයේ )  ප.ව. 5.30 ට මුදල් අමාත්‍යාංශයේ “රන්දොර” ශාලාවේදී සිදු කෙරිණි. රජය සතු ව්‍යාපාරවල කාර්යසාධනය ඉහළ නැංවීමේ අරමුණින් 2017 වර්ෂයේදි රාජ්‍ය ව්‍යාපාර දෙපාර්තමේන්තුව විසින් සාමූහික අභිලාෂ ප්‍රකාශ සංකල්පය හඳුන්වාදෙන ලදී. 2017 පෙබරවාරි 07 වන දින මෙම සංකල්පය සඳහා අමාත්‍ය මණ්ඩල අනුමැතිය ලබාදෙන ලද අතර, ලංකා ඛනිජතෙල් නීතිගත සංස්ථාව, ලංකා විදුලිබල මණ්ඩලය, ශ්‍රී ලංකා වරාය අධිකාරිය, ගුවන් තොටුපළ හා ගුවන් සේවා (ශ්‍රී ලංකා) සමාගම , ජාතික ජල සම්පාදන හා ජලාපවහන මණ්ඩලය යන ප්‍රධාන රජය සතු ව්‍යාපාර 5 ක් සමඟ 2017 මාර්තු 15 වන දින මෙම ප්‍රකාශ සඳහා අත්සන් තබන ලදී. ඉන් අනතුරුව, අමාත්‍ය මණ්ඩල අනුමැතියට අනුගත වෙමින් තවත් රජය සතු ව්‍යාපාර 10 ක් සමඟ සාමූහික අභිලාෂ ප්‍රකාශ අත්සන් කිරීමට සැලසුම් කරන ලද අතර, ශ්‍රී ලංකා රාජ්‍ය වැවිලි සංස්ථාව, නාගරික සංවර්ධන අධිකාරිය, සී/ස ලංකා සතොස සමාගම, මධ්‍යම ඉංජිනේරු උපදේශක කාර්යාංශය, රාජ්‍ය දැව සංස්ථාව, සී/ස කුරුණෑගල වැවිලි සමාගම, රාජ්‍ය ඖෂධ නීතිගත සංස්ථාව, සී/ස මිල්කෝ (පුද්ගලික) සමාගම, ජාතික පශු සම්පත් සංවර්ධන මණ්ඩලය සහ භූ විද්‍යා සමීක්ෂණ හා පතල් කාර්යාංශය එම ආයතන වේ. සාමූහික අභිලාෂ ප්‍රකාශය යනු මුදල් අමාත්‍යාංශයේ ලේකම්, අදාළ රේඛීය අමාත්‍යාංශයේ ලේකම් සහ අධ්‍යක්ෂ මණ්ඩලය වෙනුවෙන් අදාල රාජ්‍ය ව්‍යාපාරයේ සභාපතිවරයා විසින් අත්සන් කරනු ලබන ත්‍රෛපාර්ශවීක ගිවිසුමක් වන අතර රටෙහි සාර්ව ආර්ථික අරමුණු සාක්ෂාත් කර ගැනීම සඳහා වාණිජමය ශක්‍යතාවයෙන් යුතුව ක්‍රියා කිරීමට යෝග්‍ය වේදිකාවක් නිර්මාණය කිරීම මෙහි මෙහෙවර වේ. සාමූහික අභිලාෂ ප්‍රකාශය තුල පහත සඳහන් අරමුණු අන්තර්ගත වේ; රාජ්‍ය අයවැ‍යෙන් ස්වාධීනව හා වාණිජමය ශක්‍යතාවයෙන් යුතුව ක්‍රියා කිරීමේ හැකියාව ඇති කිරීම, ආයතනික යහපාලනය ඉහළ නැංවීම, මූල්‍ය කළමනාකරණය ශක්තිමත් කිරීම, මානව සම්පත් කළමනාකරණය ශක්තිමත් කිරීම, මෙහෙයුම් ක්‍රියාවලියේ වෙනස්කම් සිදුකිරීම සහ ව්‍යාපාර ක්‍රියාවලිය නවීකරණය කිරීම, මෙහෙයුම් විනිවිදභාවය හා වගවීම ඉහළ නැංවීම, ව්‍යාපාර මෙහෙයුම් කටයුතු වල කාර්යක්ෂමතාවය හා ඵලදායීත්වය සහතික කිරීම සහ ආයෝජන සඳහා සාධාරණ ප්‍රතිලාභ ජනනය කිරීම. තවද, මෙම ප්‍රකාශය තුළ වසර තුනක කාලපරිච්ඡේදය පුරා පැතිරුණු, රාජ්‍ය ආයතනවල සංයුක්ත සැලැස්ම, ක්‍රියාකාරී සැලැස්ම හා වාර්ෂික අයවැය හා සම්බන්ධ වන ප්‍රධාන කාර්යසාධන දර්ශකද ඇතුළත් වේ. මීට අමතරව, රජය සතු ව්‍යාපාරයන්හි සියලු වාණිජමය නොවන මෙහෙයුම් වල බලපෑමද සාමූහික අභිලාෂ ප්‍රකාශයෙහි ඇතුළත් කර ඇත. ශ්‍රී ලංකාවේ දළ දේශීය නිෂ්පාදිතය වැඩි කිරීමෙන් ආර්ථික ඉලක්ක සපුරා ගැනීම සඳහා උපාය මාර්ගික වැදගත්කමක් ඇති රාජ්‍ය ආයතන වෙත සාධනීය ලෙස දායක වීමට සාමූහික අභිලාෂ ප්‍රකාශය මඟින් හැකියාව ලැබෙනු ඇත. මෙම රාජ්‍ය ව්‍යාපාරයන්හි ඇති අරමුණු සාක්ෂාත් කර ගැනීම සඳහා, රජයේ ප්‍රධාන අපේක්ෂාවන් වන්නේ මෙහෙයුම් සහ මූල්‍ය කාර්යක්ෂමතාව වැඩිදියුණු කිරීම සඳහා දියුණු ආයතනික පුරුදු, නවීන මූල්‍යකරණය, ප්‍රබල හා විචක්ෂණ මූල්‍ය කළමනාකරණය, තරඟකාරිත්වයට නිරාවරණය වීම, ජාත්‍යන්තර මට්ටමේයහපත් භාවිතයන් හා ඵලදායී මානව සම්පත් කළමනාකරණය කිරීම තුළින් එම ආයතන සවිබල ගැන්වීම සහ පහසුකම් සැපයීම වේ. සාමූහික අභිලාෂ ප්‍රකාශය තෝරාගත් රජය සතු ව්‍යාපාර සහ රේඛීය අමාත්‍යාංශ විසින් ඔවුන්ගේම කළමනාකරණ මෙවලම ලෙස භාවිතා කරනු ලබන්නේ කෙතරම් දුරකටද යන්න මත සාමූහික අභිලාෂ ප්‍රකාශ ක්‍රියාවලියේ කාර්යක්ෂමතාවය මූලික වශයෙන්ම රඳා පවතී. සාමූහික අභිලාෂ ප්‍රකාශයන්හි ප්‍රගතිය රාජ්‍ය ව්‍යාපාර දෙපාර්තමේන්තුව මඟින් අධීක්ෂණය කරනු ලබන අතර, කාලානුරූපීව ප්‍රගති වාර්තාවන් අමාත්‍ය මණ්ඩලයේ අවධානය පිණිස ඉදිරිපත් කරනු ලබයි. මෙම වැඩපිළිවෙළ ක්‍රියාවට නැංවීමේ සාර්ථකත්වය මත රජය විසින් වරින් වර අනෙකුත් රජය සතු ව්‍යාපාර 400 සඳහාද මෙම පියවර ගැනීමට අපේක්ෂා කෙරේ."
    },
    {
        "content": "සුහුරු ශ්‍රී ලංකාවක් ගොඩනැගීම උදෙසා වූ වැඩපිළිවෙළේ සුවිශේෂි සන්ධිස්ථානයක් සනිටුහන් කරමින්, ශ්‍රී ලංකා ටෙලිකොම් සමූහයේ සන්නිවේදන තාක්ෂණයෙන් බලගැන්වෙන ,ජාතික ඩිජිටල්කරණයේ ගමන් මග, එළිදැක්වීම ජනාධිපති මෛත්‍රීපාල සිරිසේන මැතිතුමාගේ ප්‍රධානත්වයෙන් ඊයේ (11) පස්වරුවේ කොළඹ නෙළුම් පොකුණ ශ්‍රවණාගාරයේ දී සිදු විය. මේ ඔස්සේ, Smart Government, Smart Security, Smart Transportation & Mobility, Smart Health ආදී වශයෙන් රටේ සමස්ත මෙහෙයුම් ක්‍රියාවලිය ආවරණය වන සේ සංකල්ප 16ක් ඔස්සේ සුහුරු ශ්‍රී ලංකාවක් උදෙසා වූ ගමන් මග ප්‍රකාශයට පත් කර ඇත. “අසීමිත ඔබ” නම් සංකල්පය ඔස්සේ ක්‍රියාවට නංවා ඇති මෙම වැඩසටහන මගින් සේවකයන්, පාරිභෝගිකයන් සහ රටේ පුරවැසියන් යන පාර්ශ්ව ත්‍රිත්වයේ හැකියාවන් අසීමාන්තිකව පුළුල් කිරීම සඳහා යටිතල පහසුකම් සංවර්ධනය කරනු ලබයි. “ජාතික ඩිජිටල්කරණයේ ගමන් මග” එළිදැක්වීම ජනාධිපතිතුමා අතින් සිදු කෙරිණි. ඩිජිටල් ශ්‍රී ලංකාවක් පිළිබඳ ඉදිරි දැක්ම යථාර්තයක් බවට පත් කර ගැනීමට කැපවූවන් අගය කරමින් ජනාධිපති සම්මාන පිළිගැන්වීම ද ජනාධිපතිතුමා අතින් සිදු විය. මොරටුව විශ්වවිද්‍යාලයේ හිටපු මහාචාර්ය කේ.කේ.එන්.ඩබ්ලිව් පෙරේරා, මහබැංකු අධිපති ආචාර්ය ඉන්ද්‍රජිත් කුමාරස්වාමි යන මහත්වරුන් ද විදුලි සංදේශ කොමිසම, මුදල් අමාත්‍යාංශය, ශ්‍රී ලංකා ආයෝජන මණ්ඩලය ඇතුළු ආයතන වෙනුවෙන් සම්මාන පිළිගැන්විණි. කථන ග්‍රන්ථ ප්‍රකාශනය වෙනුවෙන් පූජ්‍ය මැදගොඩ අභයතිස්ස ස්වාමින් වහන්සේ ද සම්මානයෙන් පිදුම් ලැබීය. වකුගඩු රෝග නිවාරණ අරමුදල වෙනුවෙන් පිරිනැමුණු මුදල් පරිත්‍යාගය ද ජනාධිපතිතුමා වෙත නිල වශයෙන් භාරදීම මෙහිදී සිදු විය. අමාත්‍යවරුන් වන හරින් ප්‍රනාන්දු, අජිත් පී. පෙරේරා, පාර්ලිමේන්තු මන්ත්‍රී මහින්ද අමරවීර යන මහත්වරුන් ද ක්‍රීඩා අමාත්‍යාංශයේ ලේකම් චූලානන්ද පෙරේරා මහතා සහ අමාත්‍යාංශ ලේකම්වරු ඇතුළු රාජ්‍ය නිලධාරින් ද ශ්‍රී ලංකා ටෙලිකොම් සමූහයේ සභාපති කුමාරසිංහ සිරිසේන මහතා ඇතුළු එහි අධ්‍යක්ෂ මණ්ඩලය, විද්වතුන්, ව්‍යාපාරිකයන් ඇතුළු ආරාධිත පිරිසක් මෙම අවස්ථාවට එක්ව සිටියහ."
    },
    {
        "content": "ශ්‍රී ලංකා සංස්කෘතික මධ්‍යස්ථානයක් කොරියානු ජනරජයේ ජේජු දූපතේ දී ආරම්භ කර තිබේ. ශ්‍රී ලංකා - කොරියානු තානාපති කාර්යාලයේ සහ ශ්‍රී ලංකා සංචාරක ප්‍රවර්ධන කාර්යාංශයේ සහයෝගීත්වයෙන් ප්‍රමුඛ පෙළේ කොරියානු ව්‍යාපාරිකයෙක් වන කිම් වොන් ජුන් මහතාගේ අනුග්‍රහය යටතේ පසුගිය දින මෙම මධ්‍යස්ථානය ආරම්භ විය"
    },
    {
        "content": "ජනපති තජිකිස්ථානයේ තෙදින නිල සංචාරය අරඹයි"
    },
    {
        "content": "පොසොන් දිනය වනාහි ලක්දිව බුදු සසුනේ ආරම්භයටත්, බෞද්ධ ශිෂ්ටාචාරයේ පදනම සකස්වීමටත් මූලික වූ මතු අනාගතය පුරාත් සාදර සිතින් අනුස්මරණය කැරෙන අග්‍රතම ජාතික පූජෝත්සව අවස්ථාව බව ජනාධිපති මෛත්‍රීපාල සිරිසේන මහතා පොසොන් දින පණිවුඩය නිකුත් කරමින් සිටියි. එම පණිවුඩයේ මෙසේ ද සඳහන් වේ. අනුබුදු මිහිදු මාහිමියන්ගේ අසිරිමත් ලංකාගමනයෙන් 2326 වසක් සපුරමින් උදා වූ උතුම් පොසොන් පුන් පොහෝ දිනය අදට යෙදී තිබේ. පොසොන් දිනය වනාහි ලක්දිව බුදු සසුනේ ආරම්භයටත්, බෞද්ධ ශිෂ්ටාචාරයේ පදනම සකස්වීමටත් මූලික වූ මතු අනාගතය පුරාත් සාදර සිතින් අනුස්මරණය කැරෙන අග්‍රතම ජාතික පූජෝත්සව අවස්ථාවයි. විවිධ ජන ඇදහිලි, විශ්වාස, පුද පූජා ඇසුරේ සිටි ජනතාවකට මහින්දාගමනයෙන් උරුම වූයේ අහිංසාව පදනම් කොටගත් සංවිධිත ආගමකි. මේ වූ කලී ආගමික ජීවිතයට මෙන්ම ප්‍රායෝගික ජීවිතයට ද නව පරමාර්ථයක් එක් කළ ඓතිහාසික සංසිද්ධියකි. ත්‍රිපිටක ධර්මය, මතු නොව ලේඛන කලාව, ගෘහ නිර්මාණ ශිල්පය, ප්‍රතිමා කර්මය, ස්තූප නිර්මාණ ශිල්පය යනාදී සියලු ක්ෂේත්‍රයන්හි උදාව සිදුවෙමින් දේශීය සංස්කෘතියේ අර්ථපූර්ණ පරිවර්තනයකට හේතුකාරක වූයේ පොසොන් පෝදා යෙදුණු මිහිදු මාහිමියන්ගේ ආගමනයයි. බුදු දහම ලෝක ස්වභාවය පදනම් කොටගත් ධර්මයක් වීමත්, කෘෂි ජීවිතයට අදාළ ස්වාධීන ධර්ම මාර්ගයක්වීමත් නිසා එය මෙරට සමාජයේ ශීඝ්‍රයෙන් ව්‍යාප්තියට පත් වූයේය. බෞද්ධ භික්ෂූන් හට ප්‍රධානත්වය හිමි වන අධ්‍යාපන ක්‍රමයක් ද මිහිදු මාහිමියන් විසින් හඳුන්වා දෙනු ලැබ මෙරට තිරසරව පිහිටියේය. අටසැට ලෙන් ශ්‍රී ලංකාවේ මුල්ම අධ්‍යාපනික මධ්‍යස්ථාන බවට පත් වූ අතර ලෙන්, ගුහා සහ භික්ෂූන් සාමූහිකව විසූ පිරිවෙන්, විහාරාරාම සේ වැඩි දියුණු විය. මිහිදු හිමියන් ලක්දිවට වැඩ අසූවස් සපිරෙන තෙක් දිවි ගෙවූ මිහින්තලාව උන්වහන්සේගේ ලෝකාර්ථචර්යාවට කැප වූ ජීවිතයත්, අත්‍යුදාර ශාසනික සේවාවන් සිහිපත් කැරෙන මහා ස්මාරකයක් වැන්න, සොබාදහමේ අපූර්ව දායාදයක් බදු මෙවැනි ගිරි මුදුනක දිවිගෙවමින් උන්වහන්සේ ලාංකේය රජ දරුවන්ටත්, මහජනතාවටත් ප්‍රකට කෙළේ ප්‍රකෘතිය ඇසුරේ විඳිය හැකි නිරාමිස ප්‍රීතියයි. පො‍සොන් ‍පොහෝදා අපට උරුම වූ ඒ මාහැඟි සහනශීලී ආගමික සංස්කෘතියේ හරය වන අප්‍රමාණ මෛත්‍රිය හා සාමකාමී සහජීවනය පෙරදැරි උත්තර පරමාදර්ශය, ලාංකේය ජන හදවත් තුළ තහවුරු විය යුතු මොහොත මෙය වේ, මුළු මහත් ශ්‍රී ලාංකික ප්‍රජාවගේ පොසොන් පෝදා පරමාදර්ථය විය යුත්තේ එයයි. ඒ ආධ්‍යාත්මික සුපෝෂණයත් සංස්කෘතික ආඩ්‍යත්වයත් සුරක්ෂිත කිරීම අප සැමගේ වගකීමක් ද වේ. ඒ සඳහා ලක්වැසි ඔබ සැමට දිරි බල නැණ බල ලැබෙන සුබ පොසොන් මංගල්‍යයක් වේවා යැයි ප්‍රාර්ථනා කරමි."
    },
    {
        "content": "ආසියාවේ අන්තර් ක්‍රියා හා විශ්වාසය ගොඩනැංවීමේ පියවර පිළිබඳ 05 වන සමුළුවට සහභාගීවීම සඳහා ටජිකිස්ථානයේ දුෂාන්බේ නගරයට ගොස් සිටින ජනාධිපති ගරු මෛත්‍රීපාල සිරිසේන මැතිතුමා ඊයේ(14) පෙරවරුවේ එරට ජාතික කෞතුකාගාරයේ නිරික්ෂණ චාරිකාවක නිරත විය. කෞතුකාගාරය කුඩා හා විශාල ප්‍රදර්ශන ශාලා රැසකින් සමන්විත වන අතර එය සොබාදහම, පෞරාණිකත්වය, මධ්‍යතන යුගය, නවීන හා සමකාලීන ඉතිහාසය සහ ලලිත හා ව්‍යවහාරික කලාවන් ප්‍රදර්ශනය කරයි. කෞතුකාගරයේ ආකෘතිය ජනාධිපතිතුමාගේ නිරික්ෂණයට ලක් වූ අතර එහි තැන්පත් කර ඇති වසර දහස් ගණනක් ඉපැරණි සැතපෙන බුද්ධ ප්‍රතිමා වහන්සේගේ අනුරුව ද ජනාධිපතිතුමාගේ විශේෂ අවධානයකට ලක් විය. අනතුරුව ජනාධිපතිතුමා කෞතුගාරයේ තැන්පත් කර ඇති විශේෂ අමුත්තන්ගේ පොතේ සමරු සටහනක් ද තැබීය."
    },
    {
        "content": "පොළොන්නරුව බෞද්ධ සංගමය විසින් වාර්ෂිකව සංවිධානය කරනු ලබන පොසොන් මහා බත් දන්සැල 59 වන වරටත් අද සහ හෙට දෙදින පුරා පොළොන්නරුව පැරකුම් සමුදුර අභියස දී පැවැත්වෙන අතර 16 දින බත් දන්සැල විවෘත කිරීම ජනාධිපති ගරු මෛත්‍රීපාල සිරිසේන මැතිතුමා අතින් සිදු විය. අනුබුදු මිහිදු මහරහතන් වහන්සේ ශ්‍රී ලංකාද්වීපයට වැඩම කළ පොසොන් පුර පසළොස්වක් පොහොය දිනය සමරමින් ඓතිහාසික සිද්ධස්ථාන වැඳ පුදා ගැනීමට පැමිණෙන ලක්ෂ සංඛ්‍යාත බැතිමතුන් උදෙසා පොළොන්නරුව බෞද්ධ සංගමයේ සභාපති ජනාධිපති ගරු මෛත්‍රීපාල සිරිසේන මැතිතුමාගේ උපදෙස් පරිදි වාර්ෂික ව මෙම බත් දන්සැල සංවිධානය කෙරේ. මහා සංඝරත්නය විෂයෙහි දානය පිළිගැන්වීමෙන් අනතුරුව ජනාධිපතිතුමාගේ ප්‍රධානත්වයෙන් දන්සැල ආරම්භ කෙරුණු අතර උතුරු, උතුරු මැද දෙපළාතේ ප්‍රධාන සංඝනායක පොළොන්නරුව ඉසිපතනාරාම විහාරාධිකාරී පූජ්‍ය උඩගම ධම්මානන්ද නායක ස්වාමින් වහන්සේ විසින් පුණ්‍යානුමෝදනාව සහ විශේෂ අනුශාසනාව සිදු කළහ. දිවයිනේ නන් දෙසින් පොළොන්නරුව පූජා භූමිය වෙත පැමිණ සිටි විශාල ජනතාවක් දන්සල වෙත පැමිණ සිටි අතර ඔවුන්ට ආහාරවලින් සංග්‍රහ කිරීමට ද එක් වූ ජනාධිපතිතුමා එම ජනතාව සමග සුහද කතා බහක නිරතවීමට ද අමතක නොකෙළේය. දන්සැල අද සහ හෙට දිවා රාත්‍රියේ දෙකෙහිම පැරකුම් සමුදුර අභියස දී පැවැත් වේ. වයඹ පළාත් ආණ්ඩුකාර පේෂල ජයරත්න, පාර්ලිමේන්තු මන්ත්‍රී සිරිපාල ගම්ලත්, පොළොන්නරුව නගරාධිපති චානක සිදත් රණසිංහ යන මහත්වරුන් ඇතුළු පළාතේ මහජන නියෝජිතයන් රැසක් ද, ජනාධිපති ලේකම් උදය ආර්. සෙනෙවිරත්න, මහවැලි සංවර්ධන හා පරිසර අමත්‍යාංශයේ ලේකම් අනුර දිසානායක, පොළොන්නරුව බෞද්ධ සංගමයේ ලේකම් ඩබ්.ජී සෝමරත්න, භාණ්ඩාගාරික අනුර විජේසිංහ යන මහත්වරුන් ඇතුළු පිරිසක් මෙම අවස්ථාවට එක්ව සිටියහ."
    },
    {
        "content": "ඉදිරි සියවස ආසියාවේ සියවස ලෙස ආසියාකරයේ සාමයත්, ආර්ථික ශක්තියත් සෑම අතින්ම බලවත් විය යුතු බව ජනාධිපතිතුමා පවසයි. එමෙන්ම ආසියාවේ බලය යටපත් කිරීමට වෙනත් කිසිදු බාහිර බලවේගයකට ඉඩ නොතැබිය යුතු බව ජනාධිපතිතුමා අවධාරණය කළේ ( 15) පෙරවරුවේ ටජිකිස්ථානයේ, දුෂාන්බේ Navruz සම්මන්ත්‍රණ ශාලවේ දී මුළු දුන් ආසියාවේ අන්තර් ක්‍රියාකාරිත්වය හා විශ්වාසය ගොඩනැංවීමේ පියවර පිළිබඳ 05වන සමුළුව අමතමිනි. චීන ජනාධිපති ෂී ජින් පින්, රුසියා ජනාධිපති ව්ලැඞ්මිර් පුටින්, තුර්කි ජනාධිපති තයියීප් එර්දොවාන්, ඉරාන ජනාධිපති හසාන් රූහානි යන මහත්වරුන් ඇතුළු ආසියාවේ බලවත් රටවල රාජ්‍ය නායකයන්ගේ සහ ප්‍රධාන පෙළේ නියෝජිතයන් විශාල පිරිසකගේ සහභාගිත්වයෙන් ටජිකිස්ථාන ජනාධිපති එමොමාලි රාමොන් මැතිතුමාගේ ප්‍රධානත්වයෙන් සමුළුව අභිමානවත්ව ආරම්භ කෙරිණි. සමුළුව ඇමතූ ජනාධිපති ගරු මෛත්‍රීපාල සිරිසේන මැතිතුමා ආසියානු රාජ්‍ය නායකයන් ඉදිරියේ වැඩිදුරටත් අවධාරණය කළේ ගෝලීය ත්‍රස්තවාදය පරාජය කරමින් සාමය සහ ආර්ථික සමෘද්ධිය උදා කර ගැනීමට කැපවීමේ දී ආසියාවේ සියලු රටවල් අතර තිබෙන බැඳීම සහ සහෝදරත්වය ඉතා වැදගත් බවයි. අප්‍රේල් 21 වනදා ශ්‍රී ලංකාවට එල්ල වූ ත්‍රස්ත ප්‍රහාරය ද වේදනාවෙන් සිහිපත් කළ ජනාධිපතිතුමා කියා සිටියේ ත්‍රස්තවාදය පරාජය කිරීමේ ශක්තිය ශ්‍රී ලංකා රජයටත්, ආරක්ෂක හමුදාවටත් තිබෙන බවයි. එමෙන්ම මෙවන් ත්‍රස්ත ක්‍රියාකාරකම්වලට කිසිදු රටක් ගොදුරු නොවිය යුතු අතර කලාපය තුළ සාමය සහ ආරක්ෂාව සෑම අතින්ම තහවුරු කිරීමට සියලුදෙනා සාමූහිකව කැප විය යුතු බව ද ජනාධිපතිතුමා කියා සිටියේය. සියලු රටවල නිදහස සහ ප්‍රජාතන්ත්‍රවාදය ඉතා වැදගත් වන අතර කිසිඳු රටක නිදහස සහ ප්‍රජාතන්ත්‍රවාදය යටපත් කිරීමේ තර්ජන හෝ බලපෑම් කිසිවිටෙකත් සිදු නොවිය යුතු බව ද ජනාධිපතිතුමා සමුළුව අමතමින් වැඩිදුරටත් සඳහන් කළේය. ආසියාවේ අන්තර් ක්‍රියාකාරිත්වය හා විශ්වාසය ගොඩනැංවීමේ පියවර පිළිබඳ සමුළුව හෙවත් CICA සාමාජික රටවල ආර්ථික ශක්තිය ගොඩනැංවීමේ දී එම රටවල ආර්ථික සහ වෙළෙඳ ප්‍රතිපත්ති සෑමවිටම සරල විය යුතු අතර, තිරසර සංවර්ධන ඉලක්ක සම්පූර්ණ කර ගැනීම සඳහා CICA ප්‍රතිපත්ති ශක්තිමත් කිරීමේ වැදගත්කම ද ජනාධිපතිතුමා පෙනවා දුන්නේය. ආසියාකරය තුළ සාමය සහ සමෘද්ධිය ශක්තිමත් කරමින් ඉදිරි සියවසේ දී දුගී භාවයෙන් තොර ආසියාවක් ගොඩනැගීමට CICA සාමාජික රටවල් එක්ව කැපවීමේ වැදගත්කම ද ජනාධිපතිතුමා අවධාරණය කළේය. ආසියාවේ අන්තර් ක්‍රියාකාරිත්වය හා විශ්වාසය ගොඩනැංවීමේ පියවර පිළිබඳ සමුළුව, ආසියාවේ සාමය, ආරක්ෂාව හා ස්ථාවරභාවය ප්‍රවර්ධනය කිරීම පිළිබඳ සහයෝගීතාව වැඩිදියුණු කිරීමේ අරමුණින් 1992 වසරේ දී ස්ථාපිත කරන ලද බහුජාතික සංසදයකි. ශ්‍රී ලංකාව 2012 වසරේ සිට එහි නිරික්ෂණ රාජ්‍යයක් ලෙස කටයුතු කොට තිබෙන අතර එහි සාමාජික රාජ්‍ය 26 විසින් 2018 අගෝස්තු 15 වැනි දින ශ්‍රී ලංකාව සාමාජික රාජ්‍යයක් ලෙස ඒකමතිකව පිළිගන්නා ලදී. ඒ මෙම සමුළුවේ පූර්ණ සාමාජිකත්වය ලබාගැනීම සඳහා නව සාමාජික රාජ්‍යයන් විසින් අත්සන් තැබිය යුතු අනිවාර්ය ලේඛන ද්විත්වය වන සාමාජික රාජ්‍යයන් අතර සම්බන්ධතා මෙහෙයවන ප්‍රතිපත්ති ප්‍රකාශනයට හා ‘අල්මාට් කතිකාව’ ට අගෝස්තු 15 වැනි දින චීනයේ බීජිං නුවර දී අත්සන් තැබීමෙන් අනතුරුවය. චීනය, රුසියාව, ඉරානය, ඉරාකය, තුර්කිය, ඉන්දියාව, පාකිස්ථානය, කොරියාව, ඇෆ්ගනිස්ථානය, අසර්බයිජානය, බහරේනය, බංගලාදේශය, කාම්බෝජය, ඊජිප්තුව, ඊශ්‍රාලය, ජෝර්දානය, කසකස්ථානය, කිරිගිස්ථානය, මොංගෝලියාව, පලස්තීනය, කටාරය, ටජිකිස්ථානය, තායිලන්තය, එක්සත් අරාබි එමීර් රාජ්‍යය හා වියට්නාමය යන රටවල් මෙහි සාමාජිකත්වය දරති. එම සාමාජික රටවල් සහ ශ්‍රී ලංකාව අතර පවතින ද්විපාර්ශ්වික, ආර්ථික හා වෙළෙඳ සහයෝගීතාව මෙන්ම අන්තර් පුද්ගල සබඳතා ද තවදුරටත් වැඩිදියුණු කර ගැනීමට මෙම සමුළුව ඉතා වැදගත්වන අතර ඒ පිළිබඳ ජනාධිපතිතුමා සමුළුව තුළදී විශේෂ අවධානයක් යොමු කර තිබිණි."
    },
    {
        "content": "අන්තවාදී බලවේග ක්‍රියාත්මක වන මෙබදු වකවානුවක අප වඩ වඩාත් ධර්මාලෝකය ලබමින්, මනුෂ්‍යත්වය ගොඩනැංවීමට අත්වැල් බැඳ ගත යුතු බව අග්‍රාමාත්‍ය රනිල් වික්‍රමසිංහ මහතා සිය පොසොන් පොහොය දින පණිවිඩය මගින් සඳහන් කරයි. එම නිවේදනය මෙසේය, යම්කිසි රටකට, ජන සමාජයකට සංක්‍රමණය වන ධර්ම මාර්ගයක් එකී ජන සමාජය නවතාවයට පත් කරමින්, සමාජ, සංස්කෘතික, දේශපාලන යන සෑම ක්ෂේත්‍රයකම ප්‍රගතිශීලී වෙනසක් ඇති කිරීම පිළිබඳ ලෝක ඉතිහාසයේ අගනා නිදසුනක් ලෙස බුදු දහම ශ්‍රී ලංකාව තුළ ස්ථාපිතවීමෙන් ඇති වූ සමාජ පුනරුදය දැක්විය හැකිය. සත්‍ය ධර්මය ජන සමාජයක නිදන්ගතවීමට ආක්‍රමණ, හිංසන හෝ ප්‍රචණ්ඩත්වය අවශ්‍ය නොවන බවට බුදු දහම අප රට තුළ ස්ථාපිත වූ ආකාරයෙන් මනාව පැහැදිලි වේ. අනුබුදු මිහිදු මහ රහතන් වහන්සේ ලක් දේශයට වැඩම කළේ, බුදුන් වහන්සේ පෙන්වා දුන් සදහම් මාර්ගය අවබෝධ කර ගැනීමට හැකි ජන සමාජයක් මෙහි සිටින බවට පැවැති පැහැදිලි අවබෝධයෙනි. මේ උතුම් වූ පොසොන් පොහෝ දිනයේ අප වඩාත් අවධානය යොමු කළ යුත්තේ එකී සත්‍ය ධර්මයේ ගැඹුරු උත්තරීතර වටිනාකම් සමුදාය වෙතය. බාහිර වත්පිළිවෙත් තුළින් නොව සැබෑ දහම් හරයෙන් අප ජීවිත පොහොසත් කර ගනිමු. පරමාදර්ශීව අන්‍ය ආගම් සහ සංස්කෘතීන්ට ගරු කරමින් සහජීවනයෙන් ජීවත් වෙමු. ඒ සඳහා සැම සිත් පහන් වේවායි මේ උතුම් වූ පොසොන් පොහොය දිනයේ ප්‍රාර්ථනා කරමි."
    },
    {
        "content": "පොසොන් පෝය නිමිත්තෙන් නිවාස,ඉදිකිරීම් හා සංස්කෘතික කටයුතු අමාත්‍යංශයේ මෙහෙයවීමෙන් සංස්කෘතික කටයුතු දෙපාර්තමේන්තුව සංවිධානය කරන ලද පොසොන් බැති ගී තරඟාවලිය හා ප්‍රසංගය  පසුගියදා (17 ) නිදහස් මන්දිරයේදී පැවැත්විණි. මෙම බොදු බැති ගී තරඟාවලිය සදහා අමාත්‍යංශය යටතේ පවතින ආයතන නියෝජනය කරමින් කණ්ඩායම් 12 ක් සහභාගි විය. මෙහිදී ප්‍රථම ස්ථානය සංස්කෘතික කටයුතු දෙපාර්තමේන්තු කණ්ඩායම විසින් දිනා ගන්නා ලද අතර දෙවන ස්ථානය ජාතික කලා භවනේ කණ්ඩායමට හිමි විය. තරඟයේ තුන්වන ස්ථානය දිනා ගන්නා ලද්දේ ජාතික උරුමයන් හා ජනකලා කේන්ද්‍ර කණ්ඩායමයි. මෙම බැති ගී තරඟාවලියේ ප්‍රථම ස්ථානය ලබා ගන්නා කණ්ඩායම සදහා රුපියල් 100,000 ක්ද දෙවන ස්ථානය සදහා රුපියල් 750,00 ක් හා තෙවන ස්ථානය සදහා 500,00 ක් බැගින් ද අනෙක් කණ්ඩායම් සඳහා සහභාගීත්වය වෙනුවෙන් රුපියල් 250,00 බැගින් කුසලතා ත්‍යාග ද පිරිනැමීය. මෙම අවස්ථාවට නිවාස ඉදිකිරීම් හා සංස්කෘතික කටයුතු අමාත්‍යංයේ ලේකම් බර්නාඩ් වසන්ත මහතා , සංස්කෘතික කටයුතු අධ්‍යක්ෂ අනුෂා ගෝකුල ප්‍රනාන්දු මහත්මිය හා අමාත්‍යංශය යටතේ පවතින ආයතනයන්හි නිලධාරීන් ඇතුළු විශාල පිරිසක් සහභාගි වුහ."
    },
    {
        "content": "රාජ්‍ය පාලකයන් මහා සංඝරත්නයේ උපදෙස් හා අනුශාසනා පරිදි කටයුතු කරන්නේ නම් කිසිසේත් රටක් වැරදි මඟට යොමු නොවන බව ජනාධිපතිතුමා පවසයි. සෑමවිටම බෞද්ධ දර්ශනය පදනම් කරගත් රාජ්‍ය ප්‍රතිපත්තියක් රට තුළ ක්‍රියාත්මක විය යුතු අතර ලෝකයේ බොහෝ රටවල තිබෙන අහිතකර තත්ත්වයන් සැලකිල්ලට ගත් විට අපේ රට තුළ සෑම ජනකොටසකටම සහ ආගමිකයෙකුටම නිදහසේ ජීවත්වීමට හැකි පරිසරය ගොඩනැඟී තිබෙන්නේ බෞද්ධ දර්ශනයේ එම මානවවාදී මඟපෙන්වීම හේතුවෙන් බව ද ජනාධිපතිතුමා කියා සිටියේ ය. ජනාධිපති ගරු මෛත්‍රීපාල සිරිසේන මැතිතුමා මේ බව සඳහන් කළේ හඟුරන්කෙත, මාදන්වල රජමහා විහාරයේ අභිනව චෛත්‍ය රාජයාණන් වහන්සේගේ ධාතු නිධන් කිරීමේ පුණ්‍ය මහෝත්සවයට (18) පස්වරුවේ එක්වෙමිනි. ඓතිහාසික වටිනාකම් රැසකින් සමන්විත ඓතිහාසික මාදන්වල රජමහා විහාරය වෙත අද පස්වරුවේ ගිය ජනාධිපතිතුමා පළමුව ආගමික වතාවත්වල නිරතව ආශිර්වාද ලබා ගත්තේය. අනතුරුව අභිනව චෛත්‍ය රාජයාණන් වහන්සේගේ ගර්භයේ නිධන් වස්තු තැන්පත් කිරීමේ පුණ්‍ය මහෝත්සවය සඳහා එක් විය. අස්ගිරි පාර්ශ්වයේ මහානායක පූජ්‍ය වරකාගොඩ ශ්‍රී ඥානරතන නායක ස්වාමින් වහන්සේගේ මූලිකත්වයෙන් පුණ්‍යෝත්සවය පැවැත්වුණු අතර මල්වතු පාර්ශ්වයේ අනුනායක පූජ්‍ය දිඹුල්කුඹුරේ විමලධම්ම අනුනායක ස්වාමින් වහන්සේ, අස්ගිරි පාර්ශ්වයේ අනුනායක පූජ්‍ය ආණමඩුවේ ධම්මදස්සි අනුනායක ස්වාමින් වහන්සේ ප්‍රමුඛ මහා සංඝරත්නය ද පාර්ලිමේන්තු මන්ත්‍රී එස්.බී. දිසානායක මහතා ඇතුළු ප්‍රදේශයේ මහජන නියෝජිතයන් සහ සැදැහැවත් ජනතාව විශාල පිරිසක් පුණ්‍යෝත්සවයට එක්ව සිටියහ. ජනාධිපතිතුමාගේ සම්ප්‍රාප්තිය සනිටුහන් කරමින් විහාරාධිපති ශාස්ත්‍රපති පූජ්‍ය වැල්ලගිරියේ සුමංගල නායක ස්වාමින් වහන්සේ සහ දායක සභාව වෙනුවෙන් ජනාධිපතිතුමා වෙත විශේෂ සමරු තිළිණයක් පිළිගැන්වූ අතර එම සිහිවටන තිළිණය අස්ගිරි පාර්ශ්වයේ මහානායක පූජ්‍ය වරකාගොඩ ශ්‍රී ඥානරතන නායක ස්වාමින් වහන්සේ විසින් ජනාධිපතිතුමා වෙත පිළිගන්වන ලදී."
    },
    {
        "content": "මෙවර අධ්‍යයන පොදු සහතික පත්‍ර උසස් පෙළ විභාගය අගෝස්තු 05 වනදා ආරම්භ කරන බව විභාග දෙපාර්තමේන්තුව පවසයි. දිවයින පුරා මධ්‍යස්ථාන 2678 කදී විභාගය පැවැත්වෙන අතර අයඳුම්කරුවන් 337, 704 විභාගය සඳහා පෙනී සිටියි. පාසල් අයදුම්කරුවන්ගේ ප්‍රවේශ පත්‍ර සියල්ල මේ වන විටත් පාසල් වෙත යොමුකර ඇති අතර ප්‍රවේශ පත්‍ර නොලැබුණු පෞද්ගලික අයදුම්කරුවන්ට විභාග දෙපාර්තමේන්තුවේ නිල වෙබ් අඩවියට පිවිස( ව්ව්ව්.ඩෝනෙට්ස්.ල්ක් ) ප්‍රවේශපත්‍රය ලබාගත හැකි බව විභාග දෙපාර්තමේන්තුව පවසයි. නැතහොත් පහත දූරකතන අංකවලින් පාසල් විභාග සංවිධාන හා ප්‍රතිඵල ශාඛාව අමතා ප්‍රවේශ පත්‍රය ෆැක්ස් මඟින් ගෙන්වා ගත හැක. දූරකත අංක – 0112784208/ 0112784537 / 0113188350/ 0113140314/ 071-8323658 ෆැක්ස් අංකය – 011-2784422"
    },
    {
        "content": "2018 ආසියානු පැරා තරඟාවලියේදී පදක්කම් ජයග්‍රහණය කළ ක්‍රීඩක ක්‍රීඩිකාවන් 13 දෙනෙකු සහ ක්‍රීඩා පුහුණුකරුවන් 6 දෙනෙකු වෙනුවෙන් රු. 17,500,000.00 ක මුදලක් ප්‍රදානය කිරීම, විදුලි සංදේශ,විදේශ රැකියා සහ ක්‍රීඩා අමාත්‍ය හරීන් ප්‍රනාන්දු මැතිතුමාගේ ප්‍රධානත්වයෙන් ඊයේ(23) ක්‍රීඩා අමාත්‍යංශයේදී සිදු කෙරුණි ආසියානු පැරා තරඟාවලියකදී ජයග්‍රහණය කල ක්‍රීඩක ක්‍රීඩිකාවන් සදහා මෙතරම් විශාල මුදලක් ප්‍රදානය කල පළමු අවස්ථාව මෙය විය. මෙම අවස්ථාවට විදුලි සංදේශ,විදේශ රැකියා සහ ක්‍රීඩා අමාත්‍යාංශයේ ලේකම් චූලානන්ද පෙරේරා සහ ක්‍රීඩා සංවර්ධන දෙපාර්තමේන්තුවේ අධ්‍යක්ෂ ජනරාල් ධම්මික මුතුගල යන මහත්වරු එක්ව සිටියහ."
    },
    {
        "content": "එළඹෙන දකුණු ආසියාණු තරගාවලියේ ශ්‍රී ලංකාවේ ක්‍රීඩා කටයුතු මෙහෙයවීම් හා සම්බන්ධීකරණය සදහා දකුණු ආසියාණු ක්‍රීඩා උළෙල සම්බන්ධීකරණ කාර්යාලය ක්‍රීඩා විද්‍යා ආයතනය තුළ නිළ වශයෙන් ස්ථාපනය කිරීම අද(23) උදෑසන ක්‍රීඩා අමාත්‍ය හරීන් ප්‍රනාන්දු මහතාගේ ප්‍රධානත්වයෙන් සිදු විය. එම අවස්ථාවට විදුලි සංදේශ,විදේශ රැකියා සහ ක්‍රීඩා අමාත්‍යාංශයේ ලේකම් චූලානන්ද පෙරේරා මහතා සහ ක්‍රීඩා සංවර්ධන දෙපාර්තමේන්තුවේ අධ්‍යක්ෂ ජනරාල් ධම්මික මුතුගල මහතා, යුද්ධ හමුදාපති ලුතිනල් ජෙනරාල් මහේෂ් සේනානායක මහතා සහභාගී විය."
    },
    {
        "content": "රුපියල් මිලියන 5,583ක වියදමකින් ඉදිකළ ස්වදේශ කටයුතු අමාත්‍යාංශ සංකීර්ණය අගමැති සුරතින් අද (ජූලි 25 දා) ජනතා අයිතියට පත් කෙරේ. කාර්යක්ෂම රාජ්‍ය සේවයක් තුළින් ජනතාවට වඩාත් ඵලදායී සේවාවක් ලබාදීමේ අරමුණින් යුතුව අභ්‍යන්තර හා ස්වදේශ කටයුතු සහ පළාත් සභා හා පළාත් පාලන අමාත්‍ය වජිර අබේවර්ධන මහතාගේ සුවිශේෂ මැදිහත්වීම මත, රුපියල් මිලියන 5,583ක වියදමකින් “නිල මැදුර” ඉදි කර තිබේ. ස්වදේශ කටයුතු අමාත්‍යාංශ සංකීර්ණය අග්‍රාමාත්‍ය රනිල් වික්‍රමසිංහ මහතාගේ සුරතින් ඒ අනුව ජනතා අයිතියට පත් කෙරේ."
    },
    {
        "content": "එන්ටර්ප්‍රයිස් ශ්‍රී ලංකා ජාතික ප්‍රදර්ශනය අද (24) අනුරාධපුරයේ දී ආරම්භ කෙරුණේ , අග්‍රාමාත්‍ය රනිල් වික්‍රමසිංහ මහතාගේ ප්‍රධානත්වයෙනි. ප්‍රදර්ශනය ආරම්භ කරමින් එහි විවිධ කලාපයන් වෙත ගොස් ප්‍රදර්ශන කුටි රැසක් අග්‍රාමාත්‍යවරයා විසින් නිරීක්ෂණය කළේ ය. .මේ අවස්ථාවට මුදල් අමාත්‍ය මංගල සමරවීර,මුදල් රාජ්‍ය අමාත්‍ය ඉරාන් වික්රමරත්න ,කෘෂිකර්ම අමත්‍ය පී.හැරිසන්,මහාමාර්ග අමාත්‍ය කබීර් හෂීම් ,ළමා හ කාන්තා කටයුතු අමාත්‍ය චන්ද්‍රානි බණ්ඩාර ඇතුළු මැති ඇමතිවරු රැසක් ද සහභාගී වූහ.   ප්‍රදර්ශන කුටි 500 කට ආසන්න සංඛ්‍යාවක් රාජ්‍ය හා පෞද්ගලික අංශයෙන් මෙවර ප්‍රදර්ශනයට එක්කොට තිබේ. රජරටින් ව්‍යවසායකයින් විසිදහසක් බිහිකිරීම අරමුණු කරගත් මෙම ප්‍රදර්ශනයට පළමු දිනයේ දී ම විශාල පිරිසක් පැමිණ සිටිනු දක්නට ලැබිණි. අනුරාධපුර වලිසිංහ හරිස්චන්ද්ර භූමියේ දී ලබන 27 වනදා තෙක් ප්‍රදර්ශනය පැවැත්වේ. උදෑසන 9.30 සිට මධ්‍යම රත්‍රී 12 දක්වා මහජනතාව සඳහා ප්‍රදර්ශනය විවෘතව තැබේ. සෑම දිනකම රාත්‍රියේ සංගීත සංදර්ශනයක් ද පැවැත්වේ.  ‍ හෙට සිට මෙම ප්‍රදර්ශනය නැරඹීමට පැමිණ දැනුම අවබෝධය මෙන්ම රැකියා, ණය පහසුකම් ආදිය පිළිබදව තොරතුරු ලබාගන්නා ලෙස අනුරාධපුර දිස්ත්‍රික්කයේ සියලු ජනතාවගෙන් අනුරාධපුර මහ දිසාපති ආර්.එම්. වන්නිනායක මහතා ආරාධනා කරයි."
    },
    {
        "content": "24 වන ලෝක බාලදක්ෂ ජම්බෝරිය උතුරු ඇමරිකාවේ බටහිර වර්ජනියාවේ සමිට්හිදී මහත් උත්කර්ෂවත් අන්දමින් ආරම්භ විය. රටවල් 153ක 45000 කට අධික බාලදක්ෂයන් සහභාගී වන ලෝක බාලදක්ෂ ජම්බෝරියේ මෙවර ශ්‍රී ලංකාවේ සහභාගීත්වය 125 දෙනෙකි. 24 වන ලෝක බාලදක්ෂ ජම්බෝරියේ මෙවර සත්කාරකත්වය දරන්නේ ඇමෙරිකාව, මෙක්සිකෝව සහ කැනඩාවයි. 24 වන ලෝක බාලදක්ෂ ජම්බෝරියේ සමාරම්භය මහත් අභිමානවත් අන්දමින් සිදු වූ අතර විවිධ රටවල සංස්කෘතික අංග රැසකින් උත්සවය වර්ණවත් විය. 24 වන ලෝක බාලදක්ෂ ජම්බෝරිය උතුරු ඇමෙරිකාවේ බටහිර වර්ජනියා ප්‍රාන්තයේ සමිට්හිදී පැවැත්වේ. මෙවර පැවැත්වෙන ලෝක බාලදක්ෂ ජම්බෝරිය පිළිබද අදහස් දක්වන ශ්‍රී ලංකා බාලදක්ෂ සංගමයේ ජාත්‍යන්තර කොමසාරිස් කපිල කල්‍යාණ මහතා පවසා සිටියේ මෙය ශ්‍රී ලංකා බාලදක්ෂයන්ට සුවිශේෂී අවස්ථාවක් බවය. එසේම සියලු බාලදක්ෂ ක්‍රියාකාරකම් වලට හොදින් මුහුණ දෙන බවය.   රජයේ ප්‍රවෘත්කි දෙපාර්තමේන්තුවේ එල්. පී. තිලකරත්න උතුරු ඇමෙරිකාවේ සිට වාර්තා කරයි."
    },
    {
        "content": "කොළඹ 5, නාරාහේන්පිට, ඇල්විටිගල මාවතේ ඉදිකරන ලද ස්වදේශ කටයුතු අමාත්‍යංශයේ 'නිල මැදුර' නව ගොඩනැගිලි සංකීර්ණය ඊයේ (25) අග්‍රාමාත්‍ය රනිල් වික්‍රමසිංහ මහතා විසින් විවෘත කරනු ලැබීය. නවීන තාක්ෂණයෙන් යුත් ගොඩනැගිලි කළමණාකරණ වැඩපිළිවෙළක් අනුව ගොඩ නගන ලද මහල් 20 කින් සමන්විත මෙම සංකීර්ණය විවෘත වීමත් සමගම ජනතාවට කාර්යක්ෂම සහ ඵලදායී සේවයක් සැපයීම අපේක්ෂා කෙරේ. මේ සඳහා රජය විසින් වැය කොට ඇති මුදල රුපියල් කෝටි 558 කි. මෙම නව 'නිල මැදුර' ගොඩනැගිල්ල තුළ ස්වදේශ කටයුතු අමාත්‍යාංශයේ සියලුම අංශ මෙන්ම කොළඹ දිස්ත්‍රික් ලේකම් කාර්යාලය, තිඹිරිගස්යාය ප්‍රාදේශීය ලේකම් කාර්යාලය, කොළඹ දිස්ත්‍රික් මැතිවරණ කාර්යාලය ආදී රාජ්‍ය ආයතන පිහිටුවා ඇති බැවින් මහජනයාට එක වහලක් යටදී සියළුම සේවාවන් ලබා ගැනීමට අවස්ථාව සැලසෙයි. මෙයට අමතරව ආසන 100ක් සහ 200ක් සහිත ශ්‍රවණාගාර 2ක්, තිඹිරිගස්යාය උප තැපැල් කාර්යාලය, ලංකා බැංකු ශාඛාවක්, බැංකු ටෙලර් යන්ත්‍ර මේ තුළ ස්ථානගත කොට ඇත. ආබාධ සහිත පුද්ගලයින්ට පහසුවෙන් ප්‍රවේශ විය හැකි ලෙස සකසා ඇති සහිත විදුලි සෝපාන 5ක් සහ වාහන 100ක් නවතා තැබීමේ පහසුකම්ද මෙහි වෙයි. එමෙන්ම ආපන ශාලාවකින් සහ කුඩා සුපිරි වෙළඳසැලකින් ද 'නිල මැදුර' සමන්විතය. සූර්ය පැනල පද්ධතියක්ද මෙහි ස්ථාපිත කර ඇත. මේ අවස්ථාවට අභ්‍යන්තර හා ස්වදේශ කටයුතු සහ පළාත් සභා හා පළාත් පාලන අමාත්‍ය වජිර අබේවර්ධන මහතා ඇතුළු සම්භාවනීය අමුත්තන් රැසක් එක්විය."
    },
    {
        "content": "විශේෂ ප්‍රවෘත්ති නිවේදනය මහාමාර්ග හා මාර්ග සංවර්ධන රාජ්‍ය අමාත්‍ය රන්ජන් රාමනායක මහතා මහා සංඝරත්නය විෂයයෙහි දක්වා ඇති අදහස් හා ඊට සම්බන්ධව ඔහුගේ සමාජ මාධ්‍ය ජාල ඔස්සේ පළ කර ඇති වීඩියෝ පිළිබඳව විමර්ෂණය කරලීම සඳහා අග්‍රාමාත්‍ය රනිල් වික්‍රමසිංහ මහතා විසින් විදේශ අමාත්‍ය, ජනාධිපති නීතිඥ තිලක් මාරපන මහතාගේ සභාපතිත්වයෙන් යුතු ත්‍රිපුද්ගල කමිටුවක් පත් කිරීමට තීරණය කර ඇත. මෙම කමිටුවේ සෙසු සාමාජිකයන් වන්නේ රාජ්‍ය පරිපාලන ආපදා කළමනාකරණ හා ග්‍රාමීය ආර්ථික කටයුතු අමාත්‍ය රංජිත් මද්දුමබණ්ඩාර සහ සංවර්ධන උපායමාර්ග සහ ජාත්‍යන්තර වෙළඳ අමාත්‍ය මලික් සමරවික්‍රම යන මහත්වරුන්ය. රන්ජන් රාමනායක මහතා සිදුකළ ප්‍රකාශ හා එළිදක්වා ඇති වීඩියෝ පිළිබඳව විධිමත් විමර්ශනයක් සිදුකොට, ඒ සම්බන්ධයෙන් ගත යුතු ඉදිරි ක්‍රියාමාර්ග පිළිබඳව අගමැතිවරයා වෙත යෝජනා සහ නිර්දේශ ඉදිරිපත් කිරීමේ වගකීම මෙම කමිටුව වෙත පැවරෙනු ඇත. මාධ්‍ය ඒකකය, අග්‍රාමාත්‍ය කාර්යාලය. 2016 ජූලි 25"
    },
    {
        "content": "2 වසරක ලාංකේය සිනමාභිනන්දනය වූ 19 වැනි ජනාධිපති සම්මාන උළෙල ජනාධිපති ගරු මෛතී‍්‍රපාල සිරිසේන මැතිතුමාගේ ප‍්‍රධානත්වයෙන්  (26) සන්ධ්‍යාවේ නෙළුම් පොකුණ රඟහලේ දී ඉතා උත්කර්ෂවත් අන්දමින් පැවැත්විණි. 2016 වසරේ සිට 2018 වසර දක්වා ප‍්‍රදර්ශනය කරන ලද චිත‍්‍රපට 79 කින් විශිෂ්ට දක්ෂතා දැක්වූ කලා ශිල්පීන් ශිල්පිනියන් 27 දෙනෙකුට සම්මාන පිරිනැමීම මෙහිදී සිදු වූ අතර, පුරෝගාමී සම්මාන, ස්වර්ණසිංහ සම්මාන හා විශ්ව කීර්ති සම්මානයෙන් 11 දෙනෙකු ගරු ජනාධිපතිතුමන් අතින් පිදුම් ලැබූහ. මෙහි දී ජීවිතයට එක්වරක් පමණක් හිමිවන ස්වර්ණසිංහ සම්මාන ජනාධිපති ගරු මෛතී‍්‍රපාල සිරිසේන මැතිතුමා අතින් ප‍්‍රවීණ රංගවේ දී රවින්ද්‍ර රන්දෙනිය, ප‍්‍රවීණ රංගන ශිල්පිනී නීටා ප‍්‍රනාන්දු හා ප‍්‍රවීණ චිත‍්‍රපට අධ්‍යක්ෂ සුගතපාල සෙනරත් යාපා යන මහත්ම මහත්මීන්ට ලබා ගන්නා ලදී. මේ අතර, සිය රංගන ප‍්‍රතිභාව්‍ය වෙනුවෙන් අනෝමා ජනාදරි සහ චිත‍්‍රපට අධ්‍යක්ෂ සංජීව පුෂ්පකුමාර ජනාධිපතිතුමා අතින් විශ්වකීර්ති සම්මාන හිමි කර ගත් අතර, පුරෝගාමී සම්මාන, ශාන්ති අබේසේකර, ඇන්ටන් ග්‍රෙගරි, කේ.ඩී. දායානන්ද, ස්වර්ණා කහවිට, සුනිල්සෝම පිරිස් හා ඇලෙක්සැන්ඩර් ප‍්‍රනාන්දු යන මහත්ම මහත්මීන්ට හිමිවිය. මෙම අවස්ථාවට නිවාස, ඉදිකිරීම් සහ සංස්කෘතික කටයුතු අමාත්‍ය සජිත් පේ‍්‍රමදාස, උතුරු පළාත් ආණ්ඩුකාර සූරේන් රාඝවන්, චිත‍්‍රපටි සංස්ථාවේ සභාපති අනුෂා ගෝකුල ප‍්‍රනාන්දු, නිවාස, ඉදිකිරීම් හා සංස්කෘතික අමාත්‍යාංශයේ ලේකම් බර්නාඞ් වසන්ත ඇතුළු කලාකරුවන් රැසක් සහභාගි වූහ."
    },
    {
        "content": "මාතලේ දිස්ත්‍රික් ක්‍රීඩක ක්‍රීඩිකාවන් ජාතික හා ජාත්‍යන්තර තලයට ගෙන ඒමේ අරමුණින් ඉදිකරන ලද බාර්නාඩ් අලුවිහාරේ ක්‍රීඩා සංකීර්ණයේ නව ඉදිකිරිම් රැසක් ජනතා අයිතියට පත්කිරීම හා කෘත්‍රීම ධාවන පථයට මුල්ගල් තැබීම පසුගිය දා විදුලි සංදේශ, විදේශ රැකියා හා ක්‍රීඩා අමාත්‍ය හරීන් ප්‍රනාන්දු මහතාගේ ප්‍රධානත්වයෙන් සිදුකෙරීණ . අභිනවයෙන් ඉදිකළ ඇලික්අලුවිහාරේ ගෘහස්ථ ක්‍රීඩාංගනය හා පිහිනුම් තටාකය ක්‍රීඩක ක්‍රීඩිකාවන් වෙත පවරා දීම, බර්නාඩ්අලුවිහාරේ ක්‍රීඩාංගනයේ අභිනවයෙන් ස්ථාපිත කරන කෘත්‍රීම ධාවන පථය සදහා මුල්ගල් තැබීම,එඩ්වඩ් පාර්ක් හොකී ක්‍රීඩාංගනයේ මහජන ප්‍රේක්ෂකාගාරයට මුල්ගල් තැබීම මෙදින මෙදින සිදුවිය. දැනට මීටර් 400 කෘත්‍රීම ධාවන පථයක් ඇත්තේ කොළඹ සුගතදාස ගෘහස්ත ක්‍රීඩාංගනයේ පමණක්වන අතර කොළඹින් පිටත ඉදිවන පළමු මීටර් 400 කෘත්‍රීම ධාවන පථය මාතලේ බර්නාඩ්අලුවිහාරේ ක්‍රීඩාංගනයේ ඉදීවිමද සුවිශේෂි වේ. මෙම සියළු ඉදිකිරිම් සදහා රුපියල් මිලියන 640ක මුදලක් ඇස්තමෙන්තුකොට තිබේ. මෙම අවස්ථාවට කෘෂිකර්ම හා වාරිමාර්ග රාජ්‍ය අමාත්‍ය වසන්ත අලුවිහාරේ, සංචාරක සංවර්ධන වනජීවි හා ක්‍රිස්තියානි ආගමික කටයුතු රාජ්‍ය අමාත්‍ය රංජිත් අලුවිහාරේ, මාතලේ මහ නගර සභාවේ නගරාධිපති ඩල්ජිත් අලුවිහාරේ යන මහත්ම මහත්මීන් සහභාගි විය. DMU/Matale"
    },
    {
        "content": "“පිබිදෙමු පොළොන්නරුව” දිස්ත්‍රික් සංවර්ධන වැඩසටහන යටතේ පොළොන්නරුව දිස්ත්‍රික්කයේ විහාරස්ථාන කිහිපයක සිදුකෙරුණු සංවර්ධන කටයුතු විවෘත කිරීම ජනාධිපති ගරු මෛත්‍රීපාල සිරිසේන මැතිතුමා අතින්  (28) සිදු විය. පොළොන්නරුව පලුගස්දමන විද්‍යාසාර පිරිවෙනේ ඉදිකරන ලද අභිනව ධර්මශාලාව සහිත දෙමහල් සංඝාවාසය සඝ සතුකොට පුජා කිරිම අද පෙරවරුවේ පළමුව ජනාධිපතිතුමා අතින් සිදු කෙරිණි. භික්ෂු අධ්‍යාපනය ඉහළ නැංවීමේ අරමුණින් රුපියල් ලක්ෂ 138ක් වැය කරමින් මෙම ධර්මශාලාව සහිත දෙමහල් ගොඩනැගිල්ල ඉදිකර තිබේ. විහාරස්ථානය වෙත ගිය ජනාධිපතිතුමා ආගමික වතාවත්වල නිරතව ආශිර්වාද ලබා ගත් අතර ඉන් අනතුරුව සමරු ඵලකය නිරාවණය කර අභිනව ධර්මශාලාව සහිත දෙමහල් සංඝාවාසය විවෘත කරනු ලැබීය. මෙම අවස්ථාව සනිටුහන් කරමින් පැළයක් රෝපණය කිරීම ද ජනාධිපතිතුමා අතින් සිදු කෙරිණි. පලුගස්දමන විද්‍යාසාර පරිවෙනාධිපති පූජ්‍ය බෝලෑනේ සෝමානන්ද නායක ස්වාමින් වහන්සේ ප්‍රමුඛ පළාතේ මහා සංඝරත්නය ද උතුරුමැද පළාත් ආණ්ඩුකාර සරත් ඒකනායක, වයඹ පළාත් ආණ්ඩුකාර පේෂල ජයරත්න, පොළොන්නරුව නගරාධිපති චානක සිදත් රණසිංහ, ප්‍රාදේශීය සභා මන්ත්‍රී අයි.ඒ. විමලසිරි, දිස්ත්‍රික් ලේකම් පණ්ඩුක අබේවර්ධන යන මහත්වරුන් ඇතුළු පිරිසක් මෙම අවස්ථාවට එක්ව සිටියහ. මේ අතර පලුගස්දමන විද්‍යාසාර පිරිවෙනේ ඉදිකරන ලද දෙමහල් සංඝාවාස ගොඩනැඟිල්ල සඝ සතු කොට පූජා කිරීමේ පුණ්‍යෝත්සවය ද අද පැවැත්වුණේ ජනාධිපතිතුමාගේ ප්‍රධානත්වයෙනි. පොළොන්නරුව ඉසිපතනාරාමාධිපති උතුරු, උතුරු මැද, නැගෙනහිර යන පළාත්හි ප්‍රධාන සංඝනායක පූජ්‍ය උඩගම ධම්මානන්ද නායක ස්වාමින් වහන්සේගේ ප්‍රධානත්වයෙන් පැවති මෙම පුණ්යෝත්සවයේ දී විහාරාධිපති පූජ්‍ය නිශ්ශංකමල්ලපුර ජිනානන්ද ස්වාමින් වහන්සේ විසින් ජනාධිපතිතුමා වෙත සමරු තිළිණයක් ද පිළිගැන්වීය.  ලංකාපුර ප්‍රාදේශීය ලේකම් කොට්ඨාසයේ පුලස්තිගම ශාඛ්‍ය බිම්බාරාම විහාරස්ථානයේ ඉදිකෙරුණු නව දාන ශාලාව සඝ සතු කොට පූජා කිරිමේ පුණ්‍යෝත්සවයට ඉන් අනතුරුව ජනාධිපතිතුමා එක් විය. විහාරස්ථානය වෙත පැමිණි ජනාධිපතිතුමා වෙත විහාරාධිපති පූජ්‍ය යටිහලගල උපතිස්ස නායක ස්වාමින් වහන්සේ ප්‍රමුඛ මහා සංඝරත්නය සෙත් පිරිත් සජ්ජායනා කර ආශිර්වාද පළ කළහ. එමෙන්ම සේවාගම ගෞතම බෝධිරුක්ඛාරාමයේ ඉදිකරන ලද නව දාන ශාලා ගොඩනැගිල්ල ද සඝ සතු කොට පූජා කෙරුණේ ජනාධිපතිතුමාගේ ප්‍රධානත්වයෙනි. උතුරුමැද පළාතේ ප්‍රධාන අධිකරණ සංඝනායක ශාස්ත්‍රවේදී පූජ්‍ය ගල්ලෑල්ලේ අරියවංශ නායක ස්වාමින් වහන්සේ ප්‍රමුඛ මහා සංඝරත්නය ද ආණ්ඩුකාර පේෂල ජයරත්න, තමන්කඩුව ප්‍රාදේශිය සභා මන්ත්‍රී ජයන්ත බණ්ඩාර යන මහත්වරුන් ඇතුළු සැදැහැවතුන් විශාල පිරිසක් එම අවස්ථාවට එක්ව සිටියහ."
    },
    {
        "content": "ශ්‍රී ලංකාවට ආනයනය කරන ලද කිරිපිටිවල ප්‍රමිතිය සම්බන්ධව පැන නැගී ඇති ගැටලු පිළිබඳ අතුරු වාර්තාව ජනාධිපති මෛත්‍රීපාල සිරිසේන මැතිතුමා වෙත පිළිගැන්වීම ඊයේ (26) පෙරවරුවේ ජනාධිපති කාර්යාලයේ දී සිදු විය. පාරිභෝගික අධිකාරිය විසින් සකස් කර තිබෙන මෙම වාර්තාව කර්මාන්ත හා වාණිජ කටයුතු වැඩබලන අමාත්‍ය බුද්ධික පතිරණ මහතා විසින් ජනාධිපතිතුමා වෙත පිළිගැන්වීය."
    },
    {
        "content": "පාස්කු ඉරිදා ත්‍රස්ත ප්‍රහාරයෙන් පසුව සුළු වැරදි සම්බන්ධයෙන් ත්‍රස්තවාදය වැළැක්විමේ පනත යටතේ අත්අඩංගුවට ගත් පුද්ගලයන්ට අදාළ පරික්ෂණ කඩිනමි කර ත්‍රස්තවාදයට සම්බන්ධ නොවන සියලු දෙනා නිදහස් කිරීමේ කටයුතු කඩිනම් කරන ලෙස ජනාධිපතිතුමා ආරක්ෂක අංශ වෙත උපදෙස් දෙයි. ජාතික ආරක්ෂක කමිටුව (19) පස්වරුවේ ජනාධිපතිතුමාගේ ප්‍රධානත්වයෙන් ජනාධිපති කාර්යාලයේ දී රැස්වූ අවස්ථාවේ දී ජනාධිපතිතුමා මෙම උපදෙස් ලබා දුන්නේ ය. රටේ ආරක්ෂක වැඩපිළිවෙළ සහ වත්මන් තත්ත්වය පිලිබඳ මෙහිදී දීර්ඝ වශයෙන් සාකච්ඡාවට ලක් වූ අතර ජාතික ආරක්ෂාව වෙනුවෙන් ගෙන යන වැඩපිළිවෙළ ද සමාලෝචනයට ලක් කෙරිණි. ආගමික උත්සව සහ මහජන හමුවීම් පැවැත්වෙන ස්ථානවල ආරක්ෂාව සහතික කිරීමට අඛණ්ඩව පියවර ගැනීමේ වැදගත්කම ද ජනාධිපතිතුමා පැහැදිළි කළේය. අග්‍රාමාත්‍ය රනිල් වික්‍රමසිංහ, කථානායක කරු ජයසූරිය යන මහත්වරුන් ඇතුළු පක්ෂ, විපක්ෂ ජ්‍යෙෂ්ඨ මැති ඇමතිවරු රැසක් ද, ආරක්ෂක ලේකම්, ආරක්ෂක මාණ්ඩලික ප්‍රධානී, ත්‍රිවිධ හමුදාපතිවරු, බුද්ධි අංශ ප්‍රධානින්, පොලිස්පති ඇතුළු ආරක්ෂක අංශ ජ්‍යෙෂ්ඨ නියෝජිතයන් මීට එක්ව සිටියහ."
    },
    {
        "content": "මෙරට සංචාරයක නිරත ජපාන අග්‍රාමාත්‍ය ෂින්ෂෝ අබේ මහතාගේ විශේෂ උපදේශක ආචාර්ය හිරෝටෝ ඉසුමි මහතා (21) පෙරවරුවේ ජනාධිපති කාර්යාලයේ දී ජනාධිපති ගරු මෛත්‍රීපාල සිරිසේන මැතිතුමා හමු වී සාකච්ඡා පැවැත්වීය."
    },
    {
        "content": "එක්සත් ජාතීන්ගේ සාම සාධක සේවාවන් සඳහා පොලිසියේ සහ ත්‍රිවිධ හමුදාවේ නිලධාරින් මුදා හැරීමේ දී මානව හිමිකම් කොමිෂන් සභාව මගින් සිදුකරන නිශ්කාෂණ ක්‍රියාවලිය ප්‍රමාදවීම හේතුවෙන් මතුව ඇති ගැටලුව පිළිබඳ ජනාධිපතිතුමාගේ අවධානය යොමු වෙයි. මේ පිළිබඳව මානව හිමිකම් කොමිෂන් සභාව සමඟ ඊයේ (20) පෙරවරුවේ ජනාධිපති කාර්යාලයේ පැවති විශේෂ සාකච්ඡාවක දී ජනාධිපතිතුමා උපදෙස් ලබා දුන්නේ සියලු පාර්ශ්වයන් අතර අවබෝධයෙන් සහ සම්බන්ධීකරණයෙන් මෙම ගැටලුව නිරාකරණය කර ගැනීමට කඩිනම් පියවර ගත යුතු බවයි. නියමිත කාලයට නිලධාරින් එම සේවාව සඳහා යොමු කිරීම ප්‍රමාදවීම හේතුවෙන් එම අවස්ථාව ශ්‍රී ලංකාවට අහිමිවන අතර එය රටේ ආර්ථිකයට මෙන් ම එක්සත් ජාතීන්ගේ සංවිධානය ශ්‍රී ලංකාව පිළිබඳ තබා ඇති විශ්වාසයට ද අහිතකර තත්ත්වයක් බව ජනාධිපතිතුමා පෙන්වා දුන්නේ ය. විනයවත් සහ දක්ෂ හමුදාවක් ලෙස අපගේ ත්‍රිවිධ හමුදාවට එක්සත් ජාතින්ගේ සාම සාධක සේවාවන් සඳහා ඉහළ ඉල්ලුමක් පවතින අතර, විදෙශ රටවල් රැසක් විසින් ද අපගේ ත්‍රිවිධ හමුදාවට පුහුණු අවස්ථා උදා කර දී තිබෙන බව පැවසු ජනාධිපතිතුමා එම අවස්ථා නිසි පරිදි එම සාමාජිකයන්ට ලබාදීමට අවශ්‍ය ක්‍රමවේදය විධිමත්ව ක්‍රියාත්මක විය යුතු බවට ද උපදෙස් දුන්නේය. 2004 වසරේ සිට ශ්‍රී ලංකාව එක්සත් ජාතින්ගේ සාමසාධක මෙහෙයුම් සඳහා භට පිරිස්වල දායකත්වය ලබාදෙන අතර මේ වන විට විශාල භට පිරිසක් එම සේවාවන්හි යොදවා තිබේ. එමඟින් එම සාමාජිකයන් ආර්ථික වශයෙන් සවිබල ගැන්වීම මෙන්ම ඔවුන්ගේ වෘත්තීමය නිපුණතාවයන් ඔප් නැංවීම ද සිදු වෙයි. ආරක්ෂක ලේකම් ජෙනරාල් ශාන්ත කෝට්ටේගොඩ මහතා ඇතුළු ආරක්ෂක අංශ ප්‍රධානීහු ද, ශ්‍රී ලංකා මානව හිමිකම් කොමිෂන් සභාවේ සභාපති දීපිකා උඩුගම මහත්මිය ඇතුළු නිලධාරින් මෙම සාකච්ඡාවට එක්ව සිටියහ."
    },
    {
        "content": "ජාතික ව්‍යසනයක්ව පවතින නීති විරෝධි මත්ද්‍රව්‍ය මර්දනය සහ නිවාරණය වෙනුවෙන් ති‍්‍රවිධ හමුදාව ඇතුළු ආරක්ෂක අංශ ඉටුකරන විශිෂ්ට සේවාව ජනාධිපති මෛතී‍්‍රපාල සිරිසේන මැතිතුමාගේ ඇගැයීමට ලක් වෙයි. ත‍්‍රිකුණාමලය නාවික හා සාගරික විද්‍යා පීඨයේ පුහුණුව ලැබූ නිලධාරින් අධිකාරියට පත් කිරීමේ උලෙළ සේනාධිනායක ජනාධිපති ගරු මෛතී‍්‍රපාල සිරිසේන මැතිතුමාගේ ප‍්‍රධානත්වයෙන් ඊයේ (22) පස්වරුවේ ති‍්‍රකුණාමලය නාවික හා සාගරික විද්‍යාපීඨයේ දී පැවැත්වුණු අතර එහිදී ජනාධිපතිතුමා මේ බව ප‍්‍රකාශ කළේය. රටේ ආර්ථික සංවර්ධනය සේම යහපත් විනයගරුක සමාජයක් ගොඩනැගීමට සහ සෞඛ්‍ය සම්පන්න ජනතාවක් බිහිකිරීමේ දී ති‍්‍රවිධ හමුදාව ලබාදෙන පුළුල් දායකත්වය ද මෙහිදී ජනාධිපතිතුමාගේ ඇගැයීමට ලක් කෙරිණි. පාස්කු ඉරිදා ප‍්‍රහාරය හමුවේ රටේ සාමය සහ ජාතික ආරක්ෂාව තහවුරු කිරීම වෙනුවෙන් ශ‍්‍රී ලංකා නාවික හමුදාව ඇතුළු ති‍්‍රවිධ හමුදාව ඉටුකළ අනුපමේය මෙහෙවර ද ජනාධිපතිතුමාගේ සුවිශේෂි පැසසුමට ලක් විය. අනභිභවනීය ඉතිහාසයකට උරුමකම් කියන ශ‍්‍රී ලංකා නාවික හමුදාවේ විශිෂ්ට ගමන්මග ද මෙහිදී අභිමානයෙන් සිහිපත් කළ ජනාධිපතිතුමා, එම ගමන් මගේ දී මාතෘ භූමිය වෙනුවෙන් දිවි පිදු සහ ආබාධිත වූ සියලු විරුවන් කෘතවේදිව සිහිපත් කළේය. ති‍්‍රකුණාමලය, නාවික හා සාගරික විද්‍යාපීඨයේ පුහුණුව නිම කළ 32 (තාක්ෂණික) සහ 33 වන ශ‍්‍රීමත් ජොන් කොතලාවල ආරක්ෂක විශ්වවිද්‍යාලයීය සහ 59 වන ශිෂ්‍යභට යන බඳවා ගැනීම්වලට අයත් මධ්‍ය නිලධාරින් 89 දෙනෙකු සිය මූලික පුහුණුව අවසන් කිරීමෙන් පසු මෙලෙස අධිකාරියට පත් කරන ලදී. ශ‍්‍රී ලංකා නාවික හමුදාව සතු 4 වන වේග ප‍්‍රහාරක යාත‍්‍රා සමූහය අධිකාරියට පත් කර ජනාධිපති වර්ණ ප‍්‍රදානය කිරීම ද සිදු කෙරිණි. ති‍්‍රකුණාමලය නාවික හා සාගරික විද්‍යාපීඨයේ ප‍්‍රධාන සරඹ පිටියේ පැවැත්වූ විචිත‍්‍රවත් අධිකාරියට පත් කිරීමේ උලෙළකින් පසු ඔවුන් විසිර ගිය අතර, පුහුණුවීම් කාල සීමාව තුළදී විශිෂ්ට දක්ෂතා දැක්වූ නිලධාරින්ට විශේෂ සම්මාන ප‍්‍රදානය කිරීම ද ජනාධිපතිතුමා අතින් සිදු විය. උත්සව සභාව ඇමතූ ජනාධිපතිතුමා වැඩිදුරටත් සඳහන් කළේ පසුගිය අවුරුදු කිහිපය පුරාවට ඉතා කැපවිමෙන් අවසන් කල දුෂ්කර වූ පුහුණුව තුළින් ලබාගත් ශාරිරික හා මානසික ධෛර්යය මෘතෘ භූමියේ උන්නතිය සහ නාවික හමුදාවේ අභිවෘද්ධිය උදෙසා ලබාදීමට විසිර යන සියලූ නිලධාරින් කටයුතු කරනු ඇති බවයි. තම දරුවන් මාතෘ භූමිය රැකගැනීම වෙනුවෙන් නාවික හමුදාව වෙත දායාද කර දුන් දෙමාපියන්ට ද තම ස්තූතිය පුද කළ ජනාධිපතිතුමා විසිර ගිය තරුණ නිලධාරින්ට සිය සුභාශිංසන පළ කළේය. නාවික හමුදාපති වයිස් අද්මිරාල් පියල් ද සිල්වා, නාවික හමුදා මාණ්ඩලික ප‍්‍රධානී රියර් අද්මිරාල් නිශාන්ත උළුගේතැන්න, නැගෙනහිර නාවික ප‍්‍රදේශ භාර ආඥාපති රියර් අද්මිරාල් මෙරිල් වික‍්‍රමසිංහ යන මහත්වරුන් ඇතුළු නාවික හමුදාවේ ජ්‍යෙෂ්ඨ නිලධාරින් ද, විසිර ගිය නිලධාරින්ගේ දෙමාපියන් ඇතුළු පිරිසක්, මෙම උලෙළට එක්ව සිටියහ."
    },
    {
        "content": "වැලි, ගල් සහ පස් මේ රටේ අන්ත දූෂිත ව්‍යාපාර වන අතර ඒවායේ සිදුවන අක්‍රමිකතා මැඩලීම වෙනුවෙන් නීති රීති රැසක් තමන් පසුගිය සිව් වසර තුළ හඳුන්වා දුන් බව ජනාධිතිතුමා පවසයි. ජනාධිපති  මෛත්‍රීපාල සිරිසේන මැතිතුමා මේ බව ප්‍රකාශ කළේ හරිත වැලි තොටුපොළ සංකල්පය හඳුන්වාදීම පිළිබඳව ඊයේ (22) පෙරවරුවේ පොළොන්නරුව බුද්ධි මණ්ඩපයේ පැවති වැඩසටහන අමතමිනි. ජනාධිපතිතුමා මෙහිදි වැඩිදුරටත් සඳහන් කළේ ගස් කැපීම, ගල් වැලි පස් ජාවාරම ඇතුළු රටේ සිදුවන දැවැන්ත පරිසර විනාශය වැළැක්වීම වෙනුවෙන් නීති රීති රැසක් සෘජුව සහ වක්‍රව ක්‍රියාවට නංවා තිබෙන බවත් කුමන විවේචන එල්ල වුව ද පරිසරය වෙනුවෙන් ගත් තීන්දු තීරණ කිසිසේසත් ආපසු නොහරවන බවත්ය. සංවර්ධනය සඳහා වැලි, ගල් සහ පස් අවශ්‍ය වුවත් පරිසරය රැක ගනිමින් නිසි කළමනාකරණයක් යටතේ ඒවා සපයා ගැනීමේ වැදගත්කම ද පැහැදිලි කළ ජනාධිපතිතුමා නවීන තාක්ෂණික ක්‍රමවේදයන් සමඟ රටේ සංවර්ධන වැඩපිළිවෙළ ඉදිරියට ක්‍රියාත්මක කිරීමේ අවශ්‍යතාවය ද පෙන්වා දුන්නේ ය. හරිත වැලි තොටුපොළ සංකල්පය යටතේ ගංගාවත්, ගං ඉවුර අවට පරිසරයත් සුරක්ෂිත කෙරේ. මෙම ක්‍රමය අනුව ගංගාවේ සිට ගං ඉවුරේ අඩි 10ක පමණ ප්‍රදේශයක් හරිත කලාපය ලෙස නම් කරන අතර එය වන රෝපණයකින් සමන්විත වේ. ඒ හරහා වැලි තොටුපොළට ගමන් කරන අඩි 03 ක පාරක් ඉතිරි වේ. මේ ක්‍රමය නිසා ගංගාවට ට්‍රැක්ටර් බැස්සවීමට නොහැකි අතර වැලි ගොඩදැමීම සිදුවන්නේ නිසි ප්‍රමිතීන්ට අනුවයි. එහි දී කූඩ යොදා ගෙන අඩි 10 සීමාව ඉක්මවන තෙක් වැලි රැගෙන ආ යුතුය. වැලි ගොඩදැමීම සඳහා යොදා ගන්නා බෝට්ටු, එන්ජින් රහිත බෝට්ටු විය යුතුය. මේ වන විට හරිත වැලි සංකල්පය හඳුන්වාදී තිබෙන අතර ඉදිරියේ දී එය ක්‍රියාත්මක නොකරන පිරිසට වැලි බලපත්‍ර නිකුත් නොකෙරෙන අතර එසේ නොකරන අයගේ බලපත්‍ර අහෝසි කෙරෙන බව ද භූ විද්‍යා සමීක්ෂණ හා පතල් කාර්යාංශය පවසයි. මනම්පිටිය වැලි ගොඩදමන කම්කරුවන් සඳහා දිනකට ගෙවන රුපියල් 2000/- වැටුප රුපියල් 2500/- දක්වා ඉහළ නැංවීමට ද ජනාධිපතිතුමා මෙහි දී අදාළ තාක්ෂණ සේවා සමාගම වෙත උපදෙස් දෙනු ලැබීය. එමෙන්ම එම සේවකයන් වෙත සඳුන් පැළ බෙදාදීමක් ද ජනාධිපතිතුමා අතින් සනිටුහන් කෙරිණි. පොළොන්නරුව නගරාධිපති චානක සිදත් රණසිංහ, භූ විද්‍යා සමීක්ෂණ හා පතල් කාර්යාංශයේ සභාපති අසේළ ඉද්දවෙල යන මහත්වරුන් ඇතුළු පිරිසක් මෙම අවස්ථාවට එක්ව සිටියහ."
    },
    {
        "content": "''සුව සැරිය'' ගාස්තු රහිත පූර්ව රෝහල් ප්‍රතිකාර සේවාව දැන් නැගෙනහිර පළාතද සමඟින් මුළු රටම ආවරණය කර තිබේ. 2016 ජූලි 29 වනදා ඉන්දීය රජයේ ආධාරයක් ලෙස බස්නාහිර සහ දකුණු පළාත්වලින් ආරම්භ වූ 1990 සුවසැරිය සේවාව මේ දක්වා 1990ට ලද දුරකථන ඇමතුම් 1,133,344 කට ක්ෂණික ප්‍රතිචාර දක්වා 219,371 වතාවක් ගිලන් රථ පිටත් කර යවා මිනිත්තු 12.58 ක් වැනි සාමාන්‍ය කාලයක් තුළ රෝගියා වෙත ළගාවී හදිසි ප්‍රතිකාර අවශ්‍ය රෝගීන් 198,223 රෝහල් කරා රැගෙන ගොස් තිබේ. මෙම ව්‍යාපෘතිය සාර්ථක කරගැනීමට සෑම අවස්ථාවකදීම සහයෝගය දැක්වූ සියලු දෙනාටම ස්තූති වන්ත වන බවත් ඉන්දීය රජයේ රජයේ ඇ.ඩො මිලියන 23 ක නැවත නොගෙවන ප්‍රදානයක් ලබාදුන් අග්‍රාමාත්‍ය ශ්‍රී නරේන්ද්‍ර මෝදි මැතිතුමාට විශේෂ ස්තූතියක් පිරිනමන බවත් 1990 සුව සැරිය නිර්මාතෘ වන ආර්ථික ප්‍රතිසංස්කරණ සහ පොදු සැපයීම් අමාත්‍ය ආචාර්ය හර්ෂ ද සිල්වා මහතා පැවැසීය."
    },
    {
        "content": "ගල් කැඩීමේ බලපත්‍ර හිමි පිරිස්වල ඉල්ලීම් සම්බන්ධයෙන් ජනාධිපති ගරු මෛත්‍රීපාල සිරිසේන මැතිතුමා සහ දිස්ත්‍රික් ලේකම්වරු අතර සාකච්ඡාවක් ඊයේ (24) පස්වරුවේ ජනාධිපති කාර්යාලයේ දී පැවත්විණි. ජනාධිපති ලේකම් උදය ආර්.සෙනෙවිරත්න මහතා ද මේ අවස්ථාවට එක්ව සිටියේය."
    },
    {
        "content": "16 වන ලෝක ජිම්නාස්ටික් සංදර්ශන ක්‍රිඩා උලෙළ ජූලි 07-13 දක්වා ඔස්ට්‍රියාවේ Dornbirn නගරයේ දී පැවැත්වෙන අතර ඊට සහභාගීවන කාන්තා සහ පිරිමි ශ්‍රී ලංකා කණ්ඩායම් දෙක (25) පෙරවරුවේ ජනාධිපති කාර්යාලයේ දී ජනාධිපති   මෛත්‍රීපාල සිරිසේන මැතිතුමා හමු විය. වසර 04කට වරක් පැවැත්වෙන  මෙම  ක්‍රීඩා උලෙළ ශ්‍රී ලංකාව විසින් නියෝජනය කරනු ලබන්නේ පළමු අවස්ථාවට වන අතර ඊට එක්වන 30 දෙනෙකුගෙන් යුත් කණ්ඩායම වෙත ජනාධිපතිතුමා සිය උණුසුම් සුබපැතුම් පිරිනැමීය."
    },
    {
        "content": "විවිධ චෝදනා සහ විරෝධතා එල්ල කරමින් තමා වැරදිකරුවෙකු ලෙස සමාජයට පෙන්වීමට කුමන ආකාරයේ උත්සාහයන් ක්‍රියාත්මක වුවද රට වෙනුවෙන් කළයුතු කාර්යයන් කිසිසේත් අතපසු නොකරන බව ජනාධිපතිතුමා පවසයි. මත්ද්‍රව්‍ය උවදුරෙන් රට සහ දරුවන් බේරාගැනීමේ වගකීම නිසි ලෙසම ඉටුකරන අතර මතට එරෙහි සටන කිසිදු තර්ජනයක් හමුවේ අත්නොහරින බව ද ජනාධිපතිතුමා අවධාරණය කළේය. ජනාධිපති ගරු මෛත්‍රීපාල සිරිසේන මැතිතුමා මේ බව සඳහන් කළේ මත්ද්‍රව්‍ය භාවිතය හා නීතිවිරෝධි ප්‍රවාහනයට එරෙහි ජාත්‍යන්තර දිනයට සමගාමීව  (26) පෙරවරුවේ කොළොන්නාව රජමහා විහාරයේ පැවති වැඩසටහන අමතමිනි. පසුගිය 23 වනදා සිට ජූලි 01 වනදා දක්වා සතිය ජාතික මත්ද්‍රව්‍ය නිවාරණ සතිය ලෙස ජනාධිපතිතුමා විසින් ප්‍රකාශයට පත් කර තිබෙන අතර, එහි තෙවන දිනය වූ අද දින ද දීප ව්‍යාප්තව වැඩසටහන් රැසක් ක්‍රියාත්මක විය. එහි ප්‍රධාන වැඩසටහනක් ලෙස මත්ද්‍රව්‍ය විරෝධි දැවැන්ත පා ගමනක් අද සංවිධානය කර තිබූ අතර රාජගිරිය, මුල්ලේරියාව, වැල්ලම්පිටිය, ගොතටුව, ග්‍රෑන්ඞ්පාස්, දෙමටගොඩ යන ප්‍රදේශවලින් ආරම්භ වූ පෙළපාළි අනතුරුව කොළොන්නාව රජමහා විහාරස්ථාන වෙත ළඟා විය. රාජ්‍ය නිලධාරින්, පාසල් දරුවන් සහ පොදු මහජනතාව විශාල පිරිසක් ඊට එක්ව සිටි අතර පෝස්ටර් සහ කටවුට් ප්‍රදර්ශනය කරමින් ඔවුන් පා ගමනට එක් විය. අනතුරුව කොළොන්නාව රජමහා විහාරයේ දී විශේෂ දැනුවත් කිරීමේ වැඩසටහනක් ක්‍රියාත්මක වූ අතර මත්ද්‍රව්‍ය භාවිතයේ ආදීනව පිළිබඳ දැනුවත් කිරීමේ විද්වත් දේශන ඊට ඇතුළත් විය. මෙම අවස්ථාවට සහභාගී වූ ජනාධිපතිතුමා වැඩිදුරටත් අදහස් දක්වමින් කියා සිටියේ නිතිවිරෝධි මත්ද්‍රව්‍ය ජාවාරම මැඩලීම වෙනුවෙන් තමා පසුගිය සිව් වසර තුළ සුවිශේෂි වැඩසටහනක් ක්‍රියාත්මක කළ අතර එහි සාර්ථක ප්‍රතිඵල මේ වන විට රටට ලැබි තිබෙන බවයි. මත්ද්‍රව්‍ය ජාවාරම්කරුවන්ට ආණ්ඩු පෙරළීමට මෙන්ම ආණ්ඩු පිහිටුවීමට ද හැකියාව තිබෙන අතර ඊට එරෙහිවන්නන් විනාශ කිරීමේ ද ශක්තිය ඔවුන් සතුව පවතින බව පැවසූ ජනාධිපතිතුමා විමර්ශනවලින් කුමන කරුණු අනාවරණය වුවද අප්‍රේල් 21 වනදා රටට එල්ල වූ ප්‍රහාරය ද මත්ද්‍රව්‍ය විරෝධි සටනට එල්ල වූ එක් ප්‍රතිප්‍රහාරයක් ලෙස සැලකිය හැකි බව ද කියා සිටියේය. බස්නාහිර පළාත් ආණ්ඩුකාර ඒ.ජේ.එම්. මුසම්මිල්, ජනාධිපති සම්බන්ධීකරණ ලේකම් ප්‍රසංග සෝලංගආරච්චි, ජනාධිති ලේකම් උදය ආර්. සෙනෙවිරත්න, අන්තරායකර ඖෂධ පාලක ජාතික මණ්ඩලයේ සභාපති මහාචාර්ය සමන් අබේසිංහ යන මහත්වරුන් ද, පොලිස්පති සී.ඩී. වික්‍රමරත්න මහතා ඇතුළු ආරක්ෂක අංශ ප්‍රධානිහු මෙම අවස්ථාවට එක්ව සිටියහ. මේ අතර ජාතික මත්ද්‍රව්‍ය නිවාරණ සතියේ තෙවන දිනය වූ අද දින රාජ්‍ය ආයතන සඳහා වූ විශේෂ වැඩසටහන් දීප ව්‍යාප්තව සංවිධානය කර තිබිණි. එහි සිව්වන දිනය වන  අද ආරක්ෂක අංශ විසින් ක්‍රියාත්මක වැඩසටහන් දීප ව්‍යාප්තව සිදු කෙරේ"
    },
    {
        "content": "මත්ද්‍රව්‍ය ජාවාරම් සම්බන්ධයෙන් වරදකරුවන් වී බන්ධනාගාරගතව සිටින සිව් දෙනෙකුට මරණීය දණ්ඩනය ලබාදීමට අත්සන් කළා- ජනපති"
    },
    {
        "content": "තමන් නියෝජනය කරන දිස්ත්‍රික්කයට අසාධාරණයක් සිදු නොකර තමන්ට ලැබෙන ප්‍රතිපාදනවලින් එම දිස්ත්‍රික්කයට අවශ්‍ය සංවර්ධන වැඩපිළිවෙළ ක්‍රියාත්මක කිරීමට කැපවීම සියලු අමාත්‍යවරුන්ගේ වගකීම බව ජනාධිපතිතුමා පවසයි. ජනාධිපති ගරු මෛත්‍රීපාල සිරිසේන මැතිතුමා මේ බව ප්‍රකාශ කළේ (27) පස්වරුවේ පොළොන්නරුව දිස්ත්‍රික් ලේකම් කාර්යාලයේ පැවති පොළොන්නරුව දිස්ත්‍රික් සංවර්ධන වැඩසටහනේ ප්‍රගති සමාලෝචන රැස්වීමට එක්වෙමිනි. ප්‍රාදේශීය දේශපාලන නායකයන් ක්ෂේත්‍ර නිලධාරින් සමග එක්ව ග්‍රාමීයව ජීවත්වන ජනතාවගේ ගැටලු සොයා බැලීමට කටයුතු කිරීමේ වැදගත්කම ද මෙහිදී පෙන්වා දුන් ජනාධිපතිතුමා තම ප්‍රදේශවල දිළිදුභාවයෙන් ඉහළ ගම්මාන තෝරා ගනිමින් ආදර්ශ ගම්මාන ලෙස ඒවා සංවර්ධනය කිරීමේ වැඩපිළිවෙළක් ක්‍රියාවට නැංවීමට ද උපදෙස් දුන්නේය. එමෙන්ම ජනතාවට සහන ලබාදීමේ දී කිසිදු අවස්ථාවක පක්ෂ බේද සැලකිල්ලට ගත යුතු නොවන බව ද ජනාධිපතිතුමා අවධාරණය කළේය. පිබිදෙමු පොළොන්නරුව දිස්ත්‍රික් සංවර්ධන වැඩසටහන යටතේ ක්‍රියාත්මක සංවර්ධන ව්‍යාපෘතිවල ප්‍රගතිය පිළිබඳ මෙහිදී දීර්ඝ වශයෙන් සමාලෝචනයට ලක් කෙරිණි. වැඩ අවසන් ව්‍යාපෘතිවල ප්‍රතිලාභ කඩිනමින් ජනතාවට ලබාදීමට ද ජනාධිපතිතුමා නිලධාරින්ට උපදෙස් දුන්නේය. පානීය ජල ගැටලු, කෘෂි ක්ෂේත්‍රයේ ගැටලු, සෞඛ්‍ය පහසුකම්, මාර්ග ඉදිකිරීම්, පාසල්, විහාරස්ථාන ඇතුළු ආගමික ස්ථානවල සංවර්ධනය සඳහා ගෙන යන වැඩසටහන් මෙන්ම පොළොන්නරුව නගර සැලැස්මට අදාළ සංවර්ධන කටයුතුවල ප්‍රගතිය ද මෙහිදී විමසා බැලිනි. පොළොන්නරුව නාගරික මාර්ග සංවර්ධනයෙන් ඉඩම් අහිමි වූ 150 දෙනෙකුට වන්දි මුදල් ප්‍රදානය කිරීම ද ජනාධිපතිතුමා අතින් සිදු කෙරිණි. උතුරු මැද පළාත් ආණ්ඩුකාර සරත් ඒකනායක මහතා සහ දිස්ත්‍රික්කයේ මහජන නියෝජිතයන් ද, දිස්ත්‍රික් ලේකම් ඇතුළු රාජ්‍ය නිලධාරිහු මීට එක්ව සිටියහ. මේ අතර අලුත්වැව යෞවන සමාජ බහුකාර්ය ගොඩනැඟිල්ල අද පස්වරුවේ විවෘත කෙරුණේ ද ජනාධිපතිතුමා අතිනි. තැපැල් කාර්යාලයක්, සංස්කෘතික මධ්‍යස්ථානයක්, ශ්‍රවණාගාරයක් ඇතුළු පහසුකම් රැසකින් මෙම ගොඩනැඟිල්ල සමන්විතය. උතුරු මැද පළාත් ආණ්ඩුකාර සරත් ඒකනායක, නගරාධිපති චානක සිදත් රණසිංහ, යෞවන සමාජයේ සභාපති බුද්ධික ඒකනායක යන මහත්වරුන් සහ ප්‍රදේශයේ යෞවන යෞවනියන් විශාල පිරිසක් මෙම අවස්ථාවට එක්ව සිටියහ"
    },
    {
        "content": "ඕස්ට්‍රේලියාවේ මෙල්බර්න් නුවර දී පැවැත්විමට නියමිත ‘වැවර්ලි’ අන්තර්ජාතික පාසල් නෙට්බෝල් ශූරතාවලිය සඳහා ශ්‍රි ලංකාව නියෝජනය කරමින් පාසල් ක්‍රීඩිකාවන් 12 දෙනෙකු සහභාගී වීමට නියමිතව තිබේ. ශ්‍රී ලංකා පාසල් නෙට්බෝල් සංගමය මගින් පාසල් අතරින් තෝරා ගන්නා ලද මෙම ක්‍රිඩිකාවන් සහ ඔවුන් භාරව මෙම තරඟාවලියට සහභාගී වන ගුරුමහත්ම මහත්මීන් පස් දෙනෙකු වෙත අදාළ ගුවන් ටිකට් පත් පිරිනැමීම පසුගියදා අධ්‍යාපන අමාත්‍ය නීතිඥ අකිල විරාජ් කාරියවසම් මහතාගේ ප්‍රධානත්වයෙන් සිදු පසුගියදා සිදු කෙරුණි. 2019.07.02 සිට 2019.07.05 දක්වා දින තුනක් තුළ පැවැත්විමට නියමිත මෙ‍ම තරගාවලිය සඳහා සහභාගී වන පාසල් නෙට්බෝල් ක්‍රිඩිකාවන් හා ගුරුභවතුන් අධ්‍යාපන අමාත්‍යවරයා සමග අධ්‍යාපන අමාත්‍යංශයේ දි සුහද පිළිසඳරකට ද එක් විය. අමාත්‍යවරයා ඔවුන් වෙත සිය සුබාශිංසන පිරිනැමූ අතර, සමුහ ඡායාරුපයකට ද පෙනී සිටියා. ඒ අනුව මෙම කණ්ඩායම ජුනි මස 29 වැනි දින ඕස්ට්‍රේලියාවේ මෙල්බර්න් නුවර බලා පිටත්විමට නියමිතයි."
    },
    {
        "content": "සියලු ජන කොටස් සහෝදරත්වයෙන් ජීවත්වන විනයගරුක සහ සාමකාමී රටක් ගොඩනැඟීමට දැයේ සියලු දරුවන්ට හොඳ අධ්‍යාපනයක් ලබාදීම ඉතා වැදගත් බව ජනාධිපතිතුමා පවසයි. ජනාධිපති ගරු මෛතී‍්‍රපාල සිරිසේන මැතිතුමා මේ බව ප‍්‍රකාශ කළේ පොළොන්නරුව, තඹාල අල් හිලාල් මුස්ලිම් විද්‍යාලයේ නව තෙමහල් විද්‍යාගාර ගොඩනැඟිල්ල සිසු අයිතියට පවරාදිමේ අවස්ථාවට ඊයේ(28) පෙරවරුවේ එක් වෙමිනි. රට තුළ ජාතින් වශයෙන් බෙදී වෙන්වී ගැටුම් ඇතිකරගතහොත් කිසිදු ජන කොටසකට යහපතක් සිදු නොවන බව මෙහි දී පෙන්වා දුන් ජනාධිපතිතුමා රටේ සියලු ජනකොටස් සහෝදරත්වයෙන් සහ සාමයෙන් ජීවත්වන සංවර්ධන වැඩපිළිවෙකට තමා කැප වී සිටින බව ද කියා සිටියේය. පිබිදෙමු පොළොන්නරුව දිස්ති‍්‍රක් සංවර්ධන වැඩසටහන යටතේ රුපියල් ලක්ෂ 280ක් වැය කරමින් තඹලා අල් හිලාල් මුස්ලිම් මධ්‍ය මහා විද්‍යාලයේ ඉදිකෙරුණු තෙමහල් විද්‍යාගාරය සිසු අයිතියට පවරාදුන් ජනාධිපතිතුමා එහි නිරික්ෂණ චාරිකාවක ද නිරත වෙමින් සිසු කි‍්‍රයාකාරකම් නිරික්ෂණය කළේය. විද්‍යාලය වෙත පැමිණි ජනාධිපතිතුමා සිසු දරුවන් විසින් මහත් හරසරින් පිළිගන්නා ලදී. උතුරු මැද පළාත් ආණ්ඩුකර සරත් ඒකනායක මහතාද විදුහල්පති ඒ.වහබ්දීන් මහතා සහ ආචාර්ය මණ්ඩලය, දෙමාපියන්, ආදි සිසුන් ඇතුළු පිරිසක් මෙම අවස්ථාවට එක්ව සිටියහ. මේ අතර පිබිදෙමු පොළොන්නරුව දිස්ති‍්‍රක් සංවර්ධන වැඩසටහන යටතේ රුපියල් ලක්ෂ 186ක් වැය කරමින් තඹාල අල් රිෆායි මහා විද්‍යාලයේ ඉදිකෙරුණු පංතිකාමර 08කින් යුත් දෙමහල් ගොඩනැගිල්ල අද සිසු අයිතියට පැවරුණේ ද ජනාධිපතිතුමාගේ ප‍්‍රධානත්වයෙනි. එම විද්‍යාලයේ දී ද සිසු දරුවන් මහත් සෙනෙහසින් ජනාධිපතිතුමා පිළිගත් අතර පංතිකාමර ගොඩනැඟිල්ල සිසු අයිතියට පවරාදුන් ජනාධිපතිතුමා එහි නිරික්ෂණ චාරිකාවකට ද එක් විය. විදුහල්පති ඒ.අසීස් මහතා සහ ආචාර්ය මණ්ඩලය දෙමාපියන්, ආදි සිසුන් ඇතුළු පිරිසක් මෙම අවස්ථාවට එක්ව සිටියහ."
    },
    {
        "content": "පාසල් සිසුන්, විශ්වවිද්‍යාල සිසුන් ප්‍රමුඛ ලක්ෂ සංඛ්‍යාත තරුණ ජීවිත බිලිගනිමින් දිනෙන් දින ව්‍යාප්තවන නීතිවිරෝධි මත්ද්‍රව්‍ය ජාවාරම වළක්වමින් ජාතියේ සහ මතු පරපුරේ අනාගතය සුරක්ෂිත කිරීමට නම් මත්ද්‍රව්‍ය ජාවාරම්කරුවන්ට මරණීය දණ්ඩනය ක්‍රියාත්මක විය යුතු බව ජනාධිපතිතුමා පවසයි. මත්ද්‍රව්‍ය ජාවාරම් සම්බන්ධයෙන් වැරදිකරුවන් වී බන්ධනාගාරගතව සිටින පුද්ගලයන් සිව් දෙනෙකුට මරණීය දණ්ඩනය ලබාදීම සඳහා තමා මේ වන විට අත්සන් තබා ඇති අතර ඊට විරුද්ධව කථා කරන සියලු පිරිස් මත්ද්‍රව්‍ය ජාවාරමට සහය වන්නන් බව ද ජනාධිපතිතුමා කියා සිටියේය. ජනාධිපති ගරු මෛත්‍රීපාල සිරිසේන මැතිතුමා මේ බව ප්‍රකාශ කළේ පොළොන්නරුව, ලංකාපුර විජිත මහා විද්‍යාලයේ (28) පෙරවරුවේ පැවති උත්සවයක දී ය. මෙහිදී අදහස් දැක්වූ ජනාධිපතිතුමා වැඩිදුරටත් කියා සිටියේ මත්ද්‍රව්‍ය ජාවාරම්කරුවන්ට මරණීය දණ්ඩනය ලබාදීමට තමා අත්සන් තැබුවේ කිසිවෙකු කෙරෙහි වෛරයෙන් හෝ ක්‍රෝධයෙන් නොව මෙම දරුණු සමාජ ව්‍යසනයෙන් ජාතිය සහ මතු පරපුර බේරාගැනීම වෙනුවෙන් බවයි. එබැවින් එම වැඩපිළිවෙළ ආපසු හැරවීමට කිසිවෙකු උත්සහ නොදැරිය යුතු අතර එක්සත් ජාතින්ගේ මහලේකම්වරයා සමග ද තමා මේ පිළිබඳ ඊයේ රාත්‍රියේ දුරකථන සංවාදයක නිරතවෙමින් කරුණු පැහැදිලි කළ බව ජනාධිපතිතුමා කියා සිටියේය. මෙම උත්සව සභාව ඇමතූ ජනාධිපතිතුමා වැඩිදුරටත් සඳහන් කළේ නීතිවිරෝධි මත්ද්‍රව්‍ය ජාවාරමට එරෙහි සටන තමා අද ඊයේ ආරම්භ කළ එකක් නොවන බවයි. මෙම දරුණු සමාජ ව්‍යසනයෙන් ජාතිය ගලවා ගැනීම තමා ආරම්භ කළ දීර්ඝකාලීන වැඩපිළිවෙළක් බවත් එම ගමනේ දී විවිධ බාධා එල්ල වූ අතරම ජනාධිපතිවරයා ලෙස සියලුදෙනාගේ සහයෝගයන් එම වැඩපිළිවෙල අද සාර්ථක අවසානයක් කරා මෙහෙයවමින් සිටින බව ද ජනාධිපතිතුමා කියා සිටියේය. පිබිදෙමු පෙළොන්නරුව දිස්ත්‍රික් සංවර්ධන වැඩසටහන යටතේ ලංකාපුර විජිත මහා විද්‍යාලයේ ඉදිකෙරුණු පන්තිකාමර 15කින් යුත් තෙමහල් ගොඩනැඟිල්ල  පෙරවරුවේ ජනාධිපතිතුමා අතින් සිසු අයිතියට පැවරිණි. මේ සඳහා වැය කර ඇති මුදල රුපියල් මිලියන 30 කි. සමරු ඵලකය නිරාවරණය කර ගොඩනැඟිල්ල සිසු අයිතියට පවරාදුන් ජනාධිපතිතුමා එහි නිරික්ෂණ චාරිකාවක නිරතවෙමින් සිසු ක්‍රියාකාරකම් ද නිරික්ෂණය කළේය. විද්‍යාලයේ දරුවන්ගේ ඉල්ලීම පරිදි විද්‍යාලයට අවශ්‍ය උපකරණ ලබා ගැනීම වෙනුවෙන් රුපියල් ලක්ෂ 50ක මුදලක් ලබාදීම ද මෙහිදී සිදු කෙරිණි. උතුරු මැද පළාත් ආණ්ඩුකාර සරත් ඒකනායක මහතා ද විදුහල්පති ආර්.ඩී. වීරසූරිය මහතා සහ ආචාර්ය මණ්ඩලය, දෙමාපියන්, ආදි සිසුන් ඇතුළු පිරිසක් මෙම අවස්ථාවට එක්ව සිටියහ."
    },
    {
        "content": "ලෝක සමාජ මාධ්‍ය දිනය අදට (ජූනි 30) යෙදී තිබේ. තාක්ෂණික විප්ලවත් සමඟ නූතන ලෝකයේ මාධ්‍ය සමාජය හසුරුවන ප්‍රධානතම සන්නිවේදන මෙවලම ලෙස  සමාජ මාධ්‍යය ප්‍රමුඛ ස්ථානයට පැමිණ තිබේ. මේ වනවිට ලෝකයේ දැවැන්ත වෙනසක් සිදු කිරීමට ලෝකය තනි යායක් කිරීමට සමාජ මාධ්‍ය ඉවහල් වී තිබේ. නව මාධ්‍ය ප්‍රවනතා ඔස්සේ මේ වනවිට සමාජ මාධ්‍ය සමාජ කන්ඩායම්වල ආගම බවට පත්ව තිබේ. තොරතුරු සම්පාදනය ,විනෝදාස්වාදය යන මුක්‍ය සන්නිවේදන අවශ්‍යතා අතික්‍රමනය කරමින් මේ වනවිට සමාජ  මාධ්‍ය ප්‍රබල ජනමත නායකත්වයක් ගොඩනගා ගෙන තිබේ. සුහුරු තාක්ෂණ මෙවලම් ඔස්සේ නූතන කියවීමකට තල්ලු කළ සමාජ මාධ්‍ය මිනිසා නොදැනුවත්වම එහි  ගොඳුරක් වී ඇති බවයි සන්නිවේදන විශේෂඥයින් පෙන්වා දෙන්නේ. මේ වනවිට ලෝකයේ මහාද්වීප යා කරමින් අත් විශාල සමාජ මාධ්‍ය ජාල රාශියක් ක්‍රියාත්මක වෙයි.ඇතැම් විට  මෙම සමාජ මාධ්‍ය ලෝක දේශපාලන බල තුලනයට ද බලපා තිබේ. වෙනත් කලාපයක සමාජ ජාල පිවිසුම් තවත්  කලාපයකට ප්‍රවේශ වීමට ඉඩ නොදෙන්නේ එවන් තත්ත්වයන් මතය. ෆේස් බුක්,ට්විටර්,යූ ටියුබ්,ඉන්ස්ටර්ග්‍රෑම් වැනි සන්නිවේදන මෙවලම් මේ වනවිට ලෝකයේ සෑම සමාජ ස්ථරයක්ම  වෙලාගෙන තිබේ.සමාජ මාධ්‍ය ඇරඹුම පරිගණකය,මෙන්ම ස්මාර්ට් දුරකතනය ඔස්සේ සංකීර්ණත්වයට පත්ව  තිබේ. වසර 2002 දී Friendster වසර 2003 දී MySpace ආරම්භ වුණා.වසර 2004 දී ෆේස් බුක් ආරම්භ වුණා. කෙසේ වෙතත් මේ වනවිට මානව සන්නිවේදනයේ දී සමාජ මාධ්‍ය නැතිව බැරි අන්ගයක් බවට පත්ව තිබේ.  සමාජයෙන් මිනිසා අතුරුදහන් වීමත් එම සමාජයේම පෙනී සිටීමත් යන කාරණා දෙක සන්මාජ මාධ්‍ය ජාල තුළ  සිදුවෙයි. සමාජ මාධ්‍ය ජාලයේ චැට් බොක්ස් තුළ දැක්වෙන කොළ එළියෙන් අපට හැඟවෙන්නේ ඔහු ජීවතුන්  අතර සිටින බවය. එවන් මානව හැඟීමක් ජනිත කරවීමට තරම් සමාජ මාධ්‍ය සමත් වි තිබේ. විවිධ සමාජ ස්ථර ආමන්ත්‍රණය කිරීම සමත් සමාජ මාධ්‍ය ජාල මානව මතවාද ගොඩනගන මානව මතවාද  ඛණ්ඩනය කරන බොහෝ අරපරිස්සමෙන් භාවිතා කළ යුතු මෙවලමක් බවට අද වනවිට සමාජ මාධ්‍ය පත්ව  තිබේ. මන්ද වගකීම් විරහිත සමාජ මාධ්‍ය භාවිතය සමාජය බොහෝ කරදරවලට පත් කර තිබෙන බැවිනි.ඒ නිසා  වගවීමකින් හා වගකීමකින් සමාජ මාධ්‍ය භාවිතා කිරීම නම් පුද්ගල අනාගතයට කදිම ආයෝජනයකි. ලෝක සමාජ මාධ්‍ය දිනය වෙනුවෙන් විශේෂ වැඩසටහන් රැසක් - ඩිජිටල් යටිතල පහසුකම් හා තොරතුරු  තාක්ෂණ අමාත්‍යාංශය විසින් ද ක්‍රියාවට නංවා තිබුණි. ඒ වෙනුවෙන් වෙබ් මාධ්‍යවේදීන් දැනුවත් කිරීමක් ද පසුගිය  දා රජයේ ප්‍රවෘත්ති දෙපාර්තමේන්තුවේ දී පැවැත්විණි."
    },
    {
        "content": "මත්ද්‍රව්‍ය ජාවාරම් කරුවන්ට මරණ දඬුවම් එපා යැයි කෑගසන දේශපාලඥයින්,දේශපාලන පක්ෂ,රාජ්‍ය නොවන සංවිධාන මෙරටින් මත්ද්‍රව්‍ය තුරන් කිරීම සදහා දී ඇත්තේ කුමන සහයෝගයක් දැයි තමා ප්‍රශ්න කරන බව ජනාධිපති මෛත්‍රීපාල සිරිසේන මහතා පවසයි. ජනාධිපතිවරයා මේ බව පැවැසුවේ, මත්ද්‍රව්‍ය නිවාරණ සතියේ අවසන් දිනය වූ අද(01) දා කොළඹ සුගතදාස ගෘහස්ථ ක්‍රීඩාංගණයේ පැවැති සමාප්ති උත්සවය අමතමිනි. “එක්සත් ජාතීන්ගේ මහලේකම් වරයාද මට දුරකථනයෙන් කතා කොට මත්ද්‍රව්‍ය ජාවාරම් කරුවන්ට මරණ දඩුවම දීමට මා ගත් තීරණය ගැන මගෙන් විමසුවා.මා එතුමාට මෙරටේ මත්ද්‍රව්‍ය නිසා සිදුවන විනාශය පැහැදිලි කර දුන්නා”. යුරෝපා සංගමය පවසා තිබෙනවා මරණ දඩුවම ක්‍රියාත්මක කළොත් ජී.එස්.පී සහනය නතර කරන බව එය ස්වාධීන රටකට කරන තර්ජනයක්.මොන තර්ජන ආවත් මම මේ තීරණය වෙනස් කරන්නේ නැතැයි ද ජනාධිපතිවරයා කීය. මෙහිදී තවදුරටත් කතාකළ ජනාධිපති සිරිසේන මහතා තමා පසුගිය අප්‍රේල් 3 දා තමන් පාසල් දරුවන්,රාජ්‍ය නිළධාරින් හා ව්‍යාපාරික අංශ සම්බන්ධ කරගෙන මත්ද්‍රව්‍ය විරෝධී වැඩ පිළිවෙලක් සාර්ථක ලෙස ක්‍රියාත්මත කළ බවත් එහිදී බක්මහ දිවුරුම නමින් මත්ද්‍රව්‍ය වලට එරෙහිව ප්‍රතිඥාවක්ද දුන් බවත් එහෙත් අප්‍රේල් 21 දා බෝම්බයක් සමඟ ඒ සියල්ල විනාශ වී ගිය බවත් සඳහන් කළේය. “ජාත්‍යන්තර මත්ද්‍රව්‍ය ජාවාරම් සහ ජාත්‍යන්තර ත්‍රස්තවාදය අතර විශාල සම්බන්ධයක් තිබෙනවා.ඒ නිසා අප්‍රේල් 21 දා ත්‍රස්ත ප්‍රහාරයට පැහැදිලි ලෙසම ජාත්‍යන්තර මත්ද්‍රව්‍ය ජාවාරම් කරුවන් කොහෙන් හෝ සම්බන්ධ සම්බන්ධ යැයි මා කියනවා”යැයිද ඒ මහතා තරදුරටත් කීය. දැනට පොලීසීය,ත්‍රස්ත විමර්ශන අංශය භාරයේ අත්අඩංගුවේ සිටින ප්‍රසිද්ධ අපරාධ කාරයින්ගේ ප්‍රකාශන වලින් කියවෙනවා මෙරටේ මත්ද්‍රව්‍ය ජාවාරම් වලට සම්බන්ධ දේශපාලඥයෝ කවුද කියලා ඒ නිසා දේශපාලඥයන්ගේ තිබිය යුතු තමාගේ වගකීම හා යුතුකම මෙරටේ දේශපාලඥයන්ගේ කීදෙනෙක් ඉෂ්ට කරනවාද? මත්ද්‍රව්‍ය සම්බන්ධයෙන් මං අනිත් ඒවා ගැන කතා කරන්නේ නැහැ.දේශපාලඥයා කියන ප්‍රතිරූපය සමාජයට යහපත් චරිතවත් විදිහට ,ආදර්ශවත් චරිතවත් විදිහට කී දෙනෙක් තමා විසින් තමාගේ පණිවිඩය සමාජයට දෙනවාද තමාගේ චරිතය තුළින් මෙම මුහුණ දෙන අභියෝග ඒක නිසා මත්ද්‍රව්‍ය විරෝධී ජාතික සතියේ අවසන් දිනය වූ අද දවසේ මෙම සියළු දෙනා හමුවීමට ලැබීම ගැන සතුටු වෙනවා. මත්ද්‍රව්‍ය මර්ධනයට ජීවිත පරිත්‍යාගයෙන් කැප වී සිටින පොලීසිය, එස්.ටී.එෆ්,යුධ,නාවික,ගුවන් හමුදා අංශ මෙසේ විශේෂ ස්තූතිය පිරිනමනවා. මෙහිදී තවදුරටත් සමුළුව ඇමතූ ජනාධිපතිවරයා පාසල් සිසුන්ට මත්ද්‍රව්‍ය විරෝධී වැඩපිළිවෙලේ වැදගත් කාර්යයන් පැවැරී තිබෙන බවත් තමාගේ නිවසේ කිසිවෙකු මත්ද්‍රව්‍ය ගන්නවානම්,අසල්වැසි ගෙදරක හෝ ගමේ මත්ද්‍රව්‍ය ගන්නවානම් ඒ ගැන විමසිල්ලෙන් සිටි අදාළ තැන් වලට දැනුම් දීමට ඔවුන් කටයුතු කළ යුතු බවත් කීය."
    },
    {
        "content": "රාජ්‍ය භාෂා ප්‍රතිපත්ති ඵලදායීව ක්‍රියාත්මක කිරීමේ අරමුණින් රාජ්‍ය භාෂා ප්‍රතිපත්ති ක්‍රියාත්මක කිරීමේ සතියක් ජාතික ඒකාබද්ධතා රාජ්‍ය භාෂා සමාජ ප්‍රගති සහ හින්දු ආගමික කටයුතු අමාත්‍යාංශයේ මෙහෙයවීමෙන් අද සිට ජූලි 05 වනදා දක්වා ක්‍රියාත්මක අතර එහි සමාරම්භක උත්සවය ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන්  (01) පෙරවරුවේ කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේ දී පැවැත්විණි. එක්සත් ජාතින්ගේ සංවිධානය විසින් දායකත්වය ලබාදෙන භාෂා විගණන වාර්තාව ද ජාතික ඒකාබද්ධතා, රාජ්‍ය භාෂා, සමාජ ප්‍රගති සහ හින්දු ආගමික කටයුතු අමාත්‍ය මනෝ ගනේෂන් මහතා විසින් මෙහිදී ජනාධිපතිතුමා වෙත පිළිගැන්වීය. ජාතික ඒකාබද්ධතා, රාජ්‍ය භාෂා, සමාජ ප්‍රගති සහ හින්දු ආගමික කටයුතු අමාත්‍යාංශයේ ලේකම් ඒ.එස්.එම්.එස්. මහානාම, කැනේඩියානු මහකොමසාරිස් ඬේවිඩි මැකිනන් යන මහත්ම මහත්මීන් ද කොළඹ විශ්වවිද්‍යාලයේ සිංහල අධ්‍යයන අංශයේ අංශ ප්‍රධානී මහාචාර්ය සඳගෝමි කෝපරහේවා, කොළඹ විශ්වවිද්‍යාලයේ නීති පීඨයේ හිටපු පිඨාධිපති මහාචාර්ය එන්. සෙල්වකුමාරන් යන මහත්වරුන් ඇතු`ථ ආචාර්ය මහාචාර්යවරුන් සහ විද්වත් පිරිසක් මෙම අවස්ථාවට එක්ව සිටියහ."
    },
    {
        "content": "ශ්‍රී ලංකාව ලෝකයේ සංචාරය කළ යුතු හොඳම ගමනාන්තය බව ලෝක ප්‍රකට ‘ලෝන්ලි ප්ලැනට්’ සංචාරක සඟරාව යළිත් ප්‍රකාශ කිරීම අපේ රට ලද ගෞරවයක් බවත්, ඒ ගෞරවය යළි ලබා ගැනීම සඳහා වෙහෙසුණු සංචාරක ක්ෂේත්‍රයේ ලොකු කුඩා සියළු පාර්ශවකරුවන්ට තම ස්තුතිය පුද කරන බවත් අග්‍රාමාත්‍ය රනිල් වික්‍රමසිංහ මහතා පැවසීය. අද (03 වන දා) විශේෂ ප්‍රකාශයක් කරමින් අගමැතිවරයා පෙන්වා දුන්නේ සංචාරක ව්‍යාපාරය යළි ඉහළට ඔසවා තැබීම උදෙසා තම රජය පූර්ණ සහය සහ අනුග්‍රහය ලබා දීමට කටයුතු කරන බවය. අගමැතිවරයා කළ සම්පූර්ණ ප්‍රකාශය මෙසේය. '';ශ්‍රී ලංකාව ලෝකයේ සංචාරය කළ යුතු හොඳම ගමනාන්තය බව ප්‍රසිද්ධ සංචාරක සගරාවක් වන ''ලෝන්ලි ප්ලැනට්'' සඟරාව මේ වසර ආරම්භයේදී ප්‍රකාශයට පත් කර තිබුණා. නමුත් පාස්කු ඉරිදා ප්‍රහාරයෙන් පසු ශ්‍රී ලංකාවේ සිටි සංචාරකයන් රටින් පිටව ගියා. ඒ අවස්ථාවේ ලෝන්ලි ප්ලැනට් සඟරාව සංචාරක ක්ෂේත්‍රය තුළ ශ්‍රී ලංකාවට ලබාදුන් ස්ථානය අපේ රටට අහිමිවී යනු ඇතැයි සියලුම දෙනා කල්පනා කළා. නමුත් පසුගිය සතියේ ලෝන්ලි ප්ලැනට් සඟරාව නැවතත් ප්‍රකාශයට පත් කර තිබුණේ ගැටළු තිබුණත් තවමත් ලෝකයේ සංචාරය කළ යුතුම ගමනාන්තය ශ්‍රී ලංකාව බවයි. එය අපට ආඩම්බරයට කරුණක්. විවිධ ගැටළු තිබුණත් ඒවා නොතකා ශ්‍රී ලංකාවේ ජනතාව සිනහමුසුව තමන්ව පිළගත් බවයි එම සඟරාව ප්‍රකාශ කර තිබෙන්නේ. තමන් ශ්‍රී ලංකාව පුරා සංචාරය කළ බවත්, මේ වනවිට රට තුළ සංචාරය කිරීමට ගැටළුවක් නොමැති බවත් ඔවුන් පවසා තිබෙනවා. මේ තුළින් ශ්‍රී ලංකාවේ අපිට විශාල ධෛර්යක් ලැබෙනවා. සංචාරක ව්‍යාපාරය නැවත නඟාසිටුවීමට අපේ රජය විසින් පියවර කිහිපයක්ම ගෙන තිබෙනවා. එවැනි පියවර රැසක් ඉදිරියටත් ගැනීමට මම බලාපොරොත්තු වෙනවා. පාස්කු ප්‍රහාරයෙන් පසුව සංචාරක ව්‍යාපාරය නැවත නඟාසිටුවීමට සංචාරක කර්මාන්තයේ නියැලෙන ලොකු කුඩා සියලුම පුද්ගලයන් ගත් උත්සාහයට මම ස්තූතිවන්ත වනවා. අප්‍රේල් 21 ප්‍රහාරයෙන් පසු එදිනම ආරක්‍ෂක අංශ වෙත මම උපදෙස් ලබාදුන් පරිදි අයි.එස්.අයි.එස්. ත්‍රස්තවාදීන් සියලූදෙනාම අත්අඩංගුවට ගෙන මාස දෙකක් ගතවීමටත් පෙර රට නැවතත් යථාතත්වයට පත් කිරීම පිළිබඳව ආරක්‍ෂක අංශවලටත් ස්තඣතිය පිරිනමනවා. ශ්‍රී ලංකාවේ සංචාරක කර්මාන්තය නැවතත් රටට ආදායම් ලබාදෙන කර්මාන්තයක් බවට ඉක්මනින් පත්වනු ඇති බව මම විශ්වාස කරනවා.”"
    },
    {
        "content": "ඉහළ අධ්‍යාපනයක් ලැබුවත් රටට ආදරය කරන සහ රට ගැන හැඟීමක් ඇති දරු පරපුරක් ගොඩනැගිය හැක්කේ ඔවුන්ට රටේ අභිමානවත් ඉතිහාස කතාව පිළිබඳ දැනුමක් ලබාදීමෙන් බව ද ජනාධිපතිතුමා පෙන්වා දුන්නේය. ජනාධිපති මෛතී‍්‍රපාල සිරිසේන මැතිතුමා මේ බව සඳහන් කළේ පොළොන්නරුව පුරාණ තාක්ෂණික කෞතුකාගාරය ඉදිරිපිට ඊයේ(03) පස්වරුවේ පැවති උත්සවය අමතමිනි. නූනත යුගයට ගැළපෙන නවීන තාක්ෂණය යොදාගෙන මිනිස් සංහතිය සතු වූ ඉපැරණි තාක්ෂණය අද වෙසෙන ජනතාවට අවබෝධ කර දීමේ අරමුණින් මෑතකාලීනව සිදු කෙරුණු විශාලතම ව්‍යාපෘතියක් ලෙස පොළොන්නරුවේ ඉදිකෙරුණු මෙරට පළමු පුරාණ තාක්ෂණ කෞතුකාගාරය සහ පුස්තකාලය අද පෙරවරුවේ විවෘත කෙරුණේ ජනාධිපතිතුමා අතිනි. ඒ නිමිත්තෙන් මෙම උත්සවය පැවැත්වුණු අතර ශ‍්‍රී ලාංකේය අභිමානය කියා පාන සංස්කෘතිකාංග රැසකින් ද මෙම අවස්ථාව වර්ණවත් විය. මෙම උත්සව සභාව ඇමතූ ජනාධිපතිතුමා වැඩිදුරටත් සඳහන් කළේ මෙම නව තාක්ෂණික කෞතුකාගාරය ඉදිකෙරුණේ පොළොන්නරුවේ දරුවන්ට පමණක් නොව සමස්ත රටේම දරුවන්ට ශ‍්‍රී ලාංකේය අභිමානවත් ඉතිහාස කතාව පිළිබඳ අවබෝධයක් ලබාදීමට බවයි. තම දූ පුතුන් විශිෂ්ටයන් සහ ප‍්‍රමුඛයන් බවට පත්කිරීමට සිහින දකින සෑම දෙමව්පියෙකුම තම දරුවන්ට රටේ අභිමානවත් ඉතිහාස කතාව සහ අතීත උරුමයන් පිළිබඳ කියා දිය යුතු බව ද ජනාධිපතිතුමා ස`දහන් කළේය. අද ඉහළම අධි තාක්ෂණයක් ලබා ඇති කිසිදු රටක් ශ‍්‍රී ලංකා මාතෘභූමිය මෙන් අභිමානවත් ඉතිහාස කතාවකට උරුමකම් නොකියන අතර අපගේ මුතුන් මිත්තන් මහා තාක්ෂණික විශ්මිතයන් සිදුකළ යුගයේ එම රටවල් ඝන වනාන්තර බව ද කියා සිටියේය. අධ්‍යාපනයේ ඉසව් නව තාක්ෂණය සමග සීමාවකින් තොරව විහිද යන විට අපගේ අභිමානවත් ඉතිහාස කතාවේ තාක්ෂණික දැනුම සහ අත්දැකීම් එම නව අධි තාක්ෂණය සමග බද්ධ කර ගනිමින් ශ‍්‍රී ලාංකීය විශිෂ්ටත්වය ඉදිරියේ ද ලොව සිසාරා විහිදුවන්නට මෙම නව තාක්ෂණික කෞතුකාගාරය ඉවහල් වනු ඇති බවට ද ජනාධිපතිතුමා මෙහිදී විශ්වාසය පළ කළේය. ආණ්ඩුකාරවරුන්, මැති ඇමතිවරු, විද්වතුන් ඇතුළු සම්භාවනීය ආරාධිත පිරිසක් ද, කෞතුකාගාර දෙපාර්තමේන්තුවේ අධ්‍යක්ෂිකා සනුජා කස්තුරිආරච්චි, ශ‍්‍රී ලංකා ටෙලිකොම් ආයතනයේ සභාපති කුමාරසිරි සිරිසේන, පුරාවිද්‍යා කොමසාරිස් ජනරාල් ඇතුළු නිලධාරිහු මෙම අවස්ථාවට එක්ව සිටියහ."
    },
    {
        "content": "ජනමාධ්‍ය කැබිනට් නොවන අමාත්‍ය හා ආරක්ෂක රාජ්‍ය අමාත්‍ය රුවන් විජයවර්ධන මහතා සිදු කළ විශේෂ ප්‍රකාශය"
    },
    {
        "content": "රටේ ස්වාධීනත්වයට හා ස්වෛරිත්වයට අභියෝගයක් වන මෙන්ම රටට නොගැළපෙන කිසිදු ආකාරයේ විදේශීය ගිවිසුමකට කිසිදු බලවතෙකු සමඟ අත්සන් තැබීමට තම නිල කාලය තුළ ඉඩ නොතබන බව ජනාධිපතිතුමා අවධාරණය කරයි. රට පාවා දෙන සෝපා, මිලේනියම් චැලේන්ජ් ඇතුළු ගිවිසුම් කිහිපයක් සහ රටට නොගැළපෙන ඉඩම් පනතක් පිළිබඳ මේ වන විට සමාජයේ කතා බහක් ඇතිව තිබෙන අතර සාකච්ඡා සහ සංවාද කුමන අන්දමින් පැවැතිය ද රටට හානි වන සහ රටට නොගැළපෙන එබඳු කිසිදු ගිවිසුමකට එළැඹීමට තමා ඉඩ නොතබන බව ද ජනාධිපතිතුමා කියා සිටියේය. ජනාධිපති ගරු මෛතී‍්‍රපාල සිරිසේන මැතිතුමා මේ බව සඳහන් කළේ  (06) පෙරවරුවේ බිබිල මහජන ක්‍රීඩාංගණයේ පැවති රට වෙනුවෙන් එකට සිටිමු මොනරාගල දිස්ති‍්‍රක් වැඩසටහනේ ප‍්‍රගති සමාලෝචනය සහ සමාප්ති වැඩසටහනට එක්වෙමිනි. මෙහිදී අදහස් දැක්වූ ජනාධිපතිතුමා වැඩිදුරටත් සඳහන් කළේ ජාතික ඛේදවාචකයක් බවට පත්ව ඇති මත්ද්‍රව්‍ය ජාවාරම විනාශ කිරීමට තමා නායකත්වය ගෙන සිටින විට දේශපාලන භේදයකින් තොරව රටේ ප‍්‍රබල දේශපාලනඥයන් මෙන්ම රාජ්‍ය නිලධාරින් ද මත්ද්‍රව්‍ය ජාවාරම්කරුවන් රැකීමට ඉදිරිපත්ව සිටින බවයි. එහි ප‍්‍රතිඵල තවත් වසර කිහිපයකින් මේ රටේ අහිංසක දරුවන්ට අත්විඳීමට සිදුවනු ඇති බව ප‍්‍රකාශ කළ ජනාධිපතිතුමා කුමන ආකාරයෙන් පෙනී සිටිය ද මත්ද්‍රව්‍ය ජාවාරම්කරුවන්ට මරණීය දණ්ඩනය ලබාදීමට තමා ගත් තීරණයට එරෙහිව අද අධිකරණයට යන්නේ මත්ද්‍රව්‍ය ජාවාරම්කරුවන් සහ ඔවුන්ගේ මුදලට යට වූ පිරිස් බව ද කියා සිටියේය. මත්ද්‍රව්‍ය ජාවාරම හේතුවෙන් රටට සිදුව ඇති විනාශය සුළු කොට තැකිය නොහැකි අතර මත්ද්‍රව්‍ය උවදුර ජාතික ඛේදවාචකයක් දක්වා අද ඔඩු දුවා ඇත්තේ මෙතෙක් රටේ බලයට පත්වූ කිසිදු රජයක් තම දේශපාලන අරමුණු හේතුවෙන් මත්ද්‍රව්‍ය ජාවාරම්කරුවන්ට එරෙහි සටන අතට නොගත් නිසා බව ද කියා සිටියේය. අද මත්ද්‍රව්‍ය ජාවාරම්කරුවන්ට එරෙහිව තමා ගෙන යන ප‍්‍රබල සටන හේතුවෙන් නීතිවිරෝධි මත්ද්‍රව්‍ය ජාවාරමේ පැහැදිලි පසුබෑමක් දක්නට ලැබෙන බව ද ජනාධිපතිතුමා සඳහන් කළේය. මෙම උත්සව සභාව ඇමතූ ජනාධිපතිතුමා වැඩිදුරටත් අවධාරණය කළේ රටේ පොදු අරමුණු වෙනුවෙන් දේශපාලනඥයා ද, රාජ්‍ය නිලධාරියා ද එකට සිටිය යුතු අතර, පටු දේශපාලන අරමුණු වෙනුවෙන් බෙදී වෙන් වුවහොත් සමස්ත ජාතියම විනාශයට පත්වන බවයි. දුෂ්කර පළාත්වල ජීවත්වන ජනතාවගේ මෙතෙක් නොවිසඳුණු ගැටලු හඳුනාගෙන එම ගැටලු විසඳීම සඳහා ජනාධිපති ගරු මෛතී‍්‍රපාල සිරිසේන මැතිතුමාගේ මඟපෙන්වීමෙන් ජනාධිපති කාර්යාලය දීප ව්‍යාප්තව කි‍්‍රයාවට නංවා තිබෙන රට වෙනුවෙන් එකට සිටිමු ජාතික වැඩසටහනේ පස්වැන්න පසුගිය පළමු වැනිදා මොණරාගල දිස්ති‍්‍රක්කය කේන්ද්‍ර කර ගනිමින් ආරම්භ කෙරිණි.  මොණරාගල දිස්ති‍්‍රක්කයට අයත් ප‍්‍රාදේශීය ලේකම් කොට්ඨාස 11කට අයත් ග‍්‍රාම නිලධාරි වසම් 319ක් ආවරණය කරමින් මෙම වැඩසටහන සතියක් පුරා කි‍්‍රයාත්මක වූයේ දිස්ති‍්‍රක්කයේ 479,000 ක් ජනතාවට ප‍්‍රතිලාභ රැසක් සලසමිනි. අද පැවති සමාප්ති වැඩසටහනේදී ද දිස්ති‍්‍රක්කයේ ජනතාව වෙනුවෙන් ප‍්‍රතිලාභ රැසක් බෙදාදීම ජනාධිපතිතුමා අතින් සනිටුහන් කෙරිණි. මේ අතර දිස්ති‍්‍රක්කයේ වකුගඩු රෝගයෙන් පීඩා විඳින ජනතාවගේ ප‍්‍රතිකාර සහ සායනික සේවාවන් ඉහළ නැංවීම සඳහා රුපියල් මිලියන 36ක වියදමින් වැල්ලවාය මූලික රෝහලේ ඉදිකර ඇති වකුගඩු ඒකකය අද දුරස්ථ සන්නිවේදන තාක්ෂණය ඔස්සේ ජනතා අයිතියට පැවරුණේ ද ජනාධිපතිතුමා අතිනි. පරිසරය පිළිබඳ වගකීම් සහිත ලියවිල්ල මෙහිදී මධ්‍යම පරිසර අධිකාරියේ සභාපති ඉසුර දේවපි‍්‍රය මහතා ජනාධිපතිතුමා වෙත පිළිගැන්වීය. අමාත්‍යවරුන් වන ගයන්ත කරුණාතිලක, රංජිත් මද්දුමබණ්ඩාර, දයා ගමගේ යන මහත්වරුන් ද ඌව පළාත් ආණ්ඩුකාර මාර්ෂල් පෙරේරා, රවින්ද්‍ර සමරසිංහ, මහින්ද අමරවීර, ජගත් පුෂ්පකුමාර, චාමර සම්පත් දසනායක යන මහත්වරුන් ඇතුළු මහජන නියෝජිතයන් රැසක් ද, ජනාධිපති ලේකම්, මොනරාගල දිස්ති‍්‍රක් ලේකම් ඇතුළු රාජ්‍ය නිලධාරින් සහ පොලිස්පති, ති‍්‍රවිධ හමුදා ප‍්‍රධානින් ඇතුළු ආරක්ෂක අංශ සාමාජිකයන් ද ප‍්‍රදේශවාසී ජනතාව විශාල පිරිසක් ද මෙම අවස්ථාවට එක්ව සිටියහ"
    },
    {
        "content": "ක්‍රීඩා අමාත්‍යංශයේ ජාතික ක්‍රීඩා කෞතුකාගාරය, ඉන්දියාවේ iB HUBS ආයතනය සමග ඒකාබද්ධව ශ්‍රී ලංකා පාසල් ක්‍රිකට් සංගමයේ සහයෝගයෙන් ඉලෙක්ට්‍රොනික් තාක්ෂණය උපයෝගී කරගත් ක්‍රිකට් තරඟාවලියක් පැවැත්වීමට කටයුතු සංවිධානය කර ඇත. අනෙකුත් වීඩීයෝ ක්‍රීඩා මෙන් නොව යන්ත්‍ර තාක්ෂණය සහ ක්‍රීඩා පිත්ත උපයෝගී කරගෙන ක්‍රීඩකයාගේ දක්ෂතාවය මත ක්‍රීඩා කිරීම මෙම තාක්ෂණික ක්‍රිකට් ක්‍රීඩාවේ ඇති විශේෂත්වයයි. ඉන්දියාව, ඩුබායි, එංගලන්තය වැනි රටවල ක්‍රීඩා කරන මෙවැනි නව තාක්ෂණික ක්‍රිකට් තරඟාවලියක් ශ්‍රී ලංකාවේදී පවත්වන්නේ පළමු වරටයි. දිවයිනේ ඕනෑම පාසලක වයස අවුරුදු 19න් පහළ පළමු පෙළ ක්‍රීඩා කරන ක්‍රීඩක, ක්‍රීඩිකාවන්ට මේ සඳහා සහභාගී විය හැකි අතර පිතිකරුවන් තිදෙනෙකුගෙන් සහ අතිරේක ක්‍රීඩකයන් දෙදෙනෙකුගෙන් යුත් කණ්ඩායමක් මේ සඳහා සහභාගී කල හැකිය. 2019 ජූලි මස 14 වන දින පෙරවරුවේ නිදහස් චතුරස්‍රය ඉදිරිපිට පිහිටි අභාවප්‍රාප්ත එෆ්.ආර්.සේනානායක මහතාගේ පාරම්පරික නිවසේ ඉදිකල ජාතික ක්‍රීඩා කෞතුකාගාරයේ පළමු මහලේ ඇති ක්‍රීඩා සිනමාගාරයේ මෙම ක්‍රිකට් තරඟාවලිය ආරම්භ කිරීමට නියමිතය. අවසන් මහා තරඟය ජුලි 17 වන බදාදා, ජනාධිපති ක්‍රිඩා සම්මාන උලෙලට සමගාමිව බණ්ඩාරනායක ජාත්‍යන්තර අනුස්මරණ සම්මන්ත්‍රණ ශාලාවේ දී පැවැත්වීමට කටයුතු යොදා ඇත. මේ සඳහා සහභාගී වීමට කැමති පාසල් තම අයදුම්පත් විදුහල්පතිගේ නිර්දේශය සහිතව පහත ලිපිනයට යොමු කරන්න. සභාපති ජනාධිපති ක්‍රිඩා සම්මාන අංක 09, ෆිලිප් ගුණවර්ධන මාවත කොළඹ 07"
    },
    {
        "content": "තාරුණ්‍යයේ අනාගත දොරටු විවෘත කෙරෙන ස්මාර්ට් ශ්‍රී ලංකා වෘත්තීය මාර්ගෝපදේශන ආයතන ජාලය ගොඩනැංවීමේ ව්‍යාපෘතිය යටතේ ඉදිකෙරුණු මොනරාගල දිස්ත්‍රික් වෘත්තීය මාර්ගෝපදේශන ම්‍යස්ථානය ජනාධිපති ගරු මෛත්‍රීපාල සිරිසේන මැතිතුමා අතින් ඊයේ(06) දහවල් විවෘත කෙරිණි. ශ්‍රී ලංකාවේ විරැකියා ගැටලුවට ස්ථීරසාර විසඳුමක් ලබාදෙමින් සියලු රැකියා පුහුණු හා සම්පත් මධ්‍යස්ථාන ඒකරාශි කොට දියුණු තාක්ෂණික ක්‍රමවේදයක් ඔස්සේ ව්‍යවසායකයන් බිහිකිරීම හා රැකියා පිරිනැමීමේ අරමුණ පෙරදැරිව ගරු ජනාධිපතිතුමාගේ මගපෙන්වීමෙන් ජනාධිපති කාර්යාලය යටතේ ස්මාර්ට් ශ්‍රී ලංකා වෘත්තීය මාර්ගෝපදේශන ආයතනය ක්‍රියාත්මක වෙයි. තරුණ තරුණියන්ට තමන් තෝරාගත් වෘත්තිය මාර්ගයක සාර්ථක ගමනකට අවස්ථාවක් සලසාදීම, ව්‍යවසායකත්ව අවස්ථා, රැකියා බැංකු ඇතුළු ජාලගත වෘත්තීය තොරතුරු සේවාවක් සැපයීම, පෞද්ගලිකව වෘත්තීය මාර්ගෝපදේශකයන් හමුවීමට අවස්ථාව, වෘත්තීය මාර්ගෝපදේශන සේවාව ජාත්‍යන්තර මට්ටමට උසස් කිරීම හා රටපුරා පැතිරුණු වෘත්තීය මාර්ගෝපදේශන ආයතන ජාලයක් ගොඩනැංවීම මෙම ව්‍යාපෘතියේ අරමුණයි. එක්සත් ජාතීන්ගේ සංවිධානය මුල්කරගත් තිරසර සංවර්ධන වැඩසටහන සහ තිරසර ජීවනෝපාය මාර්ග සංවර්ධනය වෙත තාරුණ්‍යය යොමු කිරීම ද, තරුණ පරපුර අතරින් විරැකියාව තුරන් කිරීම, ස්වභාවික සම්පත් නිසි කළමනාකරණකින් යුතුව භාවිතා කළ හැකි නව කාර්මාන්ත හා ආයෝජන ඔවුන් වෙත හඳුන්වාදම වැනි ගෝලීය ඉලක්ක ද මේ මගින් සපුරා ගැනේ. මොනරාගල ප්‍රාදේශීය ලේකම් කාර්යාලයට යාබදව ඉදිකෙරුණු ස්මාර්ට් ශ්‍රී ලංකා වෘත්තීය මාර්ගෝපදේශන මොනරාගල දිස්ත්‍රික් කාර්යාලය විවෘත කළ ජනාධිපතිතුමා එහි නිරික්ෂණ චාරිකාවක ද නිරත වෙමින් තරුණ තරුණියන් සමඟ සුහද කතා බහක නිරත විය. අමාත්‍යවරුන් වන ගයන්ත කරුණාතිලක, රංජිත් මද්දුමබණ්ඩාර, දයා ගමගේ , රවින්ද්‍ර සමරවීර යන මහත්වරුන් ද ස්මාර්ට් ශ්‍රී ලංකා ව්‍යාපෘතියේ අධ්‍යක්ෂ ජනරාල් එරික් ප්‍රසන්න වීරවර්ධන මහතා ඇතුළු පිරිසක් මෙම අවස්ථාවට එක්ව සිටියහ."
    },
    {
        "content": "ශ්‍රී ලංකාව පුරා විසිරී සිටින ශිෂ්‍යභට බළකා බාලක බලිකාවන් රැසකගේ සහභාගිත්වයෙන්,137 වන අන්තර් පළාත් සැමරුම් උළෙල ඊයේ (06) සවස සුගතදාස ගෘහස්ත ක්‍රීඩාංගණයේ දී ආරම්භ විය. ජාතික ශිෂ්‍යභට බළකාය විසින් සංවිධානය කරන මෙම තරඟාවලියේ සමාරම්භක උළලේ ප්‍රධාන ආරාධිත අමුත්තා වශයෙන් ජනමාධ්‍ය කැබිනට් නොවන අමාත්‍ය සහ ආරක්ෂක රාජ්‍ය අමාත්‍ය  රුවන් විජේවර්ධන මහතා සහභාගී විය. ඹලිම්පික් ධජය දැල්වීමෙන් අනතුරුව ක්‍රීඩක ප්‍රතිඤ්ඤාවක් ලබා දුන් අතර ශ්‍රී ලංකා මළල ක්‍රීඩා සංගමයේ බර්නාර්ඩ් පෙරේරා මහතා විසින් විනිසුරු ප්‍රතිඤ්ඤාවක් ලබා දෙන ලදී. අනතුරුව පළාත් 9ට අයත් ක්‍රීඩක ක්‍රීඩිකාවන් තම පළාත් කොඩි සමගින් ශීෂ්‍යභට ආචාර පෙළපාලියට සහභාගී වූ අතර බාලක බාලිකාවන් 1,500 කගේ පමණ සහභාගිත්වයෙන් පැවති සරඹ සංදර්ශන, සම්මාන මුර හා සංස්කෘතික අංග රැසකින් සමාරම්භක උළෙල වර්ණවත් වී තිබිණි. පිළිගැනීමේ කතාව ඉදිරිපත් කළ ජාතික ශිෂ්‍ය භට බලකා අධ්‍යක්ෂ මේජර් ජනරාල් එන් එම් කේ පෙරේරා මහතා පැවසූවේ ඉදිරියටත් නොකඩවා සෑම වසරකම මෙම ශිෂ්‍ය භට ක්‍රීඩා උළෙල පැවත්වීමට කටයුතු කරන බවත් ජාත්‍යන්තර තලයට ක්‍රීඩක ක්‍රිඩිකාවන් හඳුන්වා දීමට මෙය හොඳ අවස්ථාවක් බවත්ය.ශිෂ්‍යභටයින් පුහුණු කිරීම සඳහා කැපවෙන ත්‍රිවිධ හමුදා නිලධාරින්ටද මෙහිදී විශේෂ ස්තුතිය පුද කර සිටියේය."
    },
    {
        "content": "මොරගහකන්ද – කළුගඟ සංවර්ධන ව්‍යාපෘතිය ජාතියට දායාද කිරීමට කැපවූවන් අගය කරමින් ''ප‍්‍රශස්ථ සේවා ඇගයීම් සහතික ප‍්‍රදානය'' කිරීම අද (08) පෙරවරුවේ ජනාධිපති මෛතී‍්‍රපාල සිරිසේන මැතිතුමාගේ ප‍්‍රධානත්වයෙන් මොරගහකන්ද ජලාශ පරිශ‍්‍රයේ දී සිදු වෙයි. මොරගහකන්ද ප‍්‍රතිලාභ රටටම හිමිවන සෙසු ව්‍යාපෘති කඩිනම් කරන ලෙස ජනපතිගෙන් නිලධාරින්ට මේ අතර උපදෙස් ලබා දී තිබෙන බව ජනාධිපති මාධ්‍ය ඒකකය පවසයි.  ජලය ඉල්ලා හැඬු රජ රට ගොවි ජනතාවගේ කඳුළු කතාව නිමා කරමින් ජනාධිපති ගරු මෛතී‍්‍රපාල සිරිසේන මැතිතුමාගේ මගපෙන්වීමෙන් කි‍්‍රයාත්මක මොරගහකන්ද -කළුගඟ සංවර්ධන ව්‍යාපෘතිය යටතේ සිදුවන තවත් සුවිශේෂී වාරි ව්‍යාපෘතින් ලෙස වයඹ ඇළ, මිනිපේ ඇළ සහ උතුරු මැද මහ ඇළ හෙවත් ඉහළ ඇලහැර ඇළ සංවර්ධන කටයුතු මේ වන විට සිදුවෙමින් පවතී. 2007 වසරේ ආරම්භ කළ මොරගහකන්ද – කළු ගඟ ව්‍යාපෘතියේ අරමුණ වන්නේ උතුරු මැද නැගෙනහිර හා මධ්‍යම පළාත්වල ජනතාවට පිරිසිදු පානීය ජලය ලබාදී එම පළාත්වල සියලු කුඹුරු යල මහ අස්වැද්දීමට අවශ්‍ය වාරි ජලය සැපයීමයි. වර්තමානය වනවිට මෙම ව්‍යාපෘතියට වයඹ ඇළ ව්‍යාපෘතිය ද ඇතුළත්ව තිබෙන අතර වෑමැඩිල්ල වැව ජලාශය ඇතුළු වයඹ වැව් පෝෂණය කරන මෙම ව්‍යාපෘතිය මගින් වයඹ පළාතේ ලොකු කුඩා වැව් 303කට ජලය ලබාදීම සිදු කෙරේ."
    },
    {
        "content": "ජාතික ආරක්ෂාව පිළිබඳ වෘත්තික උපදේශක මණ්ඩලයක් පිහිටුවීමට ජනාධිපති ගරු මෛත්‍රීපාල සිරිසේන මැතිතුමා පියවර ගෙන තිබේ. ආචාර්ය සරත් අමුණුගම මහතාගේ සභාපතිත්වයෙන් යුත් මෙම වෘත්තික උපදේශක මණ්ඩලයේ සෙසු සාමාජිකයන් ලෙස ජනාධිපති නීතිඥවරුන් වන කාලිංග ඉන්ද්‍රතිස්ස, නයිජල් හැච්, නීතිඥ ජාවිඞ් යුසුෆ්, ආචාර්ය රාම් මාණික්කලිංගම්, ආචාර්ය සුරේන් රාඝවන්, යන මහත්වරු කටයුතු කරති. ජාතික ආරක්ෂාව පිළිබඳ වෘත්තික උපදේශක මණ්ඩලය පළමු වරට අද (09) පෙරවරුවේ ජනාධිපති නිල නිවසේ දී ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන් රැස් වූ අතර එහි දී ජනාධිපතිතුමා සඳහන් කළේ තම අදහස් සහ යෝජනා ස්වාධීනව ඉදිරිපත් කරමින් රටේ ජාතික ආරක්ෂාව තහවුරු කිරීමට ගෙනයන වැඩපිළිවෙළ ශක්තිමත් කිරීමට මෙම උපදේශක මණ්ඩලය සිය උපරිම දායකත්වය ලබාදෙනු ඇතැයි අපේක්ෂා කරන බවයි. මේ අතර ජනාධිපතිතුමා අද දහවල් පෞද්ගලික සංචාරයක් සඳහා එංගලන්තය බලා පිටත්ව ගියේය. ඒ සිය පුතණුවන්ගේ උපාධි ප්‍රදානෝත්සවයට සහභාගී වීම සඳහායි"
    },
    {
        "content": "පාර්ලිමේන්තු මන්ත්‍රිවරුන් වන අනුර කුමාර දිසානායක සහ බන්දුල ගුණවර්ධන යන මහත්වරු නැගූ ප්‍රශ්නවලට පිළිතුරු දෙමින් අග්‍රාමාත්‍ය රනිල් වික්‍රමසිංහ මහතා 2019 ජූලි මස 10 වන දින පාර්ලිමේන්තුවේදී කළ කතාව අනුර කුමාර දිසානායක මන්ත්‍රීතුමත්, බන්දුල ගුණවර්ධන මන්ත්‍රීතුමත් මේ ප්‍රශ්න පිළිබද දැනුම් දී තිබෙනවා. නමුත් අද දිනයේ ප්‍රශ්නය ඉදිරිපත් කිරීමට පැමිණ සිටින්නේ අනුර කුමාර දිසානායක මන්ත්‍රීතුමා පමණයි. මම ඒ පිළිබඳව අදහස් ප්‍රකාශ කරන්නම්. බන්දුල ගුණවර්ධන මැතිතුමා වෙන සෝෆාවක වාඩි වී සිටිනවාද කියා මා දන්නේ නැහැ. නමුත් අපි අත්සන් කර තිබෙන සෝෆා ගිවිසුම් පිළිබඳව කරුණු ඉදිරිපත් කිරීමට හැකියි. පළමුවෙන්ම මෙම සෝෆා ගිවිසුම මම පාර්ලිමේන්තුවට සභාගත කරනවා. 1995 දී ශි්‍ර ලංකාවේ ඇමෙරිකානු තානාපති කාර්යාලයත්, විදේශ කටයුතු අමාත්‍යාංශයත් අත්සන් කර හුවමාරු කරගත් ලියකියවිලි ද, මේ අවස්ථාවේ මම සභාගත කරනවා. මා ළඟ තිබෙන්නේ එම පරණ ගිවිසුමයි. වෙනත් ගිවිසුමක් මා ළඟ නැහැ. එය සභාගත කරන්නැයි ඉල්ලූ විට මා දැන් එය සභාගත කළා. ඒ කාලයේ සිට මෙය කරගෙන ගියා. කවුරුන් හෝ ඊට විරුද්ධත්වයක් ප්‍රකාශ කර තිබුණේ නැහැ. මෙය ඉදිරිපත් කර තිබෙන්නේ ඒ සෝෆා ගිවිසුමයි. වෙනත් සෝෆා ගිවිසුම් නැහැ. ඊට අමතරව තිබෙන්නේ ආලින්දයේ තිබෙන සෝෆාව පමණයි. සෝෆා යනු Status of forces agreement යන්නයි. මෙය 1995 මැයි 16 වන දා චන්ඬිකා කුමාරතුංග ජනාධිපතිනිය යටතේ මෙම ලිපි හුවමාරු කරගෙන තිබෙනවා. මේ අනුව දැනටමත් තානාපති වරප්‍රසාද ඇමෙරිකානු හමුදාවටත් තිබෙනවා. ඒවගේම ඇමෙරිකානු ආරක්ෂක අමාත්‍යාංශයේ සිවිල් සේවකයන්ටත් එම වරප්‍රසාදය ලබාදී තිබෙනවා. ඉන් අනතුරුව මහින්ද රාජපක්ෂ මැතිතුමාගේ රජය යටතේ ඇමෙරිකාව සමග තවත් ආරක්ෂක ගිවිසුමක් ඇතිකර ගත්තා. Acquisition and cross Servicing Agreement ඇක්සා 2007 ගිවිසුම ඒ අනුව අත්සන් කළා. එම ගිවිසුමේ වලංගු භාවය 2017 මාර්තු මස 05 වන දිනෙන් අවසන් වුණා. ඉන් පසුව එය 2017 අගෝස්තු මස 04 වන දින නැවත අළුත් කිරීමට ආරක්ෂක අමාත්‍යාංශය කටයුතු කර තිබෙනවා. එම ගිවිසුමත් දැන් මම සභාගත කරනවා. මේ වන විට සෝෆා ගිවිසුම සම්බන්ධ ගෝනිබිල්ලෙක් මැවීමට විපක්ෂය උත්සාහ කරනවා. මෙහි අලූතින් ඇතිකරගත් ගිවිසුමක් නැහැ. තිබෙන්නේ ශ්‍රී ලංකා ආණ්ඩුව සහ ඇමෙරිකාව සමග ඇතිකරගෙන තිබෙන සෝෆා ගිවිසුම පමණයි. ඊට වගකිවයුතු රේඛීය අමාත්‍යාංශය වන්නේ ආරක්ෂක අමාත්‍යාංශයයි. එම නිසා මේ පිළිබඳව යම් යෝජනාවක් අමාත්‍ය මණ්ඩලයට ඉදිරිපත් කර තිබේද යන්න පිළිබඳව මම අමාත්‍යාංශ ලේකම්තුමාගෙන් විමසුවා. එවැනි යෝජනාවක් ආරක්ෂක අමාත්‍යාංශයෙන් හෝ වෙනත් කිසිදු අමාත්‍යාංශයකින් අමාත්‍ය මණ්ඩල කාර්යාලයට ඉදිරිපත් වී නොමැති බව එතුමා මා වෙත ලිඛිතව වාර්තා කර තිබුණා. එම ලිපියත් මම සභාගත කරනවා. එම නිසා අපි නව ගිවිසුමක් අත්සන් කර නැහැ. ඒ වගේම නව ගිවිසුමක් ඉදිරිපත් කර නැහැ. නමුත් අලූත් කෙටුම්පතේ ඇතැම් කොන්දේසි පිළිබදව මේ වන විට අපි සාකච්ඡා කරමින් සිටින බව පැවසිය යුතුයි. ඒ පිළිබදව අනුර කුමාර දිසානායක මැතිතුමාත් අදහස් දැක්වූවා. එහි තිබෙන ඇතැම් කොන්දේසි අපට පිළිගත නොහැකියි. එම කොන්දේසි පිළිබදව මා දැනුම් දී තිබෙනවා. මේ වන විට ඒ පිළිබඳව අදාල අමාත්‍යාංශය සහ ඇමෙරිකානු තානාපති කාර්යාලය සාකච්ඡා කරමින් සිටිනවා. ඇතැම් විට එම සාකච්ඡා සාර්ථක විය හැකියි. ඇතැම් විට එය අසාර්ථක විය හැකියි. නමුත් ශ්‍රී ලංකාවේ පරමාධිපත්‍යයට සහ සෛවරීත්වයට හානි වන කිසිදු ක්‍රියාවක් අප සිදු කරන්නේ නැහැ. ඇතැම් මාධ්‍ය මෙවැනි හානිදායක ගිවිසුමක් අප අත්සන් කළායැයි පවසා තිබෙනවා. අප අත්සන් කළා යැයි ඔවුන් පවසන එම ගිවිසුම කරුණාකර මා වෙතට පත්කිරීමට කටයුතු කරන මෙන් මම ඔවුන්ට ප්‍රකාශ කරනවා. එය හොර ගිවිසුමක් විය යුතුයි. එසේ නම් එවැනි හොර ගිවිසුමක් අත්සන් කළ පුද්ගලයින් පිළිබදව පොලිසියේ පැමිණිල්ලක් කිරීමට මට සිදුවෙනවා. රට මෙවැනි තත්වයකට ඇද දමන්නට කටයුතු කරන්නේ කවුදැයි එම ගිවිසුමෙන් අපට බලාගැනීමට හැකියාව ලැබෙනවා. එම නිසා 1995 ලිපි හුවමාරුවෙන් පසුව අප අත්සන් කළ වෙනත් සෝෆා ගිවිසුමක් තිබේ නම් කරුණාකර එය ඉදිරිපත් කරන ලෙස මෙවැනි ගිවිසුමක් තිබෙනවා යැයි පවසන මාධ්‍ය ඇතුළු සියලූම පුද්ගලයන්ට මම ප්‍රකාශ කරනවා. මෙවැනි සෝෆා ගිවිසුම් දකුණු අප්‍රිකාව, සිංගප්පුරුව, මැලේසියාව වැනි රටවල තිබෙනවා. ඒවා විවිධාකාරයි. ඇක්සා ගිවිසුමේ සංශෝධන කිහිපයක්ම තිබෙනවා. ඇතැම් සංශෝධන අප ඉදිරිපත් කර තිබෙන අතර තවත් සංශෝධන එම රටවල් විසින් ද ඉදිරිපත් කර තිබෙනවා. පළමුවෙන් Points of Contact ලෙස ශ්‍රී ලංකාව එහි සදහන් කර තිබුණේ යුධ හමුදාව, නාවික හමුදාව, ගුවන් හමුදාව ලෙසයි. දැන් එය සංශෝධනය කරමින් අප ආරක්ෂක අමාත්‍යාංශය ලෙස වෙනස් කර තිබෙනවා. ඒ වගේම ඇමෙරිකාවත් Points of Contact සංඛ්‍යාව වැඩි කර තිබෙනවා. ඔවුන් ඔවුන්ගේ සංවිධානය යටතේ අණදෙන කාර්යාල වැඩිකර තිබෙනවා. අපේ රටේ අණදීම් සිදු කරන්නේ හමුදාපතිවරුන්. ඇමෙරිකාවේ ''ගෝල්ඩ්වෝටර් නිකලස් (Goldwater Nichols)''පෙනත යටතේ ඒ ඒ කලාප භාර පුද්ගලයන් අණදීම් සිදු කරනවා. ට්‍රම්ප් ජනාධිපතිතුමා විසින් එම සංඛ්‍යාව වැඩි කළා නම් මට කිරීමට දෙයක් නැහැ. එදා ඇමෙරිකානු නාවික හමුදාවට තිබුණේ යුධ නැව් 491ක් පමණයි. නමුත් අද වන විට එම ප්‍රමාණය 600ක් දක්වා වැඩිකිරිමට ඔවුන් කටයුතු කරමින් සිටිනවා. නමුත් නියෝජ්‍ය කතානායකතුමනි, අප මූලික ගිවිසුම දෙසට අවධානය යොමු කරන විට 2007 ගෝඨාභය රාජපක්ෂ සමග ශ්‍රී ලංකාවේ අත්සන් කරනු ලැබූ ඇක්සා ගිවිසුම පිටු 07කින් යුක්තයි. නමුත් අප අත්සන් කළ ඇක්සා ගිවිසුමේ තිබෙන්නේ පිටු 05ක් පමණයි. එයින් පෙන්නුම් කරන්නේ පළමු ගිවිසුමට වඩා අප යම් ප්‍රමාණයක් අඩුකර ගෙන තිබෙන බවයි. ඔබලා පවසන ආකාරයට පිටු 05 ගිවිසුම, පිටු 07 ගිවිසුමට වඩා හානිදායක වන්නේ කෙලෙසදැයි මට පවසන්න. බොහෝ අයට පිටු 07ක ගිවිසුම හොඳ වන අතර පිටු 05ක් තිබෙන ගිවිසුම නරක ගිවිසුමක් බවට පත්වී තිබෙනවා. එය රට පාවාදෙන ගිවිසුමක් බව සඳහන් කළත් පිටු 07ක් තිබෙන ගිවිසුම පිළිබදව කවුරුන් හෝ අදහස් ප්‍රකාශ කරන්නේ නැහැ. මම බොහොම පැහැදිලිව ප්‍රකාශ කරන්නේ මේ පිළිබඳව යම් ගැටළුවක් තිබෙනවා නම් එය පැහැදිලිව අපට ඉදිරිපත් කරන්න. මෙහි ගැටළුව වී තිබුණේ ඇමෙරිකානු පුරවැසියෙක් මෙම ගිවිසුමට අත්සන් කිරීමයි. සාමාන්‍යයෙන් මෙවැනි ගිවිසුම් ලෝකය පුරා තිබෙනවා. නියෝජ්‍ය කතානායකතුමනි. ඉන්දු ලංකා ගිවිසුම සමඟ ජේ.ආර් ජයවර්ධන ජනාධිපතිතුමා සහ රජිව් ගාන්ධි අගමැතිතුමා අතර ලිපි හුවමාරුවක් ඇතිවුණා. එහි අප සඳහන් කර තිබෙන්නේ \"Trincomalee or any other ports in Sri Lanka will not be available for military use by any country\" නිසයි. අප තීරණය කළේ කිසිවෙකුටත් අපේ වරායන් භාවිත කිරීමට ඉඩ නොදෙන බවටයි. චීනයට, ඇමෙරිකාවට හෝ එංගලන්තයට අපි අපේ වරායන් ලබාදෙන්නේ නැහැ. අවශ්‍ය නම් ඔවුන් රට තුලට පැමිණිය යුතුයි. අප වැඩකටයුතු කරන්නේ මේ අනුවයි. සුනාමියෙන් පසුව ඇමෙරිකාවෙන් පැමිණ එම ප්‍රදේශවල ගොඩනැගිලි ඉදිකළේ ශ්‍රී ලංකාව අල්ලා ගැනීමට බව පාර්ලිමේන්තුවේදී අපේ මන්ත්‍රීතුමන්ලා ප්‍රකාශ කරනවා. නියෝජ්‍ය කතානායකතුමනි, ඇමෙරිකා නාවික හමුදාව යනු මාළු අල්ලන බෝට්ටුවල වෙරළට පැමිණෙන හමුදාවක් නොවෙයි. ඇත්ත වශයෙන්ම ඔවුන්ට මේවා අවශ්‍ය නැහැ. ඔවුන්ගේ ප්‍රධාන කඳවුරු පිහිටා තිබෙන්නේ ජපානයේ, දකුණු කොරියාවේ, හවායි සහ දියෝගෝ ග්‍රාසියා වලයි. ඔවුන්ගේ නාවුක ගුවන් හමුදාවට ප්‍රහාරක ගුවන් යානා දහසක් තිබෙනවා. ලෝකයේ ප්‍රධානම ගුවන් හමුදාව අමෙරිකානු ගුවන් හමුදාව වන අතර දෙවන විශාලම ගුවන් හමුදාව වන්නේ රුසියානු ගුවන් හමුදාවයි. එහි තුන්වන ස්ථානය චීන ගුවන් හමුදාවට හිමිවන අතර, එහි සිව්වන ස්ථානය හිමිවන්නේ අමෙරිකාවේ නාවුක ගුවන් හමුදාවටයි. ඔවුන්ගේ රොනල්ඩ් රේගන් වැනි එක් නෞකාවක ප්‍රහාරක ගුවන් යානා 90ක් පමණ ස්ථානගත කර තිබෙනවා. ප්‍රහාරක ගුවන් යානා 90ක් එකවර ස්ථානගත කළ හැකි තැනක් ලංකාවේ තිබෙනවාද ? රට ඔවුන්ට දුන්නත් මෙවැනි ප්‍රහාරක යානා විශාල සංඛ්‍යාවක් ස්ථානගත කර ගන්නේ කොහේද ? ඔවුන්ට ඒවා ස්ථානගත කිරීමට තිබෙන්නේ මහ මුහුද පමණයි. ඔවුන් වෙනත් රටවල් ආක්‍රමණය කරනවා නම් ඒ සඳහා නෞකා තිබෙනවා. ඇමෙරිකානු නාවික හමුදාව බෝට්ටුවලින් පැමිණෙන්නේ නැහැ. ඔවුන් පැමිණෙන්නේ නෞකා සහ ගුවන් යානා වලින් පමණයි. ඔවුන් භාවිත කරන එක් හෙලිකොප්ටර් යානයක හමුදා බලඇණි 33ක් ගෙන යාමට පුළුවන්. ප්‍රහාරක නෞකා ප්‍රවාහනය කරන විශාල නැව් (Transport Dock) හරහා තවත් බලඇණි 11ක් ගෙන යා හැකියි. ඒ අනුව එක වර බලඇණි 44ක් ප්‍රවාහනය කිරීමට තරම් හැකියාවක් ඔවුන්ට තිබෙනවා. ඔවුන් යුද්ධ කරන්නේ අලූත් ක්‍රමයකටයි. නමුත් ශ්‍රී ලංකාවේ බොහෝ දෙනා සිතන්නේ පැරණි පෘතුගීසිකාරයන් මෙන් ඇමෙරිකාව බෝට්ටුවලින් වෙනත් රටවල වෙරළ කරා පැමිණෙන බවයි. අප සිටින්නේ එවැනි යුගයක නොවේ. එලෙස පැමිණ අපේ රට ආක්‍රමණය කිරීමට ඔවුන්ට අවශ්‍යතාවයක් නැහැ. ඔවුන් ශ්‍රී ලංකාවට පැමිණීම අප බලාපොරොත්තු වන්නේත් නැහැ. අපට අවශ්‍යව තිබෙන්නේ ඉන්දියානු සාගර කලාපයේ නාවුක ගමනාගමනය ආරක්ෂා කිරීමයි. නාවුක ගමනා ගමනය ආරක්ෂා කිරීමට කටයුතු කරන අපට වෙනත් රටක් විසින් කඳවුරු බැදීමට ඉඩදිය නොහැකියි. කාලයක් අපි චීනයට මෙහි කඳවුරු බදින්නට ඉඩ දුන්නා යැයි ඇතමුන් පැවසුවා. දැන් ඇමෙරිකාවට කඳවුරු බැදීමට අපි ඉඩ දෙනවා යැයි ඔවුන් පවසනවා. මේ පිළිබඳව බොහෝ විශේෂඥයින් සිටින බව මට පෙනෙනවා. තෙල් බෙහෙත් කාරයින් මෙන් මේවා පිළිබඳව ඔවුන් අදහස් දක්වනවා. ඒ වගේම \"මිලේනියම් චැලේන්ජ් කෝපරේෂන්\" පිළිබඳවත් විමසා තිබුණා. එය ශ්‍රී ලංකාව සහ ඇමෙරිකාව අතර ආධාර ලබා ගැනීම සඳහා වන ගිවිසුමක් පමණයි. අප ඉල්ලා තිබෙන ව්‍යාපෘති ගණනාවක් සඳහා ඔවුන් මුදල් ලබා දෙනවා. ඩොලර් මිලියන 350ක ඇස්තමේන්තු ගත ප්‍රවාහන ව්‍යාපෘති, ඉදිරි වසර 20 තුල ප්‍රමාණිත ආර්ථික ප්‍රතිලාභ අනුපාතය 19% වන අතර ඒ මගින් බස්නාහිර, මධ්‍යම, සබරගමුව, ඌව පළාත්වල නගරබද හා පළාත් බද ප්‍රවාහන යටිතල පහසුකම් කාර්යක්ෂමතාවය වැඩි දියුණු කිරීමට බලාපොරොත්තු වෙනවා. බන්දුල ගුණවර්ධන මන්ත්‍රීතුමා කොළඹ දිස්ත්‍රික්කය නියෝජනය කරන නිසා ග්‍රාමීය ප්‍රවාහනය දියුණු කිරීමට ඔහු විරුද්ධයි ද යන පැනය මට ඇති වෙනවා. ඉන් පසුව තිබෙන්නේ ඉඩම් සංවර්ධන ව්‍යාපෘතියයි. ඒ ව්‍යාපෘතිය වෙනුවෙන් අප ආධාර ඉල්ලා සිටියා. ඉඩම් ලේඛනගත කිරීම, රජයේ තක්සේරු දෙපාර්තමේන්තුවේ ධාරිතාව වැඩි කිරීම, ඉඩම් වාර්තා ඩිජිටල් ගත කිරීම, දේපල ඔප්පු හිමිකම් සහතික බවට පරිවර්තනය කිරීම, ඉඩම් ප්‍රතිපත්ති ලේකම් කාර්යාලය ඇතිකිරීම. මේ සඳහා පමණයි අප ආධාර ඉල්ලා තිබෙන්නේ. මෙම යෝජනා පාර්ලිමේන්තුවේ අනුමත කර ගන්නා ලෙස ඔවුන්ගේ නීතිය අනුව අපට දැනුම් දී තිබෙනවා. නමුත් ඇමෙරිකාව අත්සන් කළ යුතු නැහැ. අත්සන් කළ යුත්තේ පාර්ලිමේන්තුව පමණක් යැයි අපේ පාර්ලිමේන්තුව පවසනවා නම් එය මම ඇමෙරිකාවට පවසන්නම්. ''අපේ පාර්ලිමේන්තුවට අනුමැතිය සඳහා එවීම අවශ්‍ය නැහැ. ඇමෙරිකාව විසින්ම එය අනුමත කර ඉදිරියට ක්‍රියාත්මක කරන ලෙස''මම ඔවුන්ට පවසන්නම්. රටවල් ගණනාවක මෙවැනි ගිවිසුම් ක්‍රියාත්මක කිරීමේදී පාර්ලිමේන්තු අනුමැතිය ලබාගත යුතුයි. ශ්‍රී ලංකාව ලෙස අපිත් එම ක්‍රමවේදයම අනුගමනය කරනවාද, එය අත්හරිනවාද යන්න තීරණය කළ යුතුයි. මට සිතෙන ආකාරයට ඇක්සා ගිවිසුම සහ මෙම ගිවිසුම අතර වෙනසක් නැහැ. නමුත් එය සංසන්දනය කිරීමෙන් පසුව පාර්ලිමේන්තුවට ඉදිරිපත් කිරීමට මම බලාපොරොත්තු වෙනවා. නව සෝෆා ගිවිසුමක් අප අත්සන් කර නැහැ. මිලේනියම් චැලෙන්ජ් ගිවිසුම ආධාර ලබාගැනීමට පමණක් තිබෙන ගිවිසුමක් බවත් ප්‍රකාශ කළ යුතුයි. එය කැබිනට් මන්ඩලයේ සම්මත වූ පසු පාර්ලිමේන්තුවට එවීමට අප කටයුතු කරනවා."
    },
    {
        "content": "ලෝක වෙළෙඳපොළේ ඉන්ධන මිල පහළ යාමේ වාසිය පාරිභෝගික ජනතාවට ලබා දෙමින් තෙල් මිල පහත දැමීමට රජය තීරණය කර ඇත. ඒ අනුව අද (10) මධ්‍යම රාත්‍රියේ සිට ක්‍රියාත්මක වන පරිදි ඉන්ධන මිල පහත සඳහන් ලෙස සංශෝධනය කෙරේ."
    },
    {
        "content": "ලෝක කුසලාන ක්‍රිකට්තරඟාවලියේ අවසානයත් සමඟ ශ්‍රී ලංකා ක්‍රිකට් කණ්ඩායමේ මීළඟ ජාත්‍යන්තර තරගාවලිය ලෙසින් යෙදී තිබෙන බංග්ලාදේශ ක්‍රිකට් කණ්ඩායමේ ශ්‍රී ලංකා තරග සංචාරය ලබන මස 26 වැනිදා කොළඹ ආර්. ප්‍රේමදාස ක්‍රීඩාංගණයේදී ආරම්භ වනු ඇත. එක්දින තරග 3 කින් සමන්විත එම තරගාවලිය සඳහා බංග්ලාදේශ කණ්ඩායම ලබන 23 වැනිදා ශ්‍රී ලංකාවට පැමිණීමට නියමිතව තිබෙන අතර දින 10 ක කාලයක් ශ්‍රී ලංකාවේ රැඳී සිටිනු ඇත. ලබන මස 26, 28 සහ 31 යන දිනයන්හි පැවැත්වීමට නියමිත මෙම තරග තුනම දිවා/රාත්‍රී තරග වශයෙන් පැවැත්වෙනු ඇත. මෙම තරගාවලියේ සියළුම තරග කොළඹ ආර්. ප්‍රේමදාස ක්‍රීඩාංගණයේ පැවැත්වෙන අතර සංචාරක කණ්ඩායම එම තරගාවලිය නිමවා බංග්ලාදේශ කණ්ඩායම ලබන අගෝස්තු මස 01 වැනිදා නැවතත් පිටත්ව යෑමට නියමිතව තිබේ. ජූලි 26 - පළවැනි එක්දින තරගය කොළඹ ආර්. ප්‍රේමදාස ක්‍රීඩාංගණයේදී ජූලි 28 - දෙවැනි එක්දින තරගය කොළඹ ආර්. ප්‍රේමදාස ක්‍රීඩාංගණයේදී ජූලි 31 - තෙවැනි එක්දින තරගය කොළඹ ආර්. ප්‍රේමදාස ක්‍රීඩාංගණයේදී අගෝස්තු 01 - බංග්ලාදේශ පිල පිටත්ව යෑම"
    },
    {
        "content": "කුමන තරාතිරමක අයෙකු වුවද මහා සංඝරත්නයට අපහාස කරන්නේ නම් එය ප්‍රතික්ෂේප කරන අතරම පිළිකුල් සහගතව බැහැර කරන බව ජනාධිපතිතුමා පවසයි ජනාධිපති ගරු මෛත්‍රීපාල සිරිසේන මැතිතුමා මේ බව ප්‍රකාශ කළේ පැළෑද රජමහා විහාරයේ අභිනවයෙන් ඉදිකරන ලද සර්වඥ ධාතු මන්දිරය, පුස්තකාලය සහ ධර්ම මන්දිරය සඟ සතු කොට පූජා කිරීමේ පුණ්‍යෝත්සවයට  (16) පස්වරුවේ එක් වෙමිනි. මෙහිදී අදහස් දැක්වූ ජනාධිපතිතුමා සඳහන් කළේ මරණීය දණ්ඩනය අහෝසි කිරීමට පාර්ලිමේන්තුවට පනතක් ගෙන ඒමට වන සූදානම අප්‍රේල් 21 වනදා මහා විනාශයක් සිදු කරමින් 300කට ආසන්න අහිංසක ජනතාවගේ ජීවිත උදුරාගත් ම්ලේච්ඡ ත්‍රස්තවාදී ක්‍රියාවට අදාළ වගඋත්තරකරුවන්ට හිමිවිය යුතු දඬුවම වළක්වාලීමට ද ගන්නා උත්සාහයක් බව තමා විශ්වාස කරන බවයි. මෙරට අපරාධ නීතියට අනුව මිනී මැරුමකට, රාජ්‍ය විරෝධී කුමන්ත්‍රණයකට මෙන්ම ත්‍රස්තවාදී ක්‍රියාවන් සඳහා ද වැරදිකරුවෙකු වුවහොත් මරණීය දණ්ඩනය හිමිවන අතර මරණීය දණ්ඩනය අහෝසි කිරීමට ආණ්ඩුවේ ඇතැම් පිරිස් ගන්නා උත්සහය තුළින් එම කිසිදු අපරාධකරුවෙකුට දඬුවම් ලබාදීමට නොහැකි වන බව ද ජනාධිපතිතුමා පෙන්වා දුන්නේය. මහබැංකු මංකොල්ලයට අදාළ සියලු වගඋත්තරකරුවන් ද මේ වන විට සොයාගෙන තිබෙන අතර, ඔවුන් අත්අඩංගුවට ගෙන තිබෙන බවත්, රටින් පිට සිටින අයට ජාත්‍යන්තර වරෙන්තු නිකුත් කර ඇති අතරම, අර්ජුන් මහේන්ද්‍රන් මෙරටට ගෙන්වා ගැනීම සඳහා තමා සිංගප්පුරු අග්‍රාමාත්‍යවරයා සමග පෞද්ගලිකවම සාකච්ඡා කර ඇති බවත්, එම සියලු පරික්ෂණ කටයුතු අඛණ්ඩව සිදු කෙරෙන බවත් ජනාධිපතිතුමා සඳහන් කළේය. එමෙන්ම ජනාධිපතිතුමා වැඩිදුරටත් සඳහන් කළේ අප්‍රේල් 21 දා ත්‍රස්ත ප්‍රහාරයට සම්බන්ධ සෑම අයෙක්ම මේ වන විට අත්අඩංගුවට ගෙන තිබෙන අතර, ඒ අයට විරුද්ධව පරික්ෂණ අඛණ්ඩව සිදුවන බවත්, ඔවුන්ට එරෙහිව පැහැදිලි සාක්ෂි තිබෙන අතර නීති පොතට අනුව ඔවුන්ට ද මරණීය දණ්ඩනය හිමි විය යුතු බවයි. සමාජයක් යහපත් කිරීමට රාජ්‍ය පාලනය තුළ දණ්ඩනය ක්‍රියාත්මක විය යුතු අතර දණ්ඩනයට බිය වීම තුළින් සමාජය තුළ වැරදි අවම වී යහපත් සමාජයක් සහ රටක් ගොඩනැගෙන බව ද ජනාධිපතිතුමා මෙහිදී වැඩිදුරටත් පෙන්වා දුන්නේය. පැළෑද රජමහා විහාරය වෙත ගිය ජනාධිපතිතුමා පළමුව ආගමික වතාවත්වල නිරතවී ආශිර්වාද ලබා ගත්තේය. අනතුරුව සමරු ඵලකය නිරාවරණය කර නව ඉදිකිරීම් විවෘත කළ ජනාධිපතිතුමා ඒවා නිරික්ෂණය කිරීමට ද එක් විය. පැළෑද රජමහා විහාරාධිපති, පාලින්දනුවර ප්‍රධාන සංඝනායක පූජ්‍ය දේවමුල්ලේ කල්‍යාණවංශ නායක හිමිපාණන් වහන්සේ වෙත උපහාර තිළිණයක් පිළිගැන්වීම ද ජනාධිපතිතුමා අතින් සිදු වූ අතර උන්වහන්සේ ද ජනාධිපතිතුමා වෙත සිහිවටන තිළිණයක් පිළිගැන්වීය. නව ඉදිකිරීම් සඟ සතු කොට පූජා කිරීමට අදාළ සන්නස් පත්‍රය ජනාධිපතිතුමා විසින් කල්‍යාණ සාමග්‍රී සංඝ සභාවේ කෝට්ටේ පාර්ශ්වයේ අනුනායක මහාචාර්ය පූජ්‍ය කොටපිටියේ රාහුල ස්වාමින් වහන්සේ වෙත පූජා කළේය. පූජ්‍ය පිඹුරේ උදිත මහා නායක ස්වාමින් වහන්සේ ප්‍රමුඛ මහා සංඝරත්නය ද, අමාත්‍ය රාජිත සේනාරත්න මහතා සහ බස්නාහිර පළාත් සභාවේ හිටපු මැති ඇමතිවරු පිරිසක් ද, දිස්ත්‍රික් ලේකම් යූ.ඩී.සී. ජයලාල් මහතා ඇතුළු රාජ්‍ය නිලධාරින් සහ සැදැහැවත් ජනතාව විශාල පිරිසක් මෙම අවස්ථාවට එක්ව සිටියහ."
    },
    {
        "content": "ඇසළ පුන් පොහෝ දිනය අදට යෙදී තිබේ. ලක්වැසි බෞද්ධ ජනතාවට සුවිශේෂී වූ පොහෝය දිනයක් ලෙස ඇසළ පෝය දිනය හැදින්විය හැක. ලංකාවේ සිව්දිග පුදබිම් උත්සවත්ශ්‍රීයෙන් බබළන්නෙ ඇසළ සමයටයි. මහනුවර, බෙල්ලන්විල මෙන්ම කතරගම පුදබිමෙහි වාර්ෂික පින්කම් මලාව හා අවසන් මහ පෙරහැරට මුළු ලංකාවේම බෞද්ධයන් සැදැහැ සිතින් සහභාගි වීම නිසය. බෞද්ධ ඉතිහාසයේ තවත් සුවිශේෂී සිදුවීම් රැසක් අද වැනි ඇසළ පුන් පෝය දිනයේ දී සිදුව තිබේ. අපමහ සිදුහත් බෝසතාණන් වහන්සේ පස්මහ බැළුම් බැලීමෙන් අනතුරුව මිනිස් ලොව උපදින්නට මහ මායා දේවියගේ කුස පිළිසිඳගත්තේ ඇසල පෝය දිනකය. සිදුහත් බෝසතාණන් වහන්සේ ගිහිගෙය කලකිරී මහාභිනිෂ්ක්‍රමණය කරන්නේත්, රාහුල කුමරුගේ උපත සිදු වන්නේත් ඇසළ පුන් පෝ දිනකය. එමෙන්ම මාරයා විසින් සිදුහත් බෝසතුන්ගේ ගිහිගෙය හැරයාම වළකා දින හතකින් සක්විති රජකම ලැබෙන බව පවසන්නේද අද වැනි ඇසළ පෝය දිනකය. ගිහිගෙය හැරගොස් වසර හයකට පසුව ලොව්තුරා බුද්ධත්වයට පත්ව බරණැස ඉසිපතන මිගදායේදී ප්‍රථම වරට පස්වග තවුසන් උදෙසා ධම්ම චක්ක පවත්තන සූත්‍රය දේශනා කොට වදාළේද ඇසළ පොහොය දිනයකයි. තීර්ථකයන්ගේ මානය බිඳ, දමනය කරනු වස් ගෞතම බුදුරජාණන් වහන්සේ ගන්ධබ්බ රුක් මූලයේදී මහා පෙළහර පෑම ඇසළ පෝ දිනයක සිදුවිය. කීර්ති ශ්‍රී රාජසිංහ රජු සමයේදී ලක්දිව උපසපන් භික්ෂූන් නොවූයෙන් සියම් රටින් (අද තායිලන්තය) උපාලි තෙරුන් වහන්සේ ඇතුළු පිරිස ගෙන්වා ලංකාවේ උපසම්පදාව ප්‍රතිස්ථාපනය කිරීම සිදුවූයේද ඇසල පොහෝ දිනයකයි. විහාරස්ථාන වල වැඩ වසන භික්ෂූන් වහන්සේලා වස් විසීම ආරම්භ කරන්නේද (පෙර වස් විසීම) ඇසළ පොහෝ දිනටයි."
    },
    {
        "content": "ශ්‍රී ලංකා ක්‍රීඩා ක්ෂේත්‍රයේ සංවිධාන කෙරෙන ඉහළම ක්‍රීඩා සම්මාන උලෙළ වන ජනාධිපති ක්‍රීඩා සම්මාන උලෙළ ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන් ඊයේ (17) පස්වරුවේ කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේ දී පැවැත්විණි. මෙරට ලියාපදිංචි ක්‍රීඩා සංගම් 65ක් අතුරින් දක්ෂතම ක්‍රීඩක ක්‍රීඩිකාවන්ට හා ක්‍රීඩාවට සම්බන්ධ අනෙකුත් අංශවලට ජාතික වශයෙන් සම්මාන පිරිනැමෙන එකම උලෙළ වන මෙම සම්මාන උලෙළ ඉතා වර්ණවත් අයුරින් පැවැත්වුණු අතර 2017 ජනවාරි සිට වසර 2018 දෙසැම්බර් දක්වා විවිධ ක්ෂේත්‍රවල දස්කම් දැක්වූ 50කට අධික විශිෂටයෝ මෙහි දී ජනාධිපතිතුමා අතින් සම්මානයෙන් පිදුම් ලැබූහ. දක්ෂතම ක්‍රීඩකයාට හිමි සම්මානය පොදු රාජ්‍ය මණ්ඩලීය ක්‍රිඩා උලෙළේ බර ඉසිලීමේ ලෝකඩ පදක්කම දිනාගත් ඉන්දික දිසානායකට සහ දක්ෂතම ක්‍රිඩිකාවට හිමි සම්මානය එම ක්‍රිඩා උලළේ දී බොක්සිං ලෝකඩ පදක්කම දිනාගත් අනුෂා කොඩිතුවක්කුට හිමි විය. තුන්වන වරටත් සංවිධානය කෙරෙණු මෙම සම්මාන ප්‍රදානෝත්සවයේ දී ශ්‍රී ලංකාව වෙනුවෙන් ක්‍රීඩා ජයග්‍රහණ ලබා විශිෂ්ටත්වයට පත්වූ හා ක්‍රීඩාව වෙනුවෙන් විවිධ ක්ෂේත්‍රයන් ඔස්සේ අමිල මෙහෙවරක් ඉටුකළ විශිෂ්ටයින් වෙනුවෙන් ජීවිතයට එක්වරක් පිරිනැමෙන ජනාධිපති ගෞරවනාම පිරිනැමීම ද විශේෂත්වයකි. ඒ අනුව ජාතියේ ක්‍රීඩා සංවර්ධනය උදෙසා කළ මෙහෙවර වෙනුවෙන් ජීවිතයට එක්වරක් පිරිනැමෙන ක්‍රීඩා ප්‍රභා, ක්‍රීඩා භූෂණ, ක්‍රීඩා දේශාන්තර හා ක්‍රීඩා රත්න යන සම්මාන ජනාධිපතිතුමා අතින් පිරිනැමිණි. ක්‍රීඩා අමාත්‍ය හරින් ප්‍රනාන්දු මහතා සහ ක්‍රීඩා අමාත්‍යාංශයේ අධීක්ෂණ මන්ත්‍රීවරුන් වන පාර්ලිමේන්තු මන්ත්‍රී මනුෂ නානායක්කාර, හෙක්ටර් අප්පුහාමි හා හර්ෂණ රාජකරුණා යන මහත්වරුන් ඇතුළු පිරිසක් මෙම අවස්ථාවට එක්ව සිටියහ."
    },
    {
        "content": "නව මෙහෙයුම් ත්‍රිත්වයක් යටතේ ශ්‍රී ලංකාවට ලබාදෙන ආධාර තවදුරටත් ඉහළ නංවන බව ලෝක බැංකුවේ දකුණු ආසියානු කලාපීය උප සභාපති හාර්ට්විග් ශේෆර් (Hartwig Schafer) මහතා පවසයි. (18) පෙරවරුවේ ජනාධිපති කාර්යාලයේ දී ජනාධිපති ගරු මෛත්‍රීපාල සිරිසේන මැතිතුමා හමු වූ අවස්ථාවේ දී උප සභාපතිවරයා මේ බව සඳහන් කළේය. හදිසි කාලගුණික වෙනස්වීම්වලට මුහුණ දී සිටින කෘෂිකාර්මික ක්ෂේත්‍රය සහ වාරි කර්මාන්තය, පුනර්ජනනීය බලශක්ති, කාලගුණික ප්‍රත්‍යස්ථිත මෙහෙයුම් හා ග්‍රාමීය ප්‍රදේශවල වැව් ප්‍රතිසංස්කරණය සඳහා සහය වීම මෙම නව මෙහෙයුම් ත්‍රිත්වයට ඇතුළත්ය. පාස්කු ඉරිදා ප්‍රහාරය හා ආර්ථිකය කෙරෙහි එහි බලපෑම පිළිබඳව අදහස් දක්වමින් හාර්ට්විග් ශේෆර් මහතා කියා සිටියේ සවිමත් ආර්ථික පදනමක් මත පිහිටා ශ්‍රී ලංකාවට අඛණ්ඩවම ගෝලීය ණය ආධාර ලබා ගැනීමට හැකිවන පරිදි අයවැය පරතරය අවම කර ගැනීම සඳහා ලෝක බැංකුවේ මුල්‍යමය සහය ලබා දෙන බවයි. දීර්ඝ කාලයක් තිස්සේ ශ්‍රී ලංකාවට ලබා දෙන සහයෝගය වෙනුවෙන් මෙහි දී ලෝක බැංකුව වෙත සිය කෘතඥතාවය පළ කළ ජනාධිපතිතුමා අප්‍රේල් 21 ත්‍රස්ත ප්‍රහාරයෙන් පසු මුහුණු දීමට සිදු වූ අභියෝග ජය ගැනීමට ලෝක බැංකුව විසින් ලබාදුන් සහාය පිළිබඳව ද ස්තුතිපූර්වකව සිහිපත් කළේය. මෙම කනගාටුදායක සිදුවීමෙන් පසු ශ්‍රී ලංකාව කඩිනමින් යථා තත්ත්වයට පත්වීම පිළිබඳ සිය සතුට පළ කළ උප සභාපතිවරයා සඳහන් කළේ සියලු අසීරු අවස්ථාවන්හි ගෝලීය ප්‍රජාව ශ්‍රී ලංකාව සමග එක්ව සිටින බවයි. ලෝක බැංකු කලාපීය ජ්‍යෙෂ්ඨ කළමනාකරුවන්ගේ හමුවේ ප්‍රධානත්වය දැරීමට දිවයිනට පැමිණ සිටින ශේෆර් මහතා මෙහි දී වැඩිදුරටත් සඳහන් කළේ ලෝක බැංකුව සිය වාර්ෂික සැසිය පැවැත්වීමට ශ්‍රී ලංකාව තෝරා ගනු ලැබුවේ පාස්කු ප්‍රහාරයෙන් පසු නැගී සිටීමට ශ්‍රී ලංකාව දරන උත්සහයට සහයෝගය දැක්වීමක් ලෙස බවයි. ශ්‍රී ලංකාව මේ වන විට ඉහළ මධ්‍ය ආදායම් ලබන රටක් බවට පත්ව තිබීම පිළිබඳ සිය සතුට පළ කළ උප සභාපතිවරයා අභියෝග හමුවේ නොසැලී නැගී සිටීමේ ශ්‍රී ලංකාව සතු සුවිශේෂී ගුණාංගයට එය මහඟු සාක්ෂියක් බව ද කියා සිටියේය. ලෝක බැංකුවේ නේවාසික අධ්‍යක්ෂ Idah Z Pswarayi – Riddihough, අන්තර්ජාතික මූල්‍ය සහයෝගිතාවයේ නේවාසික කළමනාකරු Amena Arif, ජ්‍යෙෂ්ඨ මෙහෙයුම් නිලධාරි Anne- katrin Arnold, ජනාධිපති ජ්‍යෙෂ්ඨ අතිරේක ලේකම් ඇසල වීරකෝන් යන මහත්ම මහත්මීන් ඇතුළු පිරිසක් මෙම සාකච්ඡාවට එක්ව සිටියහ."
    },
    {
        "content": "පොලිස් දෙපාර්තමේන්තුවේ විධායක ශ්‍රේණිවල නිලධාරින් බඳවා ගැනීමට හා උසස්වීම් ලබාදීමට අදාලව විධිමත් කි‍්‍රයාපටිපාටියක් ස්ථාපිත කෙරේ. දීර්ඝකාලයක් පුරා පොලිස් දෙපාර්තමේන්තුවේ විධායක ශ්‍රේණිවල නිලධාරින්ට අදාළ බඳවාගැනීම් හා උසස්වීම් නිසි ක‍්‍රමවේදයකට හා නිසි කාල රාමුවකට අනුව සිදු නොවූ අතර ඒ පිළිබඳ අවධානය යොමු කළ ජනාධිපතිතුමා පසුගිය රැස්වීම් කිහිපයක දී ලබාදුන් උපදෙස් අනුව මෙම පියවර ගෙන තිබේ. බඳවාගැනීම් හා උසස්වීම්වලට අදාල මෙම නව කි‍්‍රයාපටිපාටියට මේ වන විට ජාතික පොලිස් කොමිසමේ අනුමැතිය හිමිව තිබෙන අතර එය ඉදිරියේ දී කි‍්‍රයාවට නැංවීමට නියමිතය. මේ අතර පොලිස් දෙපාර්තමේන්තුවේ ද්විතියක ශ්‍රේණිවල නිලධාරින්ගේ බඳවා ගැනීම් හා උසස්වීම්වලට අදාළව ද නව ක‍්‍රමවේදයක් මේ වන විට සකස් කරමින් පවතී. එමෙන්ම දීර්ඝකාලයක් පුරා උසස්වීම් නොලැබූ පොලිස් දෙපාර්තමේන්තුවේ පොලිස් කොස්තාපල් තනතුරේ සිට පොලිස් පරික්ෂක තනතුර දක්වා 31,500ක පමණ පිරිසකට කාණ්ඩ කිහිපයක් යටතේ එකවර බල පැවැත්වෙන පරිදි උසස්විම් කි‍්‍රයාත්මක කිරීමට අවශ්‍ය මූලික කටයුතු ද මේ වන විට සිදු වෙමින් පවති. ජනාධිපති ගරු මෛතී‍්‍රපාල සිරිසේන මැතිතුමා සහ පොලිස් දෙපාර්තමේන්තුවේ ජ්‍යෙෂ්ඨ නිලධාරින් අතර (19) පෙරවරුවේ ජනාධිපති කාර්යාලයේ පැවති හමුවේ දී මෙම කරුණු පිළිබඳව සාකච්ඡාවට ලක් විය. පොලිසියේ පහළ ශ්‍රේණිවල නිලධාරින්ගේ සුබසාධන කටයුතු පිළිබඳව මෙහි දී දීර්ඝ වශයෙන් සාකච්ඡාවට ලක් වූ අතර පොලිස් සේවයේ කළමණාකාර සහකාර, කාර්යාල කාර්ය සහයක, භාෂා පරිවර්තක වැනි පුරප්පාඩුව පවතින තනතුරු සඳහා බඳවා ගැනීම් මෙන්ම උතුරේ පොලිස් අභ්‍යාස විද්‍යාලයේ ඉදිකිරීම් කටයුතු පිළිබඳව ද සාකච්ඡාවට ලක් විය. එමෙන්ම කොටුව පොලිස් මූලස්ථානය ඉදිකිරිම සඳහා වූ ඉඩම පවරාගැනීමට අදාළ කටයුතු පිළිබඳව ද සාකච්ඡා කෙරිණි. පසුගිය යුද සමයේ දී දිවි පිදු 25,000ක් පමණ වූ පොලිස් නිලධාරින් ද ,අපි වෙනුවෙන් අපි, අරමුදලට ඇතුළත් කර ගනිිමින් ඒ හරහා එම පවුල්වල සාමාජිකයන්ට නිවාස ඉදිකරදීමේ වැඩසටහනක් පිළිබඳව ද මෙහි දී අවධානය යොමු විය. වැඩබලන අමාත්‍ය බුද්ධික පතිරණ මහතා ද, ආරක්ෂක අමාත්‍යාංශයේ ලේකම් ජෙනරාල් ශාන්ත කෝට්ටේගොඩ, වැඩබලන පොලිස්පති සී.ඩී. වික‍්‍රමරත්න යන මහත්වරුන් සහ පොලිස් දෙපාර්තමේන්තුවේ ජ්‍යෙෂ්ඨ නිලධාරිහු මෙම සාකච්ඡාවට එක්ව සිටියහ."
    },
    {
        "content": "රුහුණු විශ්වවිද්‍යාලයේ නව කුලපති ලෙස බස්නාහිර පළාතේ ප්‍රධාන සංඝනායක, මාලිගාකන්ද විද්‍යෝදය පරිවෙනාධ්‍යක්ෂ ආචාර්ය පූජ්‍ය අකුරටියේ නන්ද ස්වාමින්වහන්සේ පත් කර තිබේ. ඊයේ (17) පෙරවරුවේ ජනාධිපති කාර්යාලයේ දී ජනාධිපති ගරු මෛත්‍රීපාල සිරිසේන මැතිතුමා විසින් උන්වහන්සේ වෙත පත්වීම් ලිපිය පිළිගැන්වීය."
    },
    {
        "content": "ජනතාවගේ දුගී භාවය අවම කිරීම වෙනුවෙන් කි‍්‍රයාත්මක සියලු සංවර්ධන ව්‍යාපෘති වංචාවෙන් සහ දූෂණයෙන් තොරව කාර්යක්ෂමව කි‍්‍රයාවට නංවමින් එහි පූර්ණ සහ කඩිනම් ප‍්‍රතිලාභ ජනතාවට ලබාදීමට කැපවීම සියලු නිලධාරින්ගේ වගකීම බව ජනාධිපතිතුමා අවධාරණය කරයි. ජනාධිපති ගරු මෛතී‍්‍රපාල සිරිසේන මැතිතුමා මේ බව සඳහන් කළේ වැව් ගම් පුබුදුව සංවර්ධන වැඩසටහන පිළිබඳ (19) පෙරවරුවේ ජනාධිපති කාර්යාලයේ පැවති සාකච්ඡාවකදී ය. දිස්ති‍්‍රක්ක 07ක ජනතාවගේ කෘෂි ආර්ථිකය පෝෂණය කරන වැවි ගම් පුබුදුව වැඩසටහන කඩිනම් කරමින් ඉදිරි මාස කිහිපය තුළ එහි ප‍්‍රතිලාභ ජනතාවට ලබාදීමට කටයුතු කරන ලෙස ජනාධිපතිතුමා මෙහිදී නිලධාරින්ට උපදෙස් දුන්නේය. ජනාධිපති ගරු මෛතී‍්‍රපාල සිරිසේන මැතිතුමාගේ සංකල්පයක් වූ වැව් ගම් පුබුදුව කි‍්‍රයාවට නැංවෙන්නේ හරිත දේශගුණික අරමුදලේ රුපියල් මිලියන 3682ක හා ශ‍්‍රී ලංකා රජයේ අරමුදල් රුපියල් මිලියන 1250ක වියදමිනි. 2015 නොවැම්බර් මස ප‍්‍රංශයේ පැරිස් නුවර පැවති එක්සත් ජාතීන්ගේ දේශගුණික විපර්යාස පිළිබඳ රාමුගත සම්මුතියට එළැඹීමෙන් පසු එම ගිවිසුමේ මූලික අරමුණක් වූ දේශගුණික විපර්යාසවල අනිසි බලපෑම්වලට මුහුණ දීම සඳහා මුල්‍ය පහසුකම් සැලසීම යටතේ ජනාධිපති ගරු මෛතී‍්‍රපාල සිරිසේන මැතිතුමා මෙම ව්‍යාපෘතිය වෙනුවෙන් කරන ලද ඉල්ලීමක ප‍්‍රතිඵලයක් ලෙස මේ සඳහා මුදල් හරිත දේශගුණික අරමුදල යටතේ ශ‍්‍රී ලංකාවට ලැබිණි. මේ ව්‍යාපෘතිය පොළොන්නරුව, කුරුණෑගල, අනුරාධපුර, වව්නියාව, පුත්තලම, ති‍්‍රකුණාමලය හා මන්නාරම යන දිස්ති‍්‍රක්ක 7ක මල්වතුඔය, මී ඔය හා යාන් ඔය යන ගංගා ද්‍රෝණි 03 ආශ‍්‍රීතව කි‍්‍රයාවට නැංවේ. එල්ලංගා පද්ධති 16ක ග‍්‍රාමීය වැව් 325ක් හා පරිසර පද්ධති 75ක් ප‍්‍රතිස්ථාපනය කෙරෙන අතර දේශගුණික සුහුරු කෘෂිකර්මාන්තය යටතේ ග‍්‍රාමීය වැව් 325ක් ආශි‍්‍රතව හෙක්ටයාර් 9750ක වී ගොවිතැන වැඩි දියුණු කිරීම, සුළු පරිමාණ ගොවීන් 520,000කට කෘෂි කාලගුණික උපදෙස් ලබාදීම හා ගොවි කාන්තාවන් 16,677ක් දේශගුණික සුහුරු කෘෂිකර්මාන්තයට යොමු කිරීමට සැලසුම් කර ඇත. එම වැව් ආශි‍්‍රත ගම්මානවල ජනතාවට පිරිසිදු පානීය ජලය සපයා දීමේ ව්‍යාපෘතියක් ද මේ හා සමගාමිව කි‍්‍රයාත්මක කෙරෙන අතර ඒ වෙනුවෙන් හරිත දේශගුණික අරමුදල රුපියල් මිලියන 1732ක් ආයෝජනය කර ඇති අතර, ව්‍යාපෘතිය ඉදිරියට ගෙන යෑම වෙනුවෙන් ශ‍්‍රී ලංකා රජය ආයෝජනය කර ඇති මුදල රුපියල් මිලියන 1069කි. නව ග‍්‍රාමීය ප‍්‍රජා ජල සම්පාදනය යෝජනා ක‍්‍රම 35ක් ස්ථාපනය, වැසි ජල රැස් කිරීමේ පද්ධති 4000ක් ස්ථාපනය, නව ජල පවිත‍්‍රකරණ පද්ධති ස්ථාපිත කිරීම සහ පාසල් හා ග‍්‍රාමීය රෝහල් සඳහා නව පවිත‍්‍රාගාර ඉදිකිරීම ඒ යටතේ සිදු වෙයි. ව්‍යාපෘතිය මගින් අදාළ කලාපවල වෙසෙන නිරන්තරයෙන් ගංවතුර, නියඟය වැනි ස්වභාවික විපත්වලට ගොදුරුවන අඩු ආදායම්ලාභී පහළොස් ලක්ෂයක් පමණ වන ගොවි පවුල්වල ජීවනෝපාය සංවර්ධනය සඳහා අතදීම ද සිදු කෙරේ. ස්වයංකි‍්‍රය කාලගුණික සහ ජල මාපක පද්ධති ස්ථාපනය, කාලගුණික විද්‍යා දෙපාර්තමේන්තුවේ ධාරිතාව ඉහළ නැංවීම, ජල කළමනාකරණ සහ කෘෂිකාර්මික උපදේශන සකස් කිරීම සහ ලබාදීම, ගං වතුර ආපදාවට ලක්වන ප‍්‍රදේශවල ආපදා පෙර සූදානම් සැලසුම් සකස් කිරීම හා කි‍්‍රයාත්මක කිරීම ඒ යටතේ සිදු වෙයි. මහවැලි සංවර්ධන හා පරිසර අමාත්‍යාංශයේ ලේකම් අනුර දිසානායක, ව්‍යාපෘති අධ්‍යක්ෂ ජනක රත්නායක යන මහත්වරුන් ඇතුළු නිලධාරින් මෙම සාකච්ඡාවට එක්ව සිටියහ."
    },
    {
        "content": "ප්‍රවීණ ගුවන්විදුලි ශිල්පීණියක සහ ප්‍රවීණ ගීත රචිකාවක වන කුසුම් පීරිස් මහත්මිය ඊයේ රාත්‍රියේදී ජූලි 21 වනදා රාත්‍රියේදී සිය දිවියෙන් සමුගත්තාය. කලක සිට රෝගීතත්ත්වයෙන් පීඩා විදි එතුමිය මියයන විට 71 වන වියෙහි පසුවිය. ගීත රචිකාවියක ලෙස කටයුතු කිරීමට අමතරව ගුවන්වි දුලි ශිල්පී භූමිකාව තුළ ඇය වැඩසටහන් ඉදිරිපත් කිරීම, නිෂ්පාදනය සහ නාට්‍ය සදහා හඩකැවීම් ශිල්පිණියක ලෙසද කටයුතු කරමින් දිවයිනේ සුප්‍රසිද්ධ තොරණ් සදහා සිය කටහඩ මුසුකර ඇත. සිහිනයකි ඔබ නිහඩ මැදියම් රෑ, අසුරු සැනින් එක මොහොතකදී, සිතුවිලි සිරවී හදවත පතුලේ, ගංඉවුරේ තුරු ලතා මඩුල්ලේ ආදී ශ්‍රාවක සිත් අමන්දානන්දයට පත් කල ජනප්‍රිය ගීත රැසක් රචනා කළ කුසුම් පීරිස් මහත්මිය සිංහල ගීතයේ නොමැකෙන සටහන් තැබීමටද අමතක නොකළාය. සිරස සහ හිරු ගුවන්විදුලි නාලිකා වල ආරම්භක නිවේදිකා තමාලි පීරිස් යනු කුසුම් පීරිස් මහත්මියගේ දියණියයි. කුසුම් පීරිස් මහත්මියගේ දේහය අංක 47/1, ස්වර්ණ පෙදෙස, ඇල්දෙණිය, කඩවත ලිපිනයේ තැන්පත්කිරීමට නියමිත අතර අවසන් කටයුතු ජූලි 24 වන බදාදා දින සිදුකරන බව ඇයගේ ඥාතීන් දැනුම් දෙයි. කලාවට අපරිමිතව සිය යුතුකම් ඉටුකර අසුරුසැනින් එක මොහොතකදී නිහඩ මැදියම් රෑ සිහිනයක්ලෙස සිය ජීවිත ගීතයේ අවසන් පදවැල ලියා නික්ම යන සහෘද කලාකාරියනි ඔබට නිවන් සුව පතමු."
    },
    {
        "content": "2025 වන විට ශ්‍රී ලංකාවේ දියර කිරි නිෂ්පාදනය ඉහළ දැමීම හා ප්‍රාථමික අධ්‍යාපනය ලබන දරුවන්ගේ පෝෂණය ඉහළ නැංවිම යන අරමුණු පෙරදැරිව ප්‍රාථමික අධ්‍යාපනය ලබන පාසල් සිසුන් වෙත දෛනිකව උදෑසන දියර කිරි පැකැට්ටුවක් ලබාදීමේ ජාතික වැඩසටහන ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන් අද (23) රත්නපුර කලවාන කජුගස්වත්ත ශාස්ත්‍රෝදය විද්‍යාලයේ දී ආරම්භ කෙරේ. ජනාධිපතිතුමාගේ උපදෙස් පරිදි “කිරෙන් සපිරි දැයක්” තේමාව යටතේ ක්‍රියාත්මක මෙම වැඩසටහන ජනාධිපති කාර්යාලය සහ ග්‍රාමශක්ති ජනතා ව්‍යාපාරය එක්ව සංවිධානය කරනු ලබන අතර අධ්‍යාපන අමාත්‍යාංශය සහ පශූ සම්පත් සංවර්ධන අමාත්‍යාංශය සහය දෙයි. මෙම වැඩසටහනේ පළමු පියවර වශයෙන් පළමු වසරේ සිට පහ වසර දක්වා දරුවන් ලක්ෂ හතරකට දිනකට කිරි මිලි ලීටර් 150ක් ලබාදීම සිදු වන අතර සෞඛ්‍ය අමාත්‍යාංශයේ නිර්දේශයන්ට අනුව රස කළ කිරි වෙනුවට ප්‍රමිතිගත දියර කිරි පැකැට්ටුවක් ලබාදීම සිදු වෙයි. රජය මේ සඳහා වසරකට වෙන්කර ඇති මුදල රුපියල් මිලියන දහසකි. පාසල් ළමුන් තුළ පවතින මන්දපෝෂණ තත්ත්වය මැඩ පැවැත්වීමත්, දියර කිරි පරිභෝජනයට මෙරට ජනතාව හුරු කරවීමත්, ලංකාව තුළ දියර කිරි නිෂ්පාදනය ප්‍රචලිත කිරීමත්, කිරිපිටි ආනයනය සඳහා වසරකට වැයකරනු ලබන ඇමරිකානු ඩොලර් 400ක විශාල පිරිවැය අවම කිරීමත් මෙම ජාතික වැඩසටහනේ අරමුණයි. දේශීය කිරි ගොවියා ශක්තිමත් කිරීම කිරෙන් සපිරි දැයක් වැඩසටහනේ තවත් ප්‍රමුඛ අරමුණක් වන අතර මෙම වැඩසටහනට සමගාමීව ප්‍රාදේශීය ලේකම් කොට්ඨාස 332ම කිරි ගම්මාන ඇති කිරීමේ වැඩසටහනක් ද ග්‍රාම ශක්ති හරහා ක්‍රියාවට නැංවේ. හෙට කලවාන කජුගස්වත්ත ශාස්ත්‍රෝදය විද්‍යාලයේ ජනාධිපතිතුමාගේ ප්‍රධානත්වයෙන් පැවැත්වෙන සමාරම්භක අවස්ථාවට ප්‍රදේශයේ පාසල් දහතුනක සිසු දරු දැරියන් එක්දහස් පන්සීයක් පමණ සහභාගී වීමට නියමිත අතර මේ හා සමගාමීව කලවාන ප්‍රදේශයේ කිරි ගොවීන් සඳහා පහසුකම් රැසක් ලබා දීමට ද නියමිතය"
    },
    {
        "content": "ශ්‍රී ලංකාව තුළ පවතින දිළිඳුකම පිටු දැකීම හා නිසි අදායම් කළමනාකරණයක් නොමැති පවුල් ව්‍යවසයකත්වයට යොමු කිරීමේ ජනාධිපතිවරයාගේ සංකල්පයක් මත ග්‍රාම ශක්ති වැඩසටහන ක්‍රියාත්මක වේ. එහි පියවරක් ලෙස දියර කිරි නිෂ්පාදනය තුළින් ග්‍රාමීය දිළිඳුකම දුරු කිරීම අභිප්‍රාය වන බව ජනාධිපති උපදේශක, නීතිඥ ශිරාල් ලක්තිලක මහතා ඊයේ දින (19) රජයේ ප්‍රවෘත්ති දෙපාර්තමේන්තු ශ්‍රවණාගාරයේ දී පැවතී මාධ්‍ය සාකච්ඡාවේ දී පැවසීය. ඒ අනුව, ශ්‍රී ලංකාව කිරි වලින ස්වයංපෝෂිත කිරීම රටක් ලෙස නඟා සිටුවීම මූලික අරමුණ පෙරදැරි කොටගෙන “කිරෙන් සපිරි දැයක්” ජතික වැඩසටහන ජනාධිපති මෛත්‍රීපාල සිරිසේන මහතාගේ ප්‍රධානත්වයෙන් රත්නපුර කජුගස්වත්ත ශාස්ත්‍රෝදය විද්‍යාලයේ දී පාසල් ළමුන් 1500 ක ගේ සහභාගිත්වයෙන් පැවැත්වීමට නියමිත බව ඒ මහතා මෙහි දී පැවසීය. පාසල් ළමුන් තුළ පවතින පහළ මන්දපෝෂණ තත්ත්වය මැඩ පැවැත්වීමටත්, දියර කිරි පරිභෝජනට මෙරට ජනතාව හුරු කරවීමටත්, ලංකාව තුළ දියර කිරි නිෂ්පාදනය ප්‍රචලිත කිරීමටත්, කිරිපිටි ආනයනය සඳහා වසරකට වැයකරනු ලබන ඇමරිකානු ඩොලර් මිලියන 380 ක විශාල පිරිවැය අවම කිරීමටත් මෙම ජාතික වැඩ සටහන ඔස්සේ හැකිවනු ඇති බව ශිරාල් ලක්තිලක මහතා තවදුරත් පවසා සිටියේය. දැනට ක්‍රියාත්මක කරනු ලබන දියර කිරි ලබා දීමේ වැඩපිළිවෙල සඳහා පෞද්ගලික අංශයේ දායකත්වය ලබා ගන්නා බවත්, ඒ සඳහා මිල්කෝ ආයතනයත්, කාර්ගිල්ස් ආයතනයත් සමඟ රජය ඒකාබද්ධ ව කටයුතු කරන බව මෙහි දී සඳහන් කෙරිණි. කිරි පිටි වලින් දරුවන් ඈත් කිරීම සහ දරුවන්ගේ චර්යාත්මක වෙනසක් ඇති කිරීම මඟින් නැවුම් කිරි සඳහා යොමු කිරීම ප්‍රවර්ධනය කිරීම, ඉන් පාසල් දරුවන්ගේ සාධන මට්ටම් ඉහළ නැංවීමට අවශ්‍ය පෝෂණ තත්ත්වයන් නිසියාකාරව ලබා දීමට හැකියාව මෙමඟින් හැකිවනු ඇතැයි ද අපේක්ෂා කරන බවත්, අධ්‍යාපන අමාත්‍යංශයේ පාසල් සෞඛ්‍ය හා පෝෂණ ශාඛාවේ අධ්‍යාපන අධ්‍යක්ෂ, රේණුකා පීරිස් මහත්මිය මෙම මාධ්‍ය සාකච්ඡාවට එක් වෙමින් පැවසුවය.   ඒ අනුව, මෙම වැඩසටහනේ පළමු පියවර වශයෙන් පළමු වසරේ සිට පහ වසර දක්වා දරුවන් ලක්‍ෂ හතරකට දිනකට කිරි මිලි ලීටර් 150 ක් ලබා දීම සිදු වන බව ද, සෞඛ්‍ය අමාත්‍යංශයේ නිර්දේශයන්ට අනුව රස කළ කිරි වෙනුවට ප්‍රමිතිගත දියර කිරි පැකට්ටුවක් ලබා දීම ද, මෙමඟින් ඇතිවන කසළ කළමනාකරණය නිසියාකරව ක්‍රමවත්ව සිදු කිරීමට දරුවන්ගේ ද සහය ඇතිව සිදු කිරීමට අපේක්‍ෂා කරන බව ද මෙහි දී එම මහත්මිය පවසා සිටියාය. මෙම මාධ්‍ය සාකච්ඡාව සඳහා කෘෂිකර්ම,වාරිමාර්ග, පශු සම්පත් සංවර්ධන සහ ධිවර හා ජලජ සම්පත් අමාත්‍යංශයේ අධ්‍යක්ෂ සැළසුම් වෛද්‍ය නිරෝෂන් ගමගේ සහ ග්‍රාම ශක්ති වැඩසටහනේ අධ්‍යක්ෂ ජනරාල් චම්පික කළුආරච්චි යන මහත්වරු ද සහභාගී වූහ."
    },
    {
        "content": "විද්‍යා තාක්ෂණ හා පර්යේෂණ අමාත්‍යාංශය මගින් සංවිධානය කළ \"ශිල්පසේනා\" ප්‍රදර්ශනය අගමැති ප්‍රධානත්වයෙන් විවෘත කෙරේ. විද්‍යා තාක්ෂණ හා පර්යේෂණ අමාත්‍යාංශය මගින් සංවිධානය කරන ලද \"ශිල්පසේනා\" ප්‍රදර්ශනය විවෘත කිරීම අග්‍රාමාත්‍ය රනිල් වික්‍රමසිංහ මහතාගේ ප්‍රධානත්වයෙන් 2019 ජුලි මස 18 දින කොළඹ, බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී පැවැත්විණි. මෙම අවස්ථාවට ප්‍රාථමික කර්මාන්ත හා සමාජ සවිබලගැන්වීමේ අමාත්‍ය දයා ගමගේ, සංවර්ධන උපාය මාර්ග සහ ජාත්‍යන්තර වෙළඳ අමාත්‍ය මලික් සමරවික්‍රම, විද්‍යා තාක්ෂණ හා පර්යේෂණ අමාත්‍ය සූජිව සේනසිංහ, අභ්‍යන්තර හා ස්වදේශ කටයුතු සහ පළාත් සභා හා පළාත් පාලන රාජ්‍ය අමාත්‍ය ජේ. සී. අලවතුවල, පාර්ලිමේන්තු මන්ත්‍රීවරුන් වන ආශු මාරසිංහ, චමින්ද විජේසිරි, සුජිත් සංජය පෙරේරා, කොළඹ නගරාධිපතිනි රෝසි සේනානායක, විද්‍යා හා තාක්ෂණ පර්යේෂණ අමාත්‍යාංශයේ ලේකම් චින්තක එස්. ලොකුහෙට්ටි, විදේශ රාජ්‍ය තාන්ත්‍රික නිලධාරීන්, විශ්වවිද්‍යාල උපකුලපතිවරුන්, පාසල් සිසුන් ඇතුළු විශාල පිරිසක් එක්ව සිටියහ."
    },
    {
        "content": "රටේ යහපත් සමාජයක් ගොඩනැගිමේ දී ප්‍රබලම අභියෝගාත්මක මධ්‍යස්ථානය බවට අද වැලිකඩ හිරගෙදර පත්ව ඇති බව ජනාධිපතිතුමා පවසයි. පසුගියදා නාවික හමුදාව මගින් මුහුදේ දී හෙරෝයින් කි.ග්‍රැම් 270ක් සමඟ අත්අඩංගුවට ගත් පුද්ගලයන්ගේ ජංගම දුරකථන පරික්ෂා කිරීමේ දී එම කටයුතු මෙහෙයවා ඇත්තේ ද වැලිකඩ බන්ධනාගාරයේ සිට බවට තොරතුරු අනාවරණය වී ඇති බව ජනාධිපතිතුමා පෙන්වා දුන්නේය. ජනාධිපතිතුමා සඳහන් කළේ ඒ සම්බන්ධව විශේෂ පරික්ෂණයක් අපරාධ පරික්ෂණ දෙපාර්තමේන්තුව විසින් මේ වන විට සිදුකරන බවයි. ඊයේ (22) පෙරවරුවේ මිනුවන්ගොඩ රෙජී රණතුංග විද්‍යා පාසලේ පැවති උත්සවයක් අමතමින් ජනාධිපතිතුමා මෙම අදහස් පළ කළේය. මෙහිදී සිසු දරුවන් ඇමතූ ජනාධිපතිතුමා වැඩිදුරටත් සඳහන් කළේ යහපත් සමාජයක් ගොඩනැගීමේ දී ප්‍රමුඛ ඉලක්කය වන්නේ අධ්‍යාපනය බවයි. නිදහස් අධ්‍යාපනය හේතුවෙන් අද රටේ සමස්ත දරුවන්ගේ අධ්‍යාපන අයිතින් සුරක්ෂිත වී ඇති බව සඳහන් කළ ජනාධිපතිතුමා පසුගිය සිව් වසර තුළ විවිධ අභියෝග හමුවේ වුව ද නිදහස් අධ්‍යාපනය ශක්තිමත් කිරිමට විශේෂ වැඩකොටසක් ඉටුකළ බව ද සඳහන් කළේය. මෙහිදී ජනාධිපතිතුමා වැඩිදුරටත් කියා සිටියේ අද දේශපාලන ක්ෂේත්‍රයේ මෙන්ම සමාජයේ වැරදිකරන පුද්ගලයන් තමාට විරුද්ධ වී ඇත්තේ තමන් වැරදිවලට විරුද්ධ නිසා බවයි. හොරකම, වංචාව සහ දූෂණය මෙන්ම රටේ සහ දරුවන්ගේ අනාගතය විනාශ කරන සියලු ජාවාරම් මැඩලීමට තමන් දැඩි වැඩපිළිවෙළක් ක්‍රියාවට නංවා තිබෙන බව පැවසු ජනාධිපතිතුමා සිසු දරුවන් අමතමින් වැඩිදුරටත් කියා සිටියේ තමාට කොයි තරම් නින්දා අපහාස සිදු කළ ද රටේ මතු පරපුර වෙනුවෙන් යහපත් සමාජයක් ගොඩනැගීමට තමා තුළ ඇති කැපවීම කිසිසේත් අත් නොහරින බවයි. විද්‍යාලයේ ඉදිකළ නව ‘විජය මෛත්‍රී නා හිමි සමරු ගොඩනැඟිල්ල’ නිරීක්ෂණය කළ ජනාධිපතිතුමා එහි විශේෂ අමුත්තන්ගේ පොතේ සමරු සටහනක් ද තැබූ අතර සිසු දරුවන්ගේ ක්‍රියාකාරකම් ද නිරික්ෂණය කළේය. විද්‍යාලය වෙත ජනාධිපතිතුමාගේ සම්ප්‍රාප්තිය සනිටුහන් කරමින් විද්‍යාල පරිශ්‍රයේ පැළයක් රෝපණය කිරීම ද සිදු කෙරිණි. ශ්‍රී ලංකා රාමඤ්ඤ මහා නිකායේ නියෝජ්‍ය ලේඛකාධිකාරි, අධ්‍යාපනවේදී පූජ්‍ය නැදගමුවේ විජය මෛත්‍රී නායක ස්වාමින් වහන්සේ මෙහිදී අනුශාසනාවක් සිදු කරමින් සඳහන් කළේ කුමන පාර්ශ්ව කුමන විවේචන එල්ල කළද අවංක සහ සෘජු නායකයෙකු ලෙස ජනාධිපති ගරු මෛත්‍රීපාල සිරිසේන මැතිතුමා අද රට වෙනුවෙන් විශිෂ්ට කාර්යයක් ඉටු කරමින් සිටින බවයි. පෞද්ගලික දේශපාලන මතවලින් බැහැරව රට ගැන හැඟීමකින් යුතුව ජනාධිපතිතුමා ගෙන යන වැඩපිළිවෙළ ශක්තිමත් කිරීමට එක්වීම රටට ආදරය කරන සියලුදෙනාගේ වගකීම බව ද උන්වහන්සේ පෙන්වා දුන්හ. අමාත්‍ය අර්ජුන රණතුංග, ලසන්ත අලගියවන්න, රුවන් රණතුංග, අජිත් බස්නායක, රංජිත් සෝමවංශ යන මහත්වරුන් ඇතුළු පළාතේ මහජන නියෝජිතයන් රැසක් ද ගම්පහ දිස්ත්‍රික් ලේකම් සුනිල් ජයලත් මහතා ඇතුළු නිලධාරින් ද විදුහල්පති දිනේෂ් සමරතුංග මහතා සහ ආචාර්ය මණ්ඩලය, දෙමාපියන් ආදි සිසුන් ඇතුළු පිරිසක් මෙම අවස්ථාවට එක්ව සිටියහ."
    },
    {
        "content": "රාජ්‍ය ආයතන වල සේවයේ නිරත නිලධාරීන්ගේ නිර්මාණ හැකියාව ඔප්නැංවීමට, ඇගයීම සහ එම නිර්මාණ එළිදැක්වීමේ අවස්ථාව උදාකිරීම සහ එමගින් රාජ්‍ය ආයතන වල සංස්කෘතික කටයුතු ප්‍රවර්ධනය කිරීමේ අරමුණෙන්, නිවාස, ඉදිකිරීම් හා සංස්කෘතික කටයුතු අමාත්‍යංශය අන්තර් රාජ්‍ය සේවා නිර්මාණ තරගාවලියක් පැවැත්වීමට තීරණය කර ඇත. ඒ අනූව සිංහල සහ දෙමළ මාධ්‍ය වලින් ළමා කතා, පද්‍ය රචනා, චිත්‍ර, කෙටිකතා සහ කෙටි නාට්‍ය යන අංශ යටතේ මෙම තරගාවලිය පැවැත්වෙන අතර තරගාවලිය පිළිබද සම්පූර්ණ විස්තර www.cultural.gov.lk වෙබ් අඩවියෙන් සහ දුරකතන අංක 0112861325 ඔස්සේ ලබාගත හැක. සිංහල, දෙමළ මාධ්‍ය දෙකෙන් වෙන් වෙන් වශයෙන් පැවැත්වෙන ඒ ඒ තරග අංහ වලට ප්‍රවීණ විද්වත් විනිශ්චය මණ්ඩලයක් විසින් විනිශ්චය කරනු ලබන අතර විනිශ්චය මණ්ඩලයේ තීරණය අවසන් තීරණය වේ. සියලුම නිර්මාණ ලේකම්, නිවාස, ඉදිකිරීම් හා සංස්කෘතික කටයුතු අමාත්‍යංශය, 8 වන මහල, සෙත්සිරිපාය, බත්තරමුල්ල යන ලිපිනයට 2019-07- 31 දිනට පෙර යොමු කල යුතුවේ. ඉහත සියලුම නිර්මාණ වලින් ජයග්‍රහණ ලබාගන්නා අයට වටිනා සහතික පත්‍රයක්, මුදල් ත්‍යාග මෙන්ම සම්මානද පිරිනැමේ."
    },
    {
        "content": "තිස් වසරකට අධික කාලයක් පැවති කුරිරු ත්‍රස්තවාදය අවසන් කළ විරෝධාර රණවිරුවන් වෙනුවෙන් සුබසාධන ප්‍රතිලාභ ප්‍රදානය කිරීමේ සත්විරු අභිමන් 2019 ප්‍රදානෝත්සවය ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන් අද (22) පස්වරුවේ කොළඹ සුගතදාස ගෘහස්ථ ක්‍රිඩාංගණයේ දී පැවැත්විණි.    ත්‍රිවිධ හමුදාවේ, පොලිසියේ හා සිවිල් ආරක්ෂක දෙපාර්තමේන්තුවේ රණවිරුවන් සහ රණවිරු දරුවන් 1504ක් වෙනුවෙන් මෙම ප්‍රතිලාභ ලබාදීම සිදු වු අතර, ඒ අනුව සම්පූර්ණ නිවාස 25ක්, අඩක් නිමවු නිවාස සම්පූර්ණ කරදීමේ ප්‍රතිලාභ 925ක්, විරු සිසු ප්‍රදීප ශිෂ්‍යාධාර 308ක් සහ පදිංචිය සඳහා ඉඩම් කොටස් 246ක් ලබාදීම ඇතු`ථ වැඩසටහන් ක්‍රියාත්මක විය. ජනාධිපති ලේකම් උදය ආර්. සෙනෙවිරත්න මහතා ද, ආරක්ෂක අමාත්‍යාංශයේ ලේකම් ජෙනරාල් ශාන්ත කොට්ටේගොඩ මහතා සහ ත්‍රිවිධ හමුදාපතිවරු, වැඩබලන පොලිස්පති, සිවිල් ආරක්ෂක දෙපාර්තමේන්තුවේ අධ්‍යක්ෂ ජනරාල් ඇතු`ථ ආරක්ෂක අංශ ජ්‍යෙෂ්ඨ සාමාජිකයෝ මෙම අවස්ථාවට එක්ව සිටියහ."
    },
    {
        "content": "මීට වසර 07 කට පෙර 2012 වසරේ දී සෞඛ්‍ය අමාත්‍යවරයා ලෙස හුණු, දුම්කොළ සහ පුවක්වලින් තොර සෞඛ්‍යවත් ආදර්ශ දැහැත් වට්ටියක් මහා නායක හිමිවරුන්ට පූජා කරමින් තමන් මෙරට සඟ පරපුරෙන් කළ ඉල්ලීම නැවත වතාවක් සමස්ත ගෞරවනීය මහා සංඝරත්නය වෙත සිදු කරන බව ජනාධිපතිතුමා පවසයි. දුම්කොළ හා පුවක් ආශ්‍රිත නිෂ්පාදන හේතුවෙන් අද ශ්‍රී ලංකාව මුඛ පිළිකා පිළිබඳ දැවැන්ත අභියෝගයකට මුහුණ දී සිටින බව පෙන්වා දුන් ජනාධිපතිතුමා එම අභියෝගයෙන් ජාතිය ගලවා ගැනීමට නම් සෞඛ්‍ය උපදෙස් පිළිපැදිය යුතුව ඇති බව ද කියා සිටියේ ය. ජනාධිපති ගරු මෛත්‍රිපාල සිරිසේන මැතිතුමා මේ බව ප්‍රකාශ කළේ ලෝක මුඛ සෞඛ්‍ය දිනය වෙනුවෙන්  ඊයේ (01) පෙරවරුවේ මහරගම අපේක්ෂා රෝහලේ පැවති වැඩසටහන අමතමිනි. දැහැත් වට්ටිය අපගේ බෞද්ධ සංස්කෘතිය හා බැඳුණු ප්‍රධාන උපාංගයක් වුව ද කාලීන අවශ්‍යතාව අනුව එය සෞඛ්‍ය සම්පන්න දැහැත් වට්ටියක් බවට පරිවර්තනය විය යුතු බව මෙහි දී ප්‍රකාශ කළ ජනාධිපතිතුමා ඒ පිළිබඳ ප්‍රධාන වගකීමක් බෞද්ධ ජනතාව වෙත පැවරෙන බවත්, මහා සංඝරත්නයේ මැදිහත්වීමෙන් ඒ පිළිබඳ දැනුමක් සහ අවබෝධයක් දායක කාරකාදීන් වෙත ලබාදීමේ වැදගත්කමත් පෙන්වා දුන්නේ ය. සෑම වසරකම මාර්තු මස 20 වන දින ලෝක මුඛ සෞඛ්‍ය දිනය ලෙස ජාත්‍යන්තර දන්ත වෛද්‍ය සම්මේලනය විසින් ප්‍රකාශයට පත් කර තිබේ. ‘මුව සුව වෙනුවෙන් නිති සැම එක් වෙමු’ තේමාව යටතේ මෙවර එය සැමරෙන අතර ලෝක මුඛ සෞඛ්‍ය දිනයට සමගාමීව පැවැත්වෙන මුඛ පිළිකා වැළැක්වීමේ ජාතික වැඩසටහනේ සමාරම්භක අවස්ථාව මෙලෙස ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන් පැවැත්විණි. මුඛ පිළිකාව වර්තමානයේ ප්‍රධාන මහජන සෞඛ්‍ය ගැටලුවක් බවට පත්ව තිබේ. මුඛ පිළිකා ඇතිවීමට ප්‍රධාන හේතුවක් ලෙස බුලත් විට සැපීම පෙන්වා දී තිබෙන අතර ඒ අනුව මෙම රෝගය වැඩි වශයෙන් පිරිමින් අතර ව්‍යාප්තව පවතී. විශේෂයෙන්ම කඳුකර ප්‍රදේශවල ජනතාව මීට වැඩි වශයෙන් ගොදුරුව සිටින අතර මුඛ පිළිකාව හේතුවෙන් මෙරට දිනකට රෝගින් තිදෙනෙක් පමණ මිය යති. මුඛ සෞඛ්‍ය ප්‍රවර්ධනය ප්‍රතිපත්තිමය කාර්යයක් සේ සලකා ප්‍රමුඛත්වයක් ලබාදීමේ වැදගත්කම මෙහිදී පෙන්වා දුන් ජනාධිපතිතුමා බුලත් විට කෑමට ඇබ්බැහි වූ පුද්ගලයන් ඉන් මුදා ගැනීමට උපදේශන මධ්‍යස්ථාන ස්ථාපිත කිරීම ඇතුළු දැනුවත් කිරීමේ වැඩසටහන් පුළුල් කිරීමේ අවශ්‍යතාවය ද පැහැදිලි කළේය. හුණු, දුම්කොළ සහ පුවක්වලින් තොර සෞඛ්‍යවත් ආදර්ශ දැහැත් වට්ටිය ද මෙහි දී ජනාධිපතිතුමා අතින් මහා සංඝරත්නය වෙත පූජා කෙරිණි. මහරගම අපේක්ෂා රෝහලේ ප්‍රතිකාර ලබන මුඛ පිළිකා රෝගින්ගේ සුව දුක් විමසීමට ද අනතුරුව ජනාධිපතිතුමා එක් විය. මුඛ පිළිකාවලට ගොදුරුව සුව වූ පිරිසක් එක්ව පිහිටුවා ගත් “නිල් කටරොලුවලට හඬක්” සංවිධානයේ සාමාජිකයන් කිහිපදෙනෙකු විසින් මෙහි දී ජනාධිපතිතුමා වෙත සංදේශයක් ද භාරදෙනු ලැබීය. බස්නාහිර පළාත් ප්‍රධාන අමාත්‍ය ඉසුර දේවප්‍රිය, සෞඛ්‍ය අමාත්‍යාංශයේ ලේකම් වසන්තා පෙරේරා, මහාචාර්ය කාලෝ ෆොන්සේකා, රෝහල් අධ්‍යක්ෂ විශේෂඥ වෛද්‍ය වසන්ත දිසානායක, විශේෂඥ වෛද්‍ය ජගත් බලවර්ධන යන මහත්ම මහත්මීන් ඇතුළු විද්වත් පිරිසක් මෙම අවස්ථාවට එක්ව සිටියහ."
    },
    {
        "content": "කොළඹ හුණුපිටිය ගංගාරාම විහාරස්ථානයේ 41 ක් වන නවම් මහ පෙරහැරේ සධාතුක කරඬුව මංගල හස්ති රාජයා මත වඩා හිඳුවා චාරිත්‍රානුකූලව පෙරහැර ආරම්භ කිරීම (19) රාත්‍රියේ ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන් සිදු කෙරිණි. ජනාධිපතිතුමා ගංගාරාම විහාරස්ථානයේ බුද්ධ මන්දිරය වැඳ පුදා ගෙන ආගමික වතාවත්වල නිරතවීමෙන් අනතුරුව සධාතුක කරඬුව මංගල හස්ති රාජයා මත තැන්පත් කරනු ලැබු අතර විපක්ෂ නායක මහින්ද රාජපක්ෂ මහතා ද ඊට සහභාගි විය. එහිදි පැවති උත්සව සභාව අමතමින් ජනාධිපතිතුමා සඳහන් කළේ පෙරහැර යනු මෙරට සංස්කෘතියට අභියෝග එල්ලවන අවස්ථාවක අපේ රටේ සංස්කෘතික අනන්‍යතාවය පෙන්නුම් කරන කැඩපතක් වන බව ය. මෙම පෙරහැර පැවැත්වීමට නායකත්වය ලබා දෙන මේ වනවිට රෝගාතුරව ප්‍රතිකාර ලබන ගංගාරාම විහාරාධිපති පූජ්‍ය ගලබොඩ ඥාණිස්සර ස්වාමීන් වහන්සේ ට දීර්ඝායුෂ සහ නිරෝගී සුවය ද ජනාධිපතිතුමා විසින් ප්‍රාර්ථනා කරනු ලැබීය. ගංගාරාම විහාරාධිකාරී පුජ්‍ය ආචාර්ය කිරින්දේ අස්සජී ස්වාමීන් වහන්සේ ප්‍රමුඛ මහා සංඝරත්නය ද දායක සභාවේ සභාපති රංජිත් විජේවර්ධන, අමාත්‍යවරුන් වන රුවන් විජේවර්ධන, සාගල රත්නායක, පා.ම මහින්ද අමරවීර, තිලංග සුමතිපාල, පොලිස්පති පූජිත ජයසුන්දර යන මහත්වරුන් ද තානාපතිවරු ඇතුළු දෙස් විදෙස් බැතිතුමන් අති විශාල පිරිසක් මේ අවස්ථාවට එක්ව සිටියහ."
    },
    {
        "content": "නවීන තාක්ෂණයේ ප්‍රතිලාභ අද නාගරික සහ ග්‍රාමීය බේදයකින් තොරව රටේ සියලු දරුවන්ට හිමිව තිබෙන අතර, ඔවුන් එම සියලු තාක්ෂණික මෙවලම් රටේ සහ තම අනාගතයේ යහපත උදෙසා භාවිතා කරනු ඇතැයි අපේක්ෂා කරන බව ජනාධිපතිතුමා පවසයි. අද ග්‍රාමීය පාසල්වල දරුවන්ට ද නවීන තාක්ෂණික මෙවලම් පිළිබඳ පුළුල් අවබෝධයක් තිබෙන බව සඳහන් කළ ජනාධිපතිතුමා, තමා එම පාසල් වෙත ගිය විට එම දරුවන් ඉල්ලා සිටින්නේ ඩෙස් පුටු සේම පරිගණක බව ද කියා සිටියේ ය. එම සියල්ල කිසිදු බේදයකින් තොරව දරුවන්ට ලබාදීමට තමන් කටයුතු කරන්නේ රටේ සියලු දරුවන්ට අධ්‍යාපනයේ සාධාරණයක් ඉටු කිරීමට බව පැවසූ ජනාධිපතිතුමා නවීන තාක්ෂණයත් සමග ගුණ යහපත් දරු පරපුරක් රට තුළ ගොඩනැගෙනු දැකීම තම අපේක්ෂාව බව ද කියා සිටියේ ය. ජනාධිපති ගරු මෛත්‍රීපාල සිරිසේන මැතිතුමා මේ බව ප්‍රකාශ කළේ කොළඹ තර්ස්ටන් විද්‍යාලයේ ගෘහස්ථ ක්‍රිකට් ක්‍රීඩාගාරය සිසු අයිතියට පවරාදීමේ අවස්ථාවට  (11) පෙරවරුවේ එක් වෙමිනි. විද්‍යාලයේ ආදි ශිෂ්‍ය ඩී.වී ශාන්ත සිල්වා මහතාගේ පෞද්ගලික ධන පරිත්‍යාගයෙන් මෙම ක්‍රීඩාගාරය ඉදිකර තිබේ. අද පෙරවරුවේ තර්ස්ටන් විද්‍යාලය වෙත ගිය ජනාධිපතිතුමා එම සිසු දරුවන් විසින් මහත් සෙනෙහසින් යුතුව පිළිගෙන විද්‍යාලය වෙත කැඳවාගෙන යනු ලැබීය. පළමුව විද්‍යාල භූමියේ පිහිටි රණවිරු ස්මාරකය වෙත ගිය ජනාධිපතිතුමා මල් කලඹක් තැන්පත් කර ඊට පුෂ්පෝපහාර දැක්වීය. අනතුරුව සමරු ඵලකය නිරාවරණය කර අභිනව ක්‍රිකට් ක්‍රීඩාංගණ සංකීර්ණය සිසු අයිතියට පවරා දුන් ජනාධිපතිතුමා එහි නිරික්ෂණ චාරිකාවකට ද එක් විය. විදුහල්පති කේ.වී.ඒ.එල්.ඩයස් මහතා විසින් ජනාධිපතිතුමා වෙත ද විශේෂ සිහිවටන තිළිණයක් පිළිගැන්වීය. ආදි ශිෂ්‍ය, විපක්ෂ නායක මහින්ද රාජපක්ෂ, අමාත්‍ය ගයන්ත කරුණාතිලක යන මහත්වරුන් ඇතුළු ආරාධිත පිරිසක් මීට එක්ව සිටියහ."
    },
    {
        "content": "අද මේ සන්ධ්‍යාවේ දයාබර සිසුන් ඇතුළු ඔබ සියලුදෙනා හමුවීමට ලැබීම ගැන මගේ සතුට ප්‍රකාශ කරනවා. පිලිපීනයට මම මුලින්ම පැමිණියේ ආසියානු සංවර්ධන බැංකුවෙන් ලැබුණු අධ්‍යාපන චාරිකාවක් සඳහා 1996 වාරිමාර්ග නියෝජ්‍ය ඇමතිවරයා වශයෙන් සිටින කාලයේ දියි. ඉන් පසුව කෘෂිකර්ම අමාත්‍යවරයාව සිටිය දී 2007 සහ 2008 වසරවල අවස්ථා දෙකක දී පිලිපීිනයට පැමිණ තිබෙනවා. ජනාධිපතිවරයා ලෙසත් ශ්‍රී ලංකාවේ රාජ්‍ය නායකයෙකුට ලබා දුන් ප්‍රථම රාජ්‍ය නිල සංචාරය වීමත් නිසා මෙම සංචාරය විශේෂ යි. අවුරුදු 24 කට පෙර පිලිපීනයට පැමිණි අවස්ථාවත් අද මේ දවස ගත් විටත් පිලිපීනයේ විශාල වෙනස්කම් රාශියක් මම දකිනවා. ආර්ථික සංවර්ධනයේ වේගය, භෞතික සම්පත් සංවර්ධනය අතින් වඩාත් ඉදිරියට ගිය රටක් විදියට දකිනවා. ශ්‍රී ලංකාව සහ පිලිපීනය අතර බොහෝ සමානකම් තිබෙනවා. මේ රටවල් දෙකම කෘෂිකාර්මික පදනමකින් යුතු රටවල්. විවිධ ක්ෂේත්‍රවල තාක්ෂණික අංශවල කර්මාන්ත සහ කාර්මික ක්ෂේත්‍රයේ දියුණුව මේ දෙරටම ලබා ගෙන තිබෙනවා. මා ඉතාමත් සතුටු වෙනවා පිලිපීනයේ සේවය කරන ඔබ ඒ ඩී බී ආයතනයේ වෘත්තීන්වල ඒ වගේම වෛද්‍ය, ඉංජිනේරු වෘත්තීන්හි මෙන්ම ව්‍යාපාරික අංශවල සහ විවිධ ක්ෂේත්‍රවල සේවය කිරීම පිළිබඳව. ඒ වගේම අධ්‍යාපනය ලබන සිසුන් සිටිනවා. මම මුලින්ම ශ්‍රී ලංකිකයන් වන ඔබ සෑම කෙනෙකුට ම ගෞරවනීය ආශිර්වාදය සහ සුබ පැතුම් පුද කරනවා. වසර 20 ක පමණ එහා කාල සීමාව තුළ පිලිපීනය සහ ශ්‍රී ලංකාව අතර තිබූ මුල් තානාපති සබඳතා බිඳ වැටීමක් දකින්නට ලැබුණා. මේ වන විට නැවතත් පිලිපීනය සහ ශ්‍රී ලංකාව අතර ද්විපාර්ශ්වික සබඳතා ශක්තිමත් වී තිබෙනවා. පිලිපීනයේ ජනාධිපතිතුමා මගෙන් කරන ලද ඉල්ලීම තමයි ශ්‍රී ලංකාවේ පිලිපීන තානාපති කාර්යාලයක් විවෘත කිරීම පිළිබඳව. මම එතුමාට ඊයේ දැනුම් දුන්නා මාසයක් ඇතුළත කොළඹ ඒ සඳහා ඉඩමක් වෙන් කරලා ශ්‍රී ලංකාවේ පිලිපීන තානාපති කාර්යාලයක් විවෘත කිරීමට අවශ්‍ය පහසුකම් ලබා දෙන බව. පිලිපීනයේ සිටින ඔබට විවිධ ක්ෂේත්‍රවල දීර්ඝකාලීන අත්දැකීම් තිබෙන බව මම දන්නවා. වසර 25 ක 30 ක 40 කටත් එහා සිට ම පිලිපීනයට පැමිණි ශ්‍රී ලාංකිකයන් සිටිනවා. මැනිලා නගරයේ පමණක් නොවෙයි පිලිපීන රටේ ඉතාමත්ම ඈත ප්‍රදේශවල ඉඳලා මේ සාකච්ජාවට පැමිණි පිරිස් සිටින බව මට දැනගන්නට ලැබුණා. ඒ නිසා මම මගේ ගෞරවනීය ස්තූතිය ඔබ සියලු දෙනාට ම පිරිනමනවා. මම තානාපතිතුමියට දෙන ලද උපදෙස් අනුව එතුමිය ගේ ආරාධනයෙන් මේ සාකච්ජාවට පැමිණීම පිළිබඳව මම නැවත නැවතත් ස්තූතිවන්ත වෙනවා. මම මීට පෙර පිලිපීනයට පැමිණි අවස්ථාවල දී මින්දනාවෝ දූපත්හි වගා කර තිබූ කෙසෙල් වගාව බලන්නටත් කෘෂිකර්ම අමාත්‍යවරයා විදියට සිටිය දී ගියා. ඒ වගේම මීට පෙර පැමිණි අවස්ථා තුනේ දී ම ජාත්‍යන්තර සහල් පර්යේෂණ ආයතනයටත් මම පැමිණ තිබෙනවා. හෙට මම ඒ ආයතනයට යන්නේ සිව්වැනි වතාවට යි. අද උදෑසන ඒ ඩී බී ආයතනයේ දී ශ්‍රී ලංකාව සහ ආසියානු සංවර්ධන බැංකුව අතරේ නව ගිවිසුම් අත්සන් කරන්න අපට පුළුවන් වුණා. ඒ වගේම පිලිපීනය සහ ශ්‍රී ලංකාව අතරේ ඉතාම වැදගත් වන ද්විපාර්ශ්වික සබඳතා ශක්තිමක් කරන සංචාරක, ආරක්ෂක, වෙළෙඳ, අධ්‍යාපන, සංස්කෘතික ක්ෂේත්‍ර ගණනාවකට අදාළ අවබෝධතා ගිවිසුම් අත්සන් කළා. ඒ අනුව අපි ඉදිරියට ඒ අවබෝධතා ගිවිසුම්වල ඇති කරගත් එකඟතාවන් මත ඒ විෂය ක්‍ෂේත්‍රවල බලාපොරොත්තු වන අරමුණු සහ පරමාර්ථ ඉෂ්ට කර ගැනීමට ශ්‍රී ලංකා රජය ඉහළම කැපවීමෙන් සහ බැඳීමෙන් කටයුතු කරන බව සඳහන් කළ යුතුයි. පිලිපීනයේ සිටින ඔබ විවිධ අත්දැකීම් සමඟ ඉතාම සතුටින් සේවාවන් කරන අය ඉන්න පුළුවන්. ඒ වගේම නොයෙකුත් බාධාවන් සහ ගැටලු සමග විවිධ ක්ෂේත්‍රවල කටයුතු කරනවා වෙන්න පුළුවන්. ඒ වගේම අධ්‍යාපනය ලබන සිසුන්ටත් යම් යම් ගැටලු ප්‍රශ්න තිබෙන්නට පුළුවන්. ඒ වගේම කිසිදු කරදරයක් නැතිව කටයුතු කරන පිරිස් ඉන්න පුළුවන්. කෙසේ වෙතත් මේ සාකච්ඡාවේ දී ඔබට ලබා දුන් අවස්ථාව අනුව ඔබේ ගැටලු සහ ප්‍රශ්න ඉදිරිපත් කිරීම ගැන ඒ සියලුදෙනාට ම මම මගේ ගෞරවනීය ස්තූතිය පුද කරනවා. ඉදිරිපත් කළ කරුණු අතරේ ඉතාමත් වැදගත් කාරණාවක් තමයි වීසා පිළිබඳ ප්‍රශ්නය. අධ්‍යාපනය ලබන සිසුන් ගේ පැත්තෙන් ඉදිරිපත් කළ කාරණා. ඒ වගේම මේ දෙරටේ ඉන්නා අයට වීසා ලබාගැනීම පිළිබඳව පවතින ගැටලු. ඒ පිළිබඳව තිබෙන කාලසීමාවන් පිළිබඳවත් කරුණු ඉදිරිපත් කළා. මේ කාරණා පිළිබඳව මම කලින් දැනුවත් වෙලා සිටියේ නැහැ. ඔබ ඒ ඉදිරිපත් කළ ගැටලු පිළිබඳ සියලු කරුණු එකතු කර ගන්න කියලා තානාපතිතුමියට මම උපදෙස් දෙනවා. ඔබට තිබෙන ගැටලු තානාපතිතුමියට දන්වන්න. සමහර ගැටලු ලිඛිතව දන්වන්න පුළුවන් වෙයි. මැනිලාවල ඉන්න අයට නම් තානාපති කාර්යාලයට ගිහින් දැනුම් දෙන්න පුළුවන්. විශේෂයෙන් ම මේ සංචාරයේ දී පිලිපීන රජය සහ ශ්‍රී ලංකා රජය අතරේ ඇති වුණ අලුත් මිත්‍රශීලී භාවය සහ සම්බන්ධතාව නිසා ඔබේ ඉල්ලීම්වලට අවශ්‍ය සහන ලබා දෙන්න, ඒ කරන ඉල්ලීම් ඉටු කිරීම සඳහා මට කළ හැකි සෑම උදව්වක්, උපකාරයක් ම ඔබ වෙනුවෙන් ඉටු කරන බව මා මේ අවස්ථාවේ ප්‍රකාශ කරන්න කැමතියි. ඒක අපේ වගකීමක්. අපේ යුතුකමක්. ශ්‍රී ලාංකිකයන් ලෝකයේ කොහේ හෝ රටක වෘත්තිකයන්, විද්වතුන් විදියට වගේම විවිධ ක්ෂේත්‍රවල ව්‍යාපාරිකයන් විදියටත් අධ්‍යාපනය ආදි ඒ ඕනෑම අංශයක සිටිනවා නම් ඒක සතුටට කරුණක්. ඔවුන්ගේ පෞද්ගලික ජීවිතය සාර්ථක කර ගැනීමට ඔවුන්ගේ දැනුම අවබෝධය පරිණත භාවය සහ අත්දැකීම් සමඟ අනාගත බලාපොරොත්තු ඇතිව ඒ සෑම කෙනෙක්ම කරන කටයුතු පිළිබඳව අපි සතුටු වෙනවා. ඒ වගේම රජයක් විදියට ඔවුන් ගේ ප්‍රශ්නවලට අපි ඇහුම්කන් දෙන්න ඕනෑ. ඒ ප්‍රශ්න සහ ගැටලුවලට අපි විසඳුම් දෙන්න ඕනෑ. ඒවා නිරාකරණය කර ගන්න ඕනෑ. ඒක රජයක ප්‍රධාන වගකීම. ඒ නිසා පිලිපීන රජය සමඟ නව ප්‍රවේශයකින් ඔබ ඉදිරිපත් කළ ප්‍රශ්න විසඳන්න කටයුතු කරන බව කියන්නට ඕනෑ. ඊයේ එන්න කලින් මේ කාරණා දැනගෙන තිබුණා නම් ජනාධිපතිතුමත් ඇමතිතුමන්ලත් පිලිපීනයේ ඊයේ කළ සාකච්ඡාවලදී මේ කාරණා මට ඉදිරිපත් කරන්න තිබුණා. එහෙම නැතිනම් ඊයේ රාත්‍රී නිල රාත්‍රී කෑම මේසයේ දි මේ ගැන කතා කරන්න තිබුණා. මම මේ සම්බන්ධව දැනුවත් වී සිටියේ නැහැ. ඒ ගැන මම කනගාටු වෙනවා. කෙසේ වෙතත් පෙර තිබූ තත්ත්වයට වඩා මේ සංචාරයෙන් පසුව පිලිපීනය සහ ශ්‍රී ලංකාව අතරේ මිත්‍රශිලී භාවය සහ හිතවත්කම වැඩි වෙලා තිබෙනවා. ශක්තිමත් වී තිබෙනවා. පිලිපීන ජනාධිපතිතුමා සහ රජය ගෙන යන කටයුතු අපි ඉතාමත් අගය කරනවා. රටේ ආර්ථික සංවර්ධනය, භෞතික සම්පත් සංවර්ධනය, තාක්ෂණික අංශ, අධ්‍යාපනය, සංචාරක සේවා, සෞඛ්‍ය මේ සියලු අංශ සම්බන්ධයෙන් පිලිපීන රජය ගෙනයන ඉතාමත් සාර්ථක වැඩසටහන් අපි අගය කරනවා. ඒ වගේම පිලිපීනය සහ ශ්‍රී ලංකාව දෙරට ම මුහුණ දී තිබෙන විෂ නීතිවිරෝධී මත්ද්‍රව්‍ය මර්දනය සම්බන්ධයෙන් අප දෙරටට වගේම ලෝකයේ සෑම රටකට ම ඒ අභියෝගය තිබෙනවා. පිලිපීන ජනාධිපතිතුමා ගෙනියන වැඩපිළිවෙළ අප ඉතාමත් අගය කරනවා. අපේ රට ශ්‍රී ලංකාවටත් මත්ද්‍රව්‍ය පිළිබඳව ප්‍රශ්නය අද ඉතාම බරපතළ ප්‍රශ්නයක්. මේ මත්ද්‍රව්‍ය මාෆියාව අද ලෝකයේ බොහෝ රටවලට විශාල තර්ජනයක් වී තිබෙනවා. මත්ද්‍රව්‍ය, පාතාලය, අපරාධකරුවන් මේ සියලු දේ එකට සම්බන්ධවී තමයි ලෝකේ යන්නේ. ඒවා වෙනම ආණ්ඩු වගේ. ඒ නිසා ඒ තත්ත්වයන් මර්දනය කරන්න පාලනය කරන්න යම් කිසි රටක් රජයක් පියවර ගන්නවා නම් අපි ඊට සම්පූර්ණ සහයෝගය දෙනවා. ඒ වගේම අපේ රටෙත් මත්ද්‍රව්‍ය මර්දනය සහ පාලනයට පසුගිය අවුරුදු තුනේ අපි විශේෂ වැඩසටහන් රාශියක් ජාතික වශයෙන් ආරම්භ කළා. පොලීසිය පමණක් නොවෙයි ත්‍රිවිධ හමුදාවත් මත්ද්‍රව්‍ය මර්දනයට යොදවා තිබෙනවා. අපි 2019 වර්ෂය විදියට අලුත් වැඩපිළිවෙළක් ආරම්භ කරනවා මේ මාසේ අවසාන සතියේ ඉඳලා. ජනවාරි 21 සිට 28 දක්වා මත්ද්‍රව්‍ය මර්දන සතියක් ප්‍රකාශයට පත් කර තිබෙනවා. දෛනිකව වාර්ෂිකව ගෙනියන වැඩසටහන්වලට අමතරව. ඒ නිසා මේ සියලු කටයුතුවලදි ඉතාම අවබෝධයෙන් සහ උනන්දුවෙන් අපි කටයුතු කරන්නේ. ඔබේ ප්‍රශ්න ඉදිරිපත් කිරීම ගැන මම නැවත නැවතත් ස්තූතිවන්ත වෙනවා. මෙතන අපේ විදේශ ඇමතිතුමත් ඉන්නවා. විදේශ කටයුතු අමාත්‍යාංශය හරහාත් අනිකුත් අමාත්‍යාංශ හරහාත් විශේෂයෙන්ම තානාපතිතුමිය සමඟ මේ කරුණු පිළිබඳව ඉදිරියේ දී සාකච්ඡා කරමින් ඔබට ඒ සම්බන්ධයෙන් ලබා දිය හැකි උපරිම සේවය ලබා දෙනවයි කියලා කියන්නට ඕනෑ. ශ්‍රී ලාංකිකයන් වන ඔබ වාසනාවන්ත පිරිසක් විදියටයි මම දකින්නේ. මෙවැනි සංවර්ධනය වන රටක ජීවත් වන ඔබ විවිධ සේවාවන්වල, අන්තර්ජාතික සංවිධාන තුළ කටයුතු කරමින්, අධ්‍යාපනය ලබමින් ශ්‍රී ලංකාවට ගෙන එන්නේ කීර්තියක්. ඔබේ පෞද්ගලික ජීවිතය සාර්ථක කර ගන්න ඔබ එක් පැත්තකින් කරන සටන තවත් පැත්තකින් ඔබේ දැනුම ජාත්‍යන්තර ප්‍රජාවට ලබාදෙමින් කරන සේවාව අනෙක් පැත්තෙන් අධ්‍යාපන ක්‍ෂේත්‍රය තුළ සහ ව්‍යාපාරික අංශවලින් ඔබ ඉදිරියට ඒමට ගන්නා වූ උත්සාහය අපි ඉතාමත් අගය කරනවා. අද දවසේ ඔබ හමුවීම ගැන මා නැවතත් අපේ පැමිණි මැති ඇමතිවරු වෙනුවෙන් සතුට ප්‍රකාශ කරනවා. සියලු දෙනාට ම නැවතත් සුබපතමින්, මේ සුහද හමුව සංවිධානය කිරීම පිළිබඳව තානාපතිතුමිය ඇතුළු කාර්ය මණ්ඩලයට ස්තූතිවන්ත වෙනවා."
    },
    {
        "content": "71 වැනි ජාතික දින උළෙල අද (4) කොළඹ, ගාලුමුවදොර  අභියස දී අභිමානවත්ව පැවැත්වෙයි. අතිගරු ජනාධිපති මෛත්‍රිපාල සිරිසේන මැතිතුමාගේ සහ  අග්‍රාමාත්‍ය රනිල් වික්‍රමසිංහ මැතිතුමාගේ සහභාගීත්වයෙන්  නිදහස් දින උළෙල පැවැත්වෙයි. මේ අවස්ථවට විශේෂ ආරාධිත අමුත්තන් ලෙස මාලදිවයින  ජනාධිපති ඉබ්‍රහිම් මොහොමඩ් සෝලික් මැතිතුමා සහ ෆස්නා  අහමඩ් මැතිණිය සහභාගීවීම සුවිශේෂී සිදු වීමයි. ජාතික දින සැමරුම ආරම්භ වීම පෙ.ව. 8.00ට ආරාධිත  අමුත්තන් සිය ආසනවල අසුන් ගැනීමෙන් අනතුරුව ආරම්භ  වෙයි. ඉන් අනතුරුව සම්භාවනීය අමුත්තන්ගේ පැමිණීම සිදු  වෙයි.අග්‍රාමාත්‍යවරයා, මාලදිවයින ජනාධිපතිවරයා සහ ශ්‍රී  ලංකා ජනාධිපති මෛත්‍රිපාල සිරිසේන මැතිතුමාගේ  සම්ප්‍රාප්තිය සිදු වෙයි. ඉන් අනතුරුව මඟුල් බෙර වාදනය මධ්‍යයේ ජනාධිපතිතුමා විසින් ජාතික ධජය එසවීම සිදු කරයි. පාසල් සිසුසිසුවියෝ විසින් ජාතික ගීය ගායනා කිරීම සිදු කරන අතර ජයමංගල ගාථා ගායනා කිරීම සිදු කෙරේ. ඉන් අනතුරුව ශ්‍රී ලංකාවේ ස්වාධීනත්වය,භෞමික  අඛණ්ඩතාවය, තිර පැවැත්ම වෙනුවෙන් දිවි පිදූ සියලු ම ශ්‍රී  ලාංකිකයන් අනුස්මරණය කිරීම සඳහා විනාඩි 02ක  නිශ්ශබ්දතාවක් පැවැත්වෙයි. ඉන් අනතුරුව ජනාධිපති උත්තමාචාරය සිදු කරයි. අතිගරු ජනාධිපතිතුමා වෙත ආචාර වෙඩි මුර 21ක් පිරිනැමීම  සිදු කෙරේ. ඉන් අනතුරුව ජනාධිපතිතුමා විසින් ජාතිය ඇමතීම සිදු කරයි. ත්‍රිවිධ හමුදාව, පොලීසිය, සිවිල් ආරක්Sජ බලකාය,ජාතික  ශිෂ්‍ය භට බලකාය,විසින් පවත්වනු ලබන ආචාර පෙළපාලිය  සහ සංස්කෘතික උළෙල වර්ණවත් කරයි පාසල් සිසු සිසුවියන් 110 දෙනෙකුගේ සහභාගීත්වයෙන්  දෙමළ බසින් ජාතික ගීය ගයනා කිරීමේ අනතුරුව  අභිමානවත් ජාතික දින උළෙල නිමාවට පත්වෙයි."
    },
    {
        "content": "දිළිදුකම පිටුදැකීම සදහා ජනාධිපති ගරු  මෛත්‍රීපාල සිරිසේන  මැතිතුමාගේ මගපෙන්වීමෙන් කි්‍රයාත්මක කර ඇති ග්‍රාමශක්ති ජාතික වැඩසටහන සහ ඒ ආශ්‍රිතව පොදු ජන සුබසිද්ධිය උදෙසා ජනාධිපති කාර්යාලය මගින් කි්‍රයාවට නංවා ඇති විශේෂ ව්‍යාපෘතිවලට අදාළ 2019 ඉලක්ක පිළිබද දේශපාලන අධිකාරිය සහ රාජ්‍ය නිලධාරින් දැනුවත් කිරීමේ හමුවක් ජනාධිපති ගරු  මෛත්‍රීපාල සිරිසේන මැතිතුමාගේ ප්‍රධානත්වයෙන් අද (11) පෙරවරුවේ කොළඹ බණ්ඩාරනායක ජාත්‍යන්තර සම්මන්ත්‍රණ ශාලවේ දී පැවැත්විණි.  පාර්ලිමේන්තුව නියෝජනය කරන මැති ඇමතිවරුන් රැසක් සහ ආණ්ඩුකාරවරුන් මෙන්ම දැනට කි්‍රයාත්මකවන පළාත් සභාවල ප්‍රධාන අමාත්‍යවරු, සියලූ රේඛීය අමාත්‍යාංශ ලේකම්වරු, පළාත් ප්‍රධාන ලේකම්වරු, දිස්ති්‍රක් ලේකම්වරු, ප්‍රාදේශීය ලේකම්වරු සහ අදාළ ක්ෂේත්‍ර නියෝජනය කරන රාජ්‍ය නිලධාරිහු මෙම හමුවට එක්ව සිටියහ."
    },
    {
        "content": "ශ්‍රී ලංකාවට අලූතින් පත්ව ආ නව තානාපතිවරු තිදෙනෙක් සහ මහ කොමසාරිස්වරයෙකු අද (03) පෙරවරුවේ ජනාධිපති මන්දිරයේ දී ජනාධිපති ගරු මෛත්‍රීපාල සිරිසේන මැතිතුමා වෙත සිය අක්තපත්‍ර භාර දුන්හ. ක්‍රෝඒෂියාව, ඝානා, කොංගෝ සහ ඉතාලිය ස`දහා මෙලෙස නව රාජ්‍ය තාන්ති්‍රකයෝ පත්ව සිටිති.   ඔවුන්ගේ නම් පහත පරිදි වේ.   01-Mr. Petat Ljubicic                                      -           Ambassador  designate of the Republic of Croatia 02- Mr. Michael Nil Nortey Oquaye               -           High Commissioner of the Republic of Ghana 03- Mr. Andre Poh                                          -           Ambassador  designate of the Republic of Congo 04- Mrs. Rita Giuliana Mannella                     -           Ambassador  designate of the Republic of Italy"
    },
    {
        "content": "ඉන්දියානු නාවික හමුදාවට අයත් ‘ජමුනා’ නෞකාව මෙරට මුහුදු සීමාව සිතියම් ගත කිරීමේ එකාබද්ධ වැඩසටහනට සහභාගීවිම සඳහා  (දෙසැම්බර් 20) කොළඹ වරායට සේන්දු විය. එහිදී නාවික සම්ප්‍රදායානුකූලව ශ්‍රී ලංකා නාවික හමුදාව විසින් එම නෞකාව පිළිගන්නා ලදී. එම අවස්ථාව සඳහා ශ්‍රී ලංකාවේ ඉන්දීය මහකොමසාරිස් කාර්යයාලයේ සහකාර ආරක්ෂක උපදේශක, ලුතිනන් කර්නල් රවි මිෂ්රා මහතා ද සහභාගි වී සිටියේය. ඉන් අනතුරුව සහකාර ආරක්ෂක උපදේශක, ලුතිනන් කර්නල් රවි මිෂ්රා මහතා සහ ‘ජමුනා’ නෞකාවේ අණදෙන නිලධාරි, කපිතාන්  එච්ඒ හාර්ඩස් මහතා බටහිර නාවික විධාන මූලස්ථානයේදී, බටහිර නාවික විධානය භාර ආඥාපති, රියර් අද්මිරාල් නිශාන්ත උළුගේතැන්න මහතා හමු වූහ. එහිදී ඔවුන් ඉදිරි වැඩ පිළිවෙල සම්බන්ධයෙන් සාකච්ජාවක නිරත වූ අතර, එම අවස්ථාව සනිටුහන් කරමින් සමරු තිළිණ හුවමාරුවක් ද සිදු කෙරිණි. ඒ අනුව ශ්‍රී ලංකා මුහුදු සීමාවේ රැඳි සිටින කාලය තුළ ඉන්දීය නාවික හමුදාව සහ ශ්‍රී ලංකා නාවික හමුදාව ඒකාබද්ධව කොළඹ සිට ගාල්ල දක්වා වූ මුහුදු සීමාව සිතියම් ගත කිරීමේ කටයුතු ආරම්භ කිරීමට අපේක්‍ෂා කර ඇත. තවද, ‘ජමුනා’ නෞකාව දිගින් මීටර් 85.774 කින් සහ පළල මිටර් 12.82 කින් යුක්ත වන අතර, නිලධාරින් සහ නාවිකයින් 230 දෙනෙකුගෙන් යුත් නැව් මුළුවක් එහි රාජකාරී කරනු ලබයි.  SLNavy"
    },
    {
        "content": "ශ්‍රී ලන්කන් ගුවන් සේවයේ පවතින ගැටලු නිරාකරණය කර ගනිමින් එහි නව ප්‍රතිසංවිධානයකට අවශ්‍ය යෝජනා සහ අදහස් ලබාගෙන නිර්දේශ ඉදිරිපත් කිරීම සඳහා වූ කමිටුව ජනාධිපති ගරු මෛත්‍රීපාල සිරිසේන මැතිතුමා විසින් පත් කර තිබේ. රාජ්‍ය අමාත්‍ය ඉරාන් වික්‍රමරත්න මහතාගේ සභාපතිත්වයෙන් යුත් මෙම කමිටුවේ සෙසු සාමාජිකයන් ලෙස ආචාර්ය හර්ෂ ද සිල්වා, ආචාර්ය නන්දලාල් වීරසිංහ, ආචාර්ය ධර්මරත්න හේරත්, මහාචාර්ය ඩී.බී.පී.එච්. දිසා බණ්ඩාර, වී. කනගසභාපති, එල්.එස්.අයි. ජයරත්න, විරාජ් දයාරත්න, මහේන් ගොපල්ලව, වසන්ත කුමාරසිරි, අජිත් අමරසේකර, තිසුරි වන්නිආරච්චි යන මහත්ම මහත්මීන් කටයුතු කරයි. ශ්‍රී ලන්කන් ගුවන් සේවයේ කටයුතු පිළිබඳ පසුගිය 04 වනදා ජනාධිපති කාර්යාලයේ පැවති සාකච්ඡාවේ දී ජනාධිපතිතුමා කළ ප්‍රකාශය අනුව අද දින මෙම කමිටුව පත් කිරීමට පියවර ගැනිණි. ශ්‍රී ලන්කන් ගුවන් සේවය වැඩිදියුණු කිරීමට අදාළ යෝජනා සහ අදහස් මේ අනුව අද සිට කමිටුවට භාරදීමට සියලු පාර්ශ්වයන්ට අවස්ථාව හිමි වේ. සති දෙකක කාලයක් තුළ දී කමිටුව විසින් අදාළ නිර්දේශ ජනාධිපතිතුමා වෙත ඉදිරිපත් කළ යුතුය. එම නිර්දේශ සැලකිල්ලට ගනිමින් ශ්‍රී ලන්කන් ගුවන් සේවය පිළිබඳ ගතයුතු ඉදිරී තීන්දු තීරණවලට ජනාධිපතිතුමා විසින් එළැඹීමට නියමිතය. ඊයේ(07) ජනාධිපති කාර්යාලයේ දී කමිටු සාමාජිකයන් වෙත පත්වීම් ලිපි ප්‍රදානය කිරීමෙන් අනතුරුව ජනාධිපතිතුමා ඔවුන් සමඟ සාකච්ඡාවකට ද එක් විය."
    },
    {
        "content": "පාර්ලිමේන්තුව තුළ උද්ගතව ඇති තත්ත්වය සම්බන්ධයෙන් සාකච්ඡා කිරීම සඳහා අද (18) ප.ව.5.00ට පාර්ලිමේන්තුවේ සියලු පක්ෂ නියෝජනය කෙරෙන සර්ව පාක්ෂික හමුවක් ජනාධිපති මෛත්‍රිපාල සිරිසේන මහතාගේ ප්‍රධානත්වයෙන් ජනාධිපති කාර්යාලයේ දී පැවැත්විණි. සර්ව පාක්ෂික හමුව සුහඳව සහ මිත්‍රශීලීව පැවති බව ජනාධිපති මාධ්‍ය ඒකකය පවසයි. ජනාධිපති මාධ්‍ය ඒකකය විසින් නිකුත් කළ නිවේදනය"
    },
    {
        "content": "PMD"
    },
    {
        "content": "නව කැබිනට් අමාත්‍යවරු දෙදෙනෙක් සහ රාජ්‍ය අමාත්‍යවරු පස්දෙනෙක් මීට ටික වේලාවකට පෙර ජනාධිපති නිල නිවසේ දී ජනාධිපති ගරු මෛත‍්‍රීපාල සිරිසේන මැතිතුමා ඉදිරියේ දිවුරුම් දුන්හ. එම නම් පහත පරිදි වේ. 01. සුසිල් පේ‍්‍රමජයන්ත මහතා – රාජ්‍ය පරිපාලන, ස්වදේශ කටයුතු හා අධිකරණ අමාත්‍ය 02. බන්දුල ගුණවර්ධන මහතා – ජාත්‍යන්තර වෙළෙඳ හා ආයෝජන ප‍්‍රවර්ධන අමාත්‍ය රාජ්‍ය අමාත්‍යවරු 03. අනුර ප‍්‍රියදර්ශන යාපා මහතා – මුදල් රාජ්‍ය අමාත්‍ය 04. සී.බී. රත්නායක මහතා – ප‍්‍රවාහන රාජ්‍ය අමාත්‍ය 05. ලක්ෂ්මන් වසන්ත පෙරේරා මහතා – ජාත්‍යන්තර වෙළෙඳ රාජ්‍ය අමාත්‍ය 06. එස්.එම්. චන්ද්‍රසේන මහතා – සමාජ සවිබල ගැන්වීම් රාජ්‍ය අමාත්‍ය 07. සාලින්ද දිසානායක මහතා – දේශීය වෛද්‍ය රාජ්‍ය අමාත්‍ය"
    },
    {
        "content": "එමෙන්ම අමාත්‍යාංශ තුනක් සඳහා පත්කළ නව ලේකම්වරු ද අද (08) පෙරවරුවේ ජනාධිපති නිල නිවසේ දී ජනාධිපති ගරු මෛත‍්‍රීපාල සිරිසේන මැතිතුමා අතින් සිය පත්වීම් ලිපි ලබා ගත්හ. එම නම් පහත පරිදි ය. 01. ජේ.ජේ. රත්නසිරි මහතා – රාජ්‍ය පරිපාලන, ස්වදේශ කටයුතු හා අධිකරණ අමාත්‍යාංශය 02. එස්.පී. කොඩිකාර මහතා – ජාත්‍යන්තර වෙළෙඳ හා ආයෝජන ප‍්‍රවර්ධන අමාත්‍යාංශය 03. ආර්.ඩබ්. ආර්. පේමසිරි මහතා – මහාමාර්ග හා මාර්ග සංවර්ධන අමාත්‍යාංශය"
    },
    {
        "content": "PMD"
    },
    {
        "content": "සිංගප්පූරු ගිවිසුම, ජනතා හිතවාදි, ස්වජාතිකයන්ට පක්ෂපාති, ද්වරාජ්‍යයට වාසිදායක ගිවිසුවමක් බවට පරිවර්තනය කරන බව ජාත්‍යන්තර වෙළෙඳ හා ආයෝජන ප‍්‍රවර්ධන අමාත්‍ය අමාත්‍ය බන්දුල ගුණවර්ධන මහතා පවසයි. අමාත්‍යවරයා අද (9) රජයේ ප්‍රවෘත්ති දෙපාර්තමේන්තුවේ පැවැති මාධ්‍ය හමුවකට එක්වෙමින් මේ බව පැවසී ය.  සිංගප්පූරු ගිවිසුමට විරුද්ධව සියලු දෙනා ස්වජාතිකයන් වැනසෙන ගිවිසමක් කියලා එදා කියද්දි තඹ දොයිතුවකට මායිම් කළේ නෑ. අද වෙනකම් සිංහල පරිවර්ථනයක් දෙමළ පරිවර්ථනයක් නෑ. අතිගරු ජනාධිපතිතිතුමා මේ පිළිබඳව සොයා බලන්න කමිටුවක් පත් කළා. තව සතියකින් එම වාර්තාව ලැබෙයි. සිංගප්පූරු ගිවිසුමට හරක් වගේ කටයුතු කරන්නේ නෑ.ශ්‍රේෂ්ඨාධිකරණයේ තීන්දුව සහ කමිටු වාර්තාව බලාගෙන ඉන්නවා. ඉන් පසුව අවශ්‍ය සංශෝධන සහිත කැබිනට් වාර්තාවක් සකස් කිරීමට බලාපොරොත්තු වෙනවා.ජනතා හිතවාදි, ස්වජාතිකයන්ට පක්ෂපාති,ද්වරාජ්‍යයට වාසිදායක සිංගප්පුරූ ගිවිසුවමක් බවට පරිවර්තනය කරන්න බලාපොරොත්තු වෙනවා යැයි ද අමාත්‍යවරයා පැවසී ය."
    },
    {
        "content": "ජනාධිපති ගරු  මෛත්‍රීපාල සිරිසේන මැතිතුමා අද (12) පෙරවරුවේ ශ්‍රී ලංකා මහවැලි අධිකාරියේ හදිසි නිරීක්ෂණ චාරිකාවක නිරත විය. අනතුරුව එම ශ්‍රවණාගාරයේ දී එහි ජ්‍යෙෂ්ඨ නිලධාරින් සමග හමුවකට ද එක් වූ අතර අධිකාරිය යටතේ කි්‍රයාත්මක සංවර්ධන ව්‍යාපෘතිවල ප්‍රගතිය එහිදී විමසා බැලිණි.   මහවැලි සංවර්ධන හා පරිසර අමාත්‍යාංශයේ ලේකම් අනුර දිසානායක, මහවැලි අධිකාරියේ නව අධ්‍යක්ෂ ජනරාල් ආචාර්ය ඩී.එම්.එස්. දිසානායක යන මහත්වරුන් ඇතුථ ජ්‍යෙෂ්ඨ නිලධාරින් මෙම අවස්ථාවට එක්ව සිටියහ."
    },
    {
        "content": "විදේශ කටයුතු අමාත්‍ය ආචාර්ය සරත් අමුණුගම මහතා අද දින (12) විදේශ කටයුතු අමාත්‍යාංශයේදී කොළඹ සිටින විදේශ රාජ්‍ය තාන්ත්‍රිකයන් හමුවී ඔවුන් දැනුම්වත් කළේය. පාර්ලිමේන්තුව විසුරුවා හැරීමේ තීරණයට එළැඹීම සඳහා ජනාධිපති මෛත්‍රිපාල සිරිසේන මහතා පෙළඹවූ සිද්ධිදාමය සම්බන්ධයෙන් අමාත්‍යවරයා රාජ්‍ය තාන්ත්‍රිකයන් වෙත කරුණු පැහැදිලි කළේය. ජනාධිපති සිරිසේන මහතා විසින් ගනු ලැබූ පියවර  ආණ්ඩුක්‍රම ව්‍යවස්ථාවට සම්පූර්ණයෙන්ම අනුකූල වන බව අවධාරණය කළ අමාත්‍ය අමුණුගම මහතා, දීප ව්‍යාප්ත ඡන්දයකින් තේරීපත් වූ ජනාධිපතිවරයා සිය අධිකාරී බලය ලබා ගන්නේ ඍජුවම ශ්‍රී ලංකාවේ මහජනතාවගෙන් බව පැවැසීය.රජයේ අංග අතර ඇතිවන මතභේදයකදී ස්වාධිපත්‍යයෙන් යුත් මහජනතාවගෙන් වරමක් සෙවීම ප්‍රජාතන්ත්‍රවාදයෙහි ජයග්‍රහණය සහතික කිරීමක් බවද ඒ මහතා ප්‍රකාශ කළේය. රටේ අභ්‍යන්තර දේශපාලන වෙනස්කම් මධ්‍යයේ ශ්‍රී ලංකාව පුරා අඛණ්ඩව පවතින සාමකාමී වාතාවරණය පිළිබඳවද අමාත්‍ය අමුණුගම මහතා විශේෂයෙන් සඳහන් කළේය. එහි ගෞරවය ශ්‍රී ලංකාවේ ජනතාවට හිමිවන බවත්, එම වාතාවරණය රටේ ප්‍රජාතන්ත්‍රවාදී සම්ප්‍රදායන් තවදුරටත්තහවුරු කරන බවත් ඒ මහතා කීය. වර්ධනය වෙමින් පවතින නොසන්සුන්බව හා පාර්ලිමේන්තු සම්ප්‍රදායන්ගෙන් බැහැරවීම යන හේතූන් මත අවදානමකට ලක්විය හැකිව තිබූ සියලු ශ්‍රී ලාංකිකයන්ගේ ආරක්ෂාව හා සුරක්ෂිතබව සහතික කිරීමෙහිලා තමන් සතු වගකීම, රැගෙන ඇති පියවර මඟින් විධායකය විසින් ඉටු කරනු ලැබ තිබෙන බවද අමාත්‍යවරයා පැවසීය. මෙම අභ්‍යන්තර කරුණ විසඳීමෙහිලා ශ්‍රි ලංකාවේ දීර්ඝ කාලීන ප්‍රජාතන්ත්‍රවාදී සම්ප්‍රදායන් සතු ශක්තිය කෙරෙහි රැස්වීමට සහභාගී වූ රාජ්‍ය තාන්ත්‍රිකයෝ රැසක්ම සිය විශ්වාසය පළ කළහ."
    },
    {
        "content": "ශ්‍රී ලාංකේය ව්‍යාපාරික ක්ෂේත්‍රයේ විශිෂ්ට කාර්ය සාධකයක් දක්වන සමාගම් ඇගැයීමට ලක් කෙරන ''බිස්නස් ටුඩේ 2018, ව්‍යාපාරික සම්මාන උලෙළ ඊයේ (12) පස්වරුවේ කොළඹ ෂැන්ග්‍රිල්ලා හෝටලයේ දී උත්කර්ෂවත් අන්දමින් පැවැත්විණි. එහි ප්‍රධාන ආරාධිත අමුත්තා ලෙස ජනාධිපති ගරු මෛත්‍රීපාල සිරිසේන මැතිතුමා එක් වූ අතර, හොදම ව්‍යාපාරිකයන් ඇගැයීමට ලක් කරමින් සම්මාන පිළිගැන්වීම ජනාධිපතිතුමා අතින් සිදු විය. ''බිස්නස් ටුඩේ ටොප් 30'' නමින් නම් කර තිබූ මෙම සම්මාන උලෙළේ දී ව්‍යාපාරික ක්ෂේත්‍රයේ 2017/2018 කාල පරිච්ඡේදයේ දී විශිෂ්ටත්වයක් පෙන්නුම් කළ ව්‍යාපාරික සමාගම් තිහක් ඇගයීමට ලක් කෙරිණි. දේශීය ආර්ථීකය මත විශ්වාස තබා රටේ අනාගතය උදෙසා අඛණ්ඩව සිය පෞද්ගලික ආයෝජනයන් සිදු කළ කීර්තිමත් පුද්ගලයන් ඇගැයීමට ලක් කිරීම ද සිදු කෙරිණි. ශ්‍රී ලාංකේය ව්‍යාපාරික ක්ෂේත්‍රයේ විශිෂ්ට කාර්ය සාධකයක් දක්වන සමාගම් ඇගැයීමට ලක් කරමින් රාජ්‍ය ප්‍රධානින්ගේ ප්‍රධානත්වයෙන් පැවැත්වෙන මෙම සම්මාන උලෙළ බිස්නස් ටුඩේ සගරාව විසින් වාර්ෂිකව සංවිධානය කරනු ලබයි. අමාත්‍ය නිමල් සිරිපාල ද සිල්වා මහතා සහ ව්‍යාපාරික ක්ෂේත්‍රයේ ප්‍රවීනයෝ රැසක් මීට එක්ව සිටියහ. ( ඡායාරූප : උදේශ් ගුණරත්න - ජනාධිපති මාධ්‍ය අංශය )"
    },
    {
        "content": "ජනාධිපති කාර්යාලය යටතේ පවත්වාගෙන යනු ලබන ජනාධිපති කාර්ය සාධන බළකායන්හි කි්‍රයාකාරිත්වය සහ විශේෂ ව්‍යාපෘතිවල ප්‍රගතිය පිළිබද සාකච්ඡාවක් ජනාධිපති ගරු  මෛත්‍රීපාල සිරිසේන මැතිතුමාගේ ප්‍රධානත්වයෙන්  (14) පෙරවරුවේ ජනාධිපති කාර්යාලයේ දී පැවැත්විණි. ජනාධිපති ලේකම් උදය ආර්. සෙනෙවිරත්න මහතා සහ ජනාධිපති කාර්යාලයේ සියලූ අතිරේක ලේකම්වරුන් ඇතුථ ජ්‍යෙෂ්ඨ නිලධාරිහු මෙම සාකච්ඡාවට එක්ව සිටියහ."
    },
    {
        "content": "2019 වර්ෂය සඳහා පාසල් සිසුන්ට නිල ඇදුම් රෙදි ලබාදීමට උසස් අධ්‍යාපන අමාත්‍ය ආචාර්ය විජයදාස රාජපක්ෂ මහතා ඉදිරිපත් කළ අමාත්‍ය මණ්ඩල යෝජනාවට අනුමැතිය හිමිව තිබේ. 45 ලක්ෂයක් පමණ සියලු පාසල් දූ දරුවන්ට නිල ඇදුම් රෙදි ලබාදීම 1993 වසරේ සිට මේ දක්වා වසර 25ක කාලයක් තිස්සේ  සිදු කරනු ලබයි. මෑත සිට අනුගමනය කරනු ලැබූ ''තිළිණපත් ක්‍රමවේදය'' වෙනුවට මෙම ක්‍රමය නැවත ක්‍රියාත්මක කෙරේ. පෙර පැවැති ආකාරයට නිල ඇදුම් රෙදි ලබාදීම ආර්ථික වශයෙන් වාසිදායක බව හඳුනාගෙන තිබේ. එම ක්‍රමවේදය යටතේ එක් රෙදි මීටරයකින් රුපියල් 50ක පමණ ඉදිරියක් පැවැතීම සහ දේශීය නිෂ්පාදකයින්ගෙන් රෙදි ලබාගැනීමෙන් ඇති වන විදේශ විනිමය ඉතිරිය සලකා මෙම පියවර ගෙන ඇත."
    },
    {
        "content": "අධික බදු බර ලිහිල් කරමින් දේශීය ව්‍යවසායකයින් හා කර්මාන්ත ශක්තිමත් කිරීම, කෘෂිකාර්මික ක්ෂේත්‍රය සවිබල ගැන්වීම සහ අත්‍යවශ්‍ය පාරිභෝගික ද්‍රව්‍ය සඳහා මිල අඩු කර පාරිභෝගිකයින්ට සහන සැලසීම තුළින් ආර්ථිකය සවිබල ගැන්වීම සඳහා රජය කටයුතු කරමින් සිටී. ඒ යටතේ ඉන්ධන හා අත්‍යවශ්‍ය පාරිභෝගික ද්‍රව්‍යවල මිල අඩු කිරීම, ගොවීන්, කුඩා වී මෝල් හිමියන්, නියඟය පැවති ප්‍රදේශවල කාන්තාවන් විසින් ලබා ගෙන ඇති ණය මුදල් සඳහා සහන සැලසීම, රසායනික පොහොර සහන මිලකට ලබා දීම, අධික බදු බර අවම කිරීම, දේශීය කෘෂිකාර්මික, ඉදි කිරීම්, කුඩා පරිමාණ ව්‍යාපාරිකයින්, විදේශ සේවා නියුක්තිකයින්, වෘත්තීයවේදීන්ට සහ සුළු හා මධ්‍ය පරිමාණ ව්‍යවසායකයින්ට බදු සහන සැලසීම, සමෘද්ධිලාභීන්ගේ ජීවනෝපාය නඟා සිටුවීම ඇතුළු විවිධ සහන සැලසීමට යෝජනා කර තිබේ. ඒ අනුව අග්‍රාමාත්‍යවරයා, මුදල් හා ආර්ථික කටයුතු භාර අමාත්‍යවරයා වශයෙන් 2018 11 01 දින ප්‍රකාශයට පත් කළ යෝජනා ක්‍රියාත්මක කිරීම සඳහා අවශ්‍ය නෛතික බලය ලබාගැනීම සඳහා අදාළ අණපනත්වලට කළ යුතු සංශෝධන සිදු කිරීම පිණිස මුදල් හා ආර්ථික කටයුතු අමාත්‍යතුමා වශයෙන් අග්‍රාමාත්‍ය මහින්ද රාජපක්ෂ මහතා ඉදිරිපත් කළ යෝජනාවට පසුගිය දා අනුමැතිය ලබිණි."
    },
    {
        "content": "ආරක්‍ෂක අමාත්‍යංශයේ නව ලේකම් ලෙස ධූරයේ රාජකාරි භාරගත් හේමසිරි ප්‍රනාන්දු මහතා  යුද්ධ හමුදා මූලස්ථානයේ නිල සංචාරයක නිරත වූ අතර එහිදි යුද්ධ හමුදාධිපති ලුතිනන් ජෙනරාල් මහේෂ් සේනානායක මහතා හමුවිය. යුද්ධ හමුදා මූලස්ථානය වෙත සපැමිණි නව ආරක්‍ෂක ලේකම්තුමන්ව යුද්ධ හමුදා මූලස්ථාන බලඇණියේ අණදෙන නිලධාරි ලුතිනන් කර්නල් ප්‍රදීප් ගමගේ විසින් උණුසුම් අයුරින් පිළිගත් අතර ඉන් පසුව හමුදා සම්ප්‍රදායානුකූල කඳවුරු සම්මාන මුරයක් ද පිරිනැමීය. අනතුරුව, විජයබාහු පාබල රෙජිමේන්තුවේ භට පිරිස් විසින් හමුදා සම්ප්‍රදායානුකූල සම්මාන ආචාර පෙළපාලියේ ගෞරවාචාරය ද පිරිනමනු ලැබීය.  ඉන් පසුව, ආරක්‍ෂක ලේකම් වෙත යුද්ධ හමුදා විධායක ජෙනරාල් මේජර් ජෙනරාල් ශවේන්ද්‍ර සිල්වා මහතා සමඟින් හමුදා සම්ප්‍රදායානුකූල සම්මාන ආචාර පෙළපාලිය නිරීක්‍ෂණය කිරීම සඳහා පෙළපාලියේ අණදෙන නිලධාරිතුමන් විසින් ආරාධනා කළහ. ඉන් අනතුරුව, නව ආරක්‍ෂක ලේකම්තුමන් වෙත සම්මාන ආචාර පෙළපාලියේ ගෞරවාචාරය පිරිනමනු ලැබු අතර එම අවස්ථාව සඳහා යුද්ධ හමුදා ජ්‍යෙෂ්ඨ නිලධාරින් විශාල පිරිසක් සහභාගි වූහ."
    },
    {
        "content": "දේශීයව වැදගත් වන විද්‍යාත්මක පර්යේෂණ සිදුකිරීම සදහා විද්‍යාඥයන්, පර්යේෂකයන්  සහ තාක්ෂණඥයන් දිරිගැන්වීමේ අරමුණින් ජාතික පර්යේෂණ සභාව විසින් වාර්ෂිකව සංවිධානය කරනු ලබන විද්‍යාත්මක පර්යේෂණ සදහා වූ ජනාධිපති සම්මාන උලෙළ ජනාධිපති ගරු  මෛත්‍රීපාල සිරිසේන මැතිතුමාගේ ප්‍රධානත්වයෙන්  (19) පෙරවරුවේ කොළඹ ටාජ් සමුද්‍රා හෝටලයේ දී පැවැත්විණි.  වෛද්‍ය, කෘෂිකර්ම සහ ඉංජිනේරු ක්ෂේත්‍ර යටතේ උසස් ප්‍රමිතියකින් යුත් විද්‍යාත්මක පර්යේෂණවල නිරත වූ ආචාර්ය මහාචාර්යවරුන් මෙහිදී ඇගැයීමට ලක් කෙරිණි.  රාජ්‍ය අමාත්‍ය මොහාන් ලාල් ග්‍රේරු, උසස් අධ්‍යාපන සහ විද්‍යා හා තාක්ෂණ අමාත්‍යාංශයේ ලේකම් පද්මසිරි ජයවර්ධන, ජාතික පර්යේෂණ සභාවේ සභාපති මහාචාර්ය ජනක ද සිල්වා, ජාතික පර්යේෂණ සභාවේ ප්‍රධාන විධායක නිලධාරිනි මනීෂා රාජපක්ෂ යන මහත්ම මහත්මීන් සහ විද්‍යාඥයන්, පර්යේෂකයන්, තාක්ෂණඥයන් ඇතුථ විද්වත් පිරිසක් මීට එක්ව සිටියහ."
    },
    {
        "content": "DMU/Kandy"
    },
    {
        "content": "තමා දේශපාලනයේ උඩුගම් බලා පිහිනන්නේ මාතෘ භූමියේ හෙට දවස වෙනුවෙන් බව ජනාධිපතිතුමා පවසයි. එම වෑයම රට වෙනුවෙන් හෙට දවසේ ජයග‍්‍රහණය කළහැකි වනු ඇති බව සඳහන් කළ ජනාධිපතිතුමා මාතෘ භූමිය වෙනුවෙන් ගෙන යන සටනේ දී කිසිදු තැනක තමා තනී වී නොමැති බවත්, රටට ආදරය කරන සියලු පොදු ජනතාව තමා සමග අත්වැල් බැඳගෙන සිටින බවත් කියා සිටියේ ය. ජනාධිපති ගරු මෛතී‍්‍රපාල සිරිසේන මැතිතුමා මේ බව ප‍්‍රකාශ කළේ , කොළඹ ෂැංගි‍්‍රල්ලා හෝටලයේ පැවති ජාතික මැණික් හා ස්වර්ණාභාරණ අධිකාරියේ රජත ජයන්ති සම්මාන උළෙල අමතමිනි. 2015 ජනවාරි 08 වනදා පොදු අපේක්ෂකයා ලෙස ජනාධිපතිවරණයට ඉදිරිපත් වෙමින් තමා සිදු කළේ දේශපාලනයේ උඩුගම්බලා පිහිනීමක් බව මෙහිදී සිහිපත් කළ ජනාධිපතිතුමා අද දවසේ රටට අහිතකර සියලු බලවේගයන් ඉවත් කරමින් ගෙන යන මෙම වැඩපිළිවෙළ ද දේශපාලනයේ උඩුගම් බලා පිහිනීමක් බව කියා සිටියේ ය. එම සටනේ දී තමාට අහිවීමට ඇත්තේ තම තනතුර සහ ජීවිතය පමණක් බව ද සඳහන් කළ ජනාධිපතිතුමා එම අහිමිවීම් වුවද මාතෘ භූමියේ වෙනුවෙන් සතුටින් පිළිගැනීමට සූදානම් බව කියා සිටියේය. තමාගේ සටන දූෂණයට, වංචාවට, ඒකාධිපතිත්වට, සමාජ විරෝධි කි‍්‍රයාවලට, මිනිස් අයිතිවාසිකම් උදුරා ගැනීමට, අයුක්තියට, අසාධාරණයට, දේශද්‍රෝහිත්වයට සහ රටට අහිතකර සියලු බලවේගවලට එරෙහිව බව සඳහන් කළ ජනාධිපතිතුමා අද දවසේ තමා වැරදි ලෙස පෙනෙන සියලු දෙනා හෙට දවසේ තමන් නිවරුදි නායකයෙකු ලෙස හඳුනාගනු ඇති බව ද සඳහන් කළේය. එමෙන්ම තම සටනේ දී සුදු කළු බේදයක් තමාට නොමැති බව ද පැවසු ජනාධිපතිතුමා එම සටනේදී තමා කිසිදු අවස්ථාවක, කිසිදු තැනක සෙලවී නොමැති බව ද කියා සිටියේය. වැරදිකරුවන් සහ නිවැරදි කරුවන් කවුද කියා හෙට දවසේ දී හෙළිවනු ඇති බව මෙහිදී සඳහන් කළ ජනාධිපතිතුමා ඒ පිළිබඳ සංවාදයකට තමා සමග පැමිණෙන්නැයි තමන් ඉහළ පෙළේ ඕනෑම දේශපාලනඥයෙක්ට ආරාධනා කරන බවත් වැරදිකරුවන් සහ නිවැරදිකරුවන් කවුද කියා පැහැදිළි කර දීමට එහිදී තමා සූදානම් බවත් පැවසීය. ජනාධිපතිතුමා මෙහිදී වැඩිදුරටත් සඳහන් කළේ තමන් තනතුරුවල බලෙන් රැදී සිටීමට වෙර දරන අයෙක් නොව තම ධූර කාලය තුළ තම වගකීම් සහ යුතුකම් රට වෙනුවෙන් නිසි ලෙස ඉටුකර සතුටින් නික්ම යන කෙනෙක් බවයි. මැණික් හා ස්වර්ණාභරණ ක්ෂේත‍්‍රයේ ප‍්‍රමුඛයින් වෙත සම්මාන පිරිනැමීම මෙහිදී ජනාධිපතිතුමා අතින් සිදු වූ අතර මැණික් හා ස්වර්ණාභරණ අධිකාරියේ රජත ජයන්තිය වෙනුවෙන් පවත්වන ලද තරගවල ජයග‍්‍රාහකයන්ට සම්මාන පිරිනැමීම ද ජනාධිපතිතුමා අතින් සිදු කෙරිණි. මහින්ද අමරවීර, සුමේධා ජී. ජයසේන, ඩබ්ලිව්.ඞී.ජේ. සෙනෙවිරත්න, දුනේෂ් ගන්කන්ද යන මැති ඇමතිවරුන් ද, මහවැලි සංවර්ධන හා පරිසර අමාත්‍යාංශයේ ලේකම් අනුර දිසානායක, මැණික් හා ස්වර්ණාභරණ අධිකාරයේ සභාපති පේෂල ජයරත්න යන මහත්වරුන් ඇතුළු පිරිසක් මෙම අවස්ථාවට එක්ව සිටියහ."
    },
    {
        "content": "මාලදිවයින් ජනපති ඊබ්‍රාහිම් මොහොමඩ් සෝලි මහතාට විදේශ කටයුතු අමාත්‍ය ආචාර්ය සරත් අමුණුගම මහතා සුබ පතුම් පිරිනැමීය. මාලදිවයින් ජනාධිපති ඊබ්‍රාහිම් මොහොමඩ් සෝලි මහතාගේ දිවුරුම් දීමේ උත්සව අවස්ථාවට සහභාගී වූ ශ්‍රී ලංකා නියෝජිත පිරිසේ නායකත්වය විදේශ කටයුතු අමාත්‍ය ආචාර්ය සරත් අමුණුගම මහතා විසින් දරන ලදී. සිය ධුරයේ දිවුරුම් දුන් නව ජනාධිපතිවරයා වෙත විදේශ කටයුතු අමාත්‍ය ආචාර්ය අමුණුගම මහතා සිය සුබ පැතුම් පිරිනැමීය."
    },
    {
        "content": "ජනාධිපති ගරු මෛත්‍රීපාල සිරිසේන මැතිතුමා සහ විදෙස් ජනමාධ්‍ය නියෝජිතයන් අතර හමුවක් අද (25) පෙරවරුවේ ජනාධිපති නිල නිවසේ දී පැවැත්විණි. එහිදී ජනාධිපතිතුමා විසින් වර්තමානය වන විට රටේ පවතින දේශපාලන,ආර්ථික හා සමාජීය තත්ත්වය සම්බන්ධයෙන් මාධ්‍යවේදීන් දැනුවත් කළේ ය. ( ඡායාරූප : චන්දන පෙරේරා - ජනාධිපති මාධ්‍ය අංශය )"
    },
    {
        "content": "පොලිස් දෙපාර්තමේන්තුවේ කටයුතු අද තිබෙන තත්ත්වයට වඩා උසස් මට්ටමකට ගෙන එමින් ඉහළ ප‍්‍රමිතියකින් යුත්, කාර්යක්ෂම, මහජන හිතකාමී ප‍්‍රශස්ත සේවාවක් ලෙස ශක්තිමත් කළ යුතු බව ජනාධිපතිතුමා පවසයි. ජනාධිපති ගරු මෛතී‍්‍රපාල සිරිසේන මැතිතුමා මේ බව ප‍්‍රකාශ කළේ ශ‍්‍රී ලංකා පොලීසියේ ජ්‍යෙෂ්ඨ නියෝජ්‍ය පොලිස්පතිවරු සහ නියෝජ්‍ය පොලිස්පතිවරු සමග   (26) දහවල් ජනාධිපති කාර්යාලයේ පැවති හමුවකදී ය. පොලිස් දෙපාර්තමේන්තුවේ ඉහළ සිට පහළට සියලු නිලධාරින් රට සහ ජනතාව වෙනුවෙන් ඉටුකරන සේවාව මෙහිදී අගය කළ ජනාධිපතිතුමා ඒ පිළිබඳව සියලු දෙනාට ස්තූතිය පළ කළේය. වඩාත් ශක්තිමත් සහ ගුණාත්මක සේවාවක් ලෙස පොලිස් සේවාව පවත්වාගෙන යාම සඳහා ක්ෂේත‍්‍රයේ සිදු විය යුතු ප‍්‍රතිසංස්කරණ පිළිබඳව අදහස් හා යෝජනා කිහිපයක් මෙහිදී ජනාධිපතිතුමා වෙත ඉදිරිපත් කෙරිණි. පොලිස් දෙපාර්තමේන්තුවේ සියලු දෙනාට තෘප්තිමත් මනසකින් යුතුව සිය රාජකාරී ඉටුකිරීම සඳහා අවශ්‍ය පසුබිම සැකසීමේ වැදගත්කම පෙන්වා දුන් ජනාධිපතිතුමා, ක්ෂේත‍්‍රයේ සියලූ ගැටලු සාකච්ඡා සහ සංවාද මගින් විසඳා ගැනීමට ඇති හැකියාව ද පැහැදිලි කළේය. එමෙන්ම පහළ ශ්‍රේණිවල පොලිස් නිලධාරින්ගේ ගැටලු පිළිබඳ සොයා බලමින් ඒවාට විසඳුම් ලබාදීම සඳහා නව කමිටුවක් පත් කිරීමට උපදෙස් දුන් ජනාධිපතිතුමා නීතිය හා සාමය පිළිබඳ අමාත්‍යාංශය, පොලිස් දෙපාර්තමේන්තුව සහ ජනාධිපති කාර්යාලයේ සාමාජිකයන්ගෙන් සමන්විතව එම කමිටුව පත් කිරීමට ද උපදෙස් දෙනු ලැබීය. අද දවසේ මෙන්ම හෙට දවසේ රට හමුවේ ඇති අභියෝග හඳුනා ගනිමින් සැලසුම්සහගතව පොලිස් දෙපාර්තමේන්තුව සිය වගකීම් ඉටුකිරීමේ වැදගත්කම වැඩිදුරටත් අවධාරණය කළ ජනාධිපතිතුමා පොදු ජනයා අපේක්ෂා කරන සාධාරණ හා අපක්ෂාපතී පොලිස් සේවයක අවශ්‍යතාවයත්, පොලිසිය කෙරෙහි මහජන විශ්වාසය තහවුරු කිරීමේ වැදගත්කමත් පෙන්වා දුන්නේ ය. නීති විරෝධි මත්ද්‍රව්‍ය මර්දනය සඳහා මෙතෙක් ගෙන ඇති කි‍්‍රයාමාර්ගවල ප‍්‍රගතිය පිළිබඳව ද මෙහිදී සමාලෝචනයට ලක් කෙරුණු අතර, පසුගිය මාස තුන තුළ නීති විරෝධි මත්ද්‍රව්‍ය වැටලීම්වලට අදාළ වාර්තාවක් තමා වෙත ලබා දෙන ලෙසත්, අද සිට මාස් පතා එම වාර්තාව තමා වෙත ලැබීමට සළස්වන ලෙසත් ජනාධිපතිතුමා පොලිස්පතිවරයා වෙත උපදෙස් දුන්නේය. අපරාධ, සංවිධානාත්මක අපරාධ සහ එම කණ්ඩායම් මර්දනයට ගෙන ඇති කි‍්‍රයාමාර්ගවල ප‍්‍රගතිය ද විමසා බැලුණු අතර, පාතාලය මර්දනය වෙනුවෙන් දැඞී තීන්දු සමග ශක්තිමත් වැඩපිළිවෙළක අවශ්‍යතාවය ජනාධිපතිතුමා එහිදී අවධාරණය කළේය. අමාත්‍ය විජයදාස රාජපක්ෂ, ජනාධිපති ලේකම් උදය ආර්. සෙනෙවිරත්න, ආරක්ෂක අමාත්‍යාංශයේ ලේකම් හේමසිරි ප‍්‍රනාන්දු, පොලිස්පති පූජිත ජයසුන්දර යන මහත්වරන් ඇතුළු පිරිසක් ද මීට එක්ව සිටියහ."
    },
    {
        "content": "අන්තර්ජාතික ථෙරවාදී බෞද්ධ විශ්වවිද්‍යාල සංගමයේ පස් වන ජාත්‍යන්තර සමුථවේ සමාරම්භක අවස්ථාව ජනාධිපති ගරු  මෛත්‍රීපාල සිරිසේන  මැතිතුමාගේ ප්‍රධානත්වයෙන් අද (27) පෙරවරුවේ කොළඹ දී පැවැත්විණි. ථෙරවාදී බෞද්ධ රටවල් අතර ආගමික හා සංස්කෘතික සබදතා තවදුරටත් ශක්තිමත් කිරීමේ අරමුණින් අන්තර්ජාතික ථෙරවාදී බෞද්ධ විශ්වවිද්‍යාල සංගමය දෙවසරකට වරක් පවත්වන සමුථවේ මෙවර සත්කාරකත්වය දරන්නේ ශ්‍රී ලංකාවයි.   කාලීන වශයෙන් ථෙරවාදී බෞද්ධ දර්ශනයට එල්ල වන අභියෝග සදහා වඩාත් ශක්තිමත් විසදුම් සෙවීම සදහා මෙම සමුථව ඉතා වැදගත් වන අතර  නවීන ලෝකයට ගැළපෙන පරිදි ථෙරවාදී බෞද්ධ දර්ශනය සමාජගත කිරීම මෙන්ම ථෙරවාදි බෞද්ධ අධ්‍යාපන ක්ෂේත්‍රයේ පර්යේෂණ ප්‍රවර්ධනය කිරීම ද එහි තවත් අරමුණකි.  ථෙරවාදි බුදු දහම ව්‍යාප්තව ඇති රටවල් දහයක භික්ෂුන් වහන්සේලා සහ විද්වතුන් මෙම සමු`ථවට එක්ව සිටින අතර, සිතගු විශ්වවිද්‍යාලයේ කුලපති සහ මියන්මාරයේ සුජින් නිකායේ අනු සංඝනායක පූජ්‍ය අශීන් ඥාණිස්සර හිමිපාණන් වහන්සේ වෙත මෙහි දී ජනාධිපතිතුමා විශේෂ සිහිවටන තිළිණයක් පිළිගැන්වූ අතර උන්වහන්සේ ද ජනාධිපතිතුමා වෙත බුද්ධ ප්‍රතිමා වහන්සේ නමක් පිළිගැන්වීය. අස්ගිරි මහා නිකායේ මහා නායක පූජ්‍ය වරකාගොඩ ඥානරතන නායක හිමිපාණන් වහන්සේ, මල්වතු මහා නිකායේ අනුනායක ආචාර්ය පූජ්‍ය නියංගොඩ විජිතසිරි අනුනායක ස්වාමින් වහන්සේ, රාමඤ්ඤ මහා නිකායේ මහා නායක පූජ්‍ය නාපාන පේමසිරි මහා නායක ස්වාමින් වහන්සේ, කෝට්ටේ පාර්ශ්වයේ මහානායක ආචාර්ය පූජ්‍ය ඉත්තෑපානේ ධම්මාලංකාර මහා නායක ස්වාමින් වහන්සේ, අමරපුර නිකායේ මහානායක අග්ගමහා පණ්ඩිත පූජ්‍ය කොටුගොඩ ධම්මාවාස මහා නායක හිමිපාණන් වහන්සේ, ශ්‍රී ලංකා බෞද්ධ හා පාලි විශ්වවිද්‍යාලයේ උපකුලපති ජ්‍යෙෂ්ඨ මහාචාර්ය පූජ්‍ය ගල්ලෑල්ලේ සුමනසිරි නායක ස්වාමින් වහන්සේ, ශ්‍රී ලංකා භික්ෂු විශ්වවිද්‍යාලයේ උපකුලපති පූජ්‍ය කනත්තෙගොඩ සද්ධාරතන හිමිපාණන් වහන්සේ, ජාත්‍යන්තර ථෙරවාදී බෞද්ධ සංගමයේ විධායක ලේකම් කම්මායි ධම්මස්සංමි හිමිපාණන් වහන්සේ ඇතු`ථ දෙස් විදෙස් ගිහි පැවිදි පිරිසක් මෙම අවස්ථාවට එක්ව සිටියහ."
    },
    {
        "content": "Full Vedio- LINK"
    },
    {
        "content": "මොරටුව විශ්ව විද්‍යාලයේ යාන්ත්‍රික ඉංජිනේරු අංශයේ සිසුන් පිරිසක් විසින් ජර්මනියේ පැවැත්වෙන ,ෆෝමියුලා ස්ටුඩන්ට් 2019, මෝටර් රථ තරගාවලියට ඉදිරිපත් කිරීම සදහා නිර්මණය කරන විදුලි බලයෙන් කි්‍රයාත්මක රේසින් මෝටර් රථයේ ඉදිරි නිර්මාණ කටයුතු සදහා රුපියල් මිලියන 06 ක මුදල් පරිත්‍යාගයක් සිදු කිරීම ජනාධිපති ගරු  මෛත්‍රීපාල සිරිසේන මැතිතුමා අතින් අද (27) පෙරවරුවේ ජනාධිපති කාර්යාලයේ දී සිදු විය. විශ්වවිද්‍යාල සිසුන් වෙනුවෙන් පැවැත්වෙන මෙම සුවිශේෂ තරගාවලිය 2019 අගෝස්තු මාසයේ දී ජර්මනියේ හොකන්හයින්හිදී පැවැත්වෙන අතර අන්තර්ජාතික මෝටර් රථ ඉංජිනේරුවන්ගේ සංගමය එය සංවිධානය කරයි.   නව මෝටර් රථයේ නිර්මාණ කටයුතු 2019 අගෝස්තු මාසය වන විට අවසන් කිරීමට අපේක්ෂිත අතර, පැවති මූල්‍ය දුෂ්කරතාවය හේතුවෙන් එම සිසුන් මහත් අසීරුතාවයට පත්ව සිටියහ.  නවෝත්පාදනයෙන් ඉදිරියට යමින් දැයේ දරු පරපුරට හෙට ලොව දිනන්නට නිරන්තරයෙන් අනුග්‍රහය ලබාදීමට කටයුතු කරන ජනාධිපතිතුමා සිසුන්ගේ ඉල්ලීම පරිදි මෙම මුදල් පරිත්‍යාගය සිදු කිරීමට පියවර ගත් අතර, අදාළ චෙක්පත කණ්ඩායම් නායක නිරංග මයුරන් සිසුවා වෙත පිලිගැන්වීය. අනතුරුව ජනාධිපතිතුමා සිසුන් කණ්ඩායම සමග සමූහ ඡායාරූපයකට ද පෙනී සිටියේය."
    },
    {
        "content": "මත්ද්‍රව්‍ය පාලනය, අපරාධ අවම කිරීම සහ රථවාහන අනතුරු අවම කිරීම පිළිබද පනත් කෙටුම්පත් සංශෝධනයට  අදාළව විශේෂ සාකච්ඡාවක් ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන් (27) පස්වරුවේ ජනාධිපති කාර්යාලයේ දී පැවැත්විණි. අමාත්‍යවරුන් වන විජයදාස රාජපක්ෂ. සුසිල් ප්‍රේමජයන්ත, ජනාධිපති ලේකම් උදය ආර්. සෙනෙවිරත්න, නීතිපති ජයන්ත ජයසූරිය, ආරක්ෂක ලේකම් හේමසිරි ප්‍රනාන්දු, රාජ්‍ය පරිපාලන, ස්වදේශ කටයුතු හා අධිකරණ අමාත්‍යාංශයේ ලේකම් ෙජ්.ෙජ්. රත්නසිරි, පොලිස්පති පූජිත් ජයසුන්දර යන මහත්වරුන් සහ නීති කෙටුම්පත් දෙපාර්තමේන්තුවේ නිලධාරින් ඇතුථ රාජ්‍ය නිලධාරින් සහ ආරක්ෂක අංශ ප්‍රධානිහු මෙම සාකච්ඡාවට එක්ව සිටියහ."
    },
    {
        "content": "ශ්‍රී ලංකා යුද හමුදා සංඥා බලකායේ 75 වන සංවත්සරයට සමගාමීව පැවැත්වෙන ජාත්‍යන්තර සමුථවේ සහ තොරතුරු තාක්ෂණ ප්‍රදර්ශනයේ සමාරම්භක අවස්ථාව ජනාධිපති ගරු මෛත්‍රීපාල  සිරිසේන මැතිතුමාගේ ප්‍රධානත්වයෙන් අද (28) පෙරවරුවේ කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේ දී පැවැත්විණි. ''සයිබර් අවකාශය තුළ සදාතන යුධ පෙරමුණ'' තේමාව යටතේ මෙම ජාත්‍යන්තර සමුථව තොරතුරු සන්නිවේදන තාක්ෂණ ප්‍රදර්ශනයක් සමගින් නොවැම්බර් 28 සහ 29 දෙදින කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේ දී උත්කර්ෂවත්ව පැවැත් වේ.  ශ්‍රී ලංකා යුද හමුදාව සතු පැරණිතම රෙජිමේන්තුවලින් එකක් වන සංඥා බලකාය මේ වන විට සංඥා බලකාය, සංයුක්ත සංඥා රෙජිමේන්තු හතක්, ෂඔ රෙජිමේන්තු දෙකක්, එක් අථත්වැඩියා හා නඩත්තු රෙජිමේන්තුවක්, සයිබර් ආරක්ෂක රෙජිමේන්තුවක්, එක් ඉලෙක්ට්‍රෝනික යුධෝපකරණ බලඝණයක් සහ සංඥා පුහුණු පාසලක් සමගින් ඉතා ශක්තිමත් සංවිධානයක් ලෙස ක්‍රියාත්මක වේ.  එහි 75 වන සංවත්සරයට සමගාමීව පැවැත්වෙන මෙම ජාත්‍යන්තර සම්මන්ත්‍රණය සහ ප්‍රදර්ශනය සදහා එංගලන්තය, රුසියාව, චීනය, ඉන්දියාව, පකිස්තානය සහ බංගලාදේශය යන රටවල් නියෝජනය කරමින් හමුදා සහ හමුදා නොවන අන්තරජාතික තොරතුරු තාක්ෂණවේදින් විශාල පිරිසක් එක්ව සිටි. තොරතුරු තාක්ෂණ ප්‍රදර්ශනය විවෘත කළ ජනාධිපතිතුමා එය නැරඹීමට ද එක් විය.  සේනාධිනායක, ජනාධිපති ගරු මෛත්‍රීපාල සිරිසේන මැතිතුමාගේ සම්ප්‍රාප්තිය වෙනුවෙන් යුද හමුදාපති ලූතිනන් ජෙනරාල් මහේෂ් සේනානායක මහතා විසින් මෙහිදී ජනාධිපතිතුමා වෙත විශේෂ සිහිවටන තිළිණයක් ද පිළිගැන්වීය.ආරක්ෂක ලේකම් හේමසිරි ප්‍රනාන්දු මහතා සහ ත්‍රිවිධ හමුදාපතිවරුන්, පොලිස්පති අතුථ ආරක්ෂක අංශ ප්‍රධානිහු මෙම අවස්ථාවට එක්ව සිටියහ.    ( ඡායාරූප : සුදත් සිල්වා )"
    },
    {
        "content": "නීතිවිරෝධීව ඩොලර් රටින් පිටකිරීමට තැත්කළ පුද්ගලයා නිදහස් කරන්නැයි මුදල් හා ආර්ථික කටයුතු අමාත්‍ය මහින්ද රාජපක්ෂ මහතා විසින් ශ්‍රී ලංකා රේගුවට බලපෑම් යනුවෙන් වෙබ් අඩවි සහ සමාජ මධ්‍යවල පළ වූ ප්‍රවෘත්තිය පිළිබඳව මුදල් හා ආර්ථික කටයුතු අමාත්‍යාංශයේ අවධානය යොමුව තිබේ. ශ්‍රී ලංකාවෙන් බැහැරට යන විදේශිකයකු සතුව තිබී ඇ.ඩො 53,455ක මුදලක් ශ්‍රී ලංකා රේගු නිලධාරීන් විසින් කටුනායක ජාත්‍යන්තර ගුවන්තොටුපොළේ මෑතකදී අත්අඩංගුවට ගෙන තිබිණි. ඉරාන සමූහාණ්ඩු මුල්‍යාධාර යටතේ ක්‍රියාත්මක උමා ඔය සංවර්ධන ව්‍යාපෘතියේ සේවය කරන විදේශ සේවකයන් විසින් තම මාසික වැටුප මෙසේ රටින් බැහැරව යැවීමට කටයුතු කළ අවස්ථාවේදී කටුනායක ගුවන්තොටුපොළේ රේගුව විසින් මෙම වැටලීම කර ඇති බව වාර්තා විය.   විදේශිකයන් තම වැටුප් මුදල මෙසේ යැවීම පිළිබඳ සානුකම්පිතව සළකා බලා මුදල් නිදහස් කරන්නැයි 2018 ඔක්තෝබර් මස 03 දින ශ්‍රී ලංකාවේ සිටින ඉරාන තානාපතිතුමා විසින් මුදල් අමාත්‍යතුමාට ඉල්ලීමක් කර තිබිණි. ඒ අනුව ශ්‍රී ලංකා රේගු ආඥාපනතේ 164 වැනි වගන්තිය අනුව මුදල් විෂය භාර අමාත්‍යවරයා වෙත පැවරී ඇති බලතල අනුව තානාපති මාර්ගයෙන් කරන ලද ඉල්ලීම පිළිබඳ සානුකම්පිතව සලකා බලා අදාළ ඇ.ඩො 53,455ක මුදල අදාළ පුද්ගලයා වෙත ආපසු භාර දෙන මෙන් මුදල් හා ආර්ථික කටයුතු අමාත්‍ය මහින්ද රාජපක්ෂ මහතා විසින් ශ්‍රී ලංකා රේගුව වෙත නියෝග කරන ලදී. ශ්‍රී ලංකාවේ සේවය කරන විදේශිකයන් විසින් මේ අයුරින් මුදල් රැගෙන ගිය ප්‍රථම අවස්ථාව මෙය නොවේ. මෙයට පෙර මේ අයුරින් විදේශ මුදල් රටින් රැගෙන ගිය අවස්ථාවේ දී විදේශිකයකු කටුනායක ජාත්‍යන්තර ගුවන්තොටුපොළේ දී අල්ලා ගත් විටද එවකට සිටි මුදල් අමාත්‍යවරයා විසින් ද 2018 ජූනි මස මේ අයුරින් එම මුදල් සානුකම්පිත පදනම මත නිදහස් කරන ලදී."
    },
    {
        "content": "අද(30) මධ්‍යම රාත්‍රියේ සිට ක්‍රියාත්මක වන පරිදි ඉන්ධන මිල රුපියල් 5 කින් අඩු කර තිබේ. ඒ අනුව ලංකා ඛනිජ තෙල් නීතිගත සංස්ථාවට අයත් ඉන්ධනහල් වලින් අලෙවි කරන පෙට්‍රල් ‍ඔක්ටේන් 92 , ඔක්ටේන් 95 , ලංකා ඔටෝ ඩීසල් සහ සුපර් ඩීසල් ලීටරයක මිල රුපියල් 5 කින් අඩු කෙරෙනු ඇත. අග්‍රාමාත්‍ය කාර්යාලයේ පැවැත්වෙන ප්‍රවෘත්ති සාකච්ඡාවට සහභාගි වෙමින් ඛනිජ තෙල් සම්පත් සංවර්ධන අමාත්‍ය ගාමිණී ලොකුගේ මහතා මේ බව පැවසීය. වර්තමාන ආණ්ඩුව මීට පෙර නොවැම්බර් 01 දා සහ නොවැම්බර් 15 දා දෙවරක් ඉන්ධන මිල අඩු කළේ ය."
    },
    {
        "content": "ජනාධිපති ගරු මෛතී‍්‍රපාල සිරිසේන මැතිතුමා රජරට ජනතාව වෙනුවෙන් දුටු සිහිනයක් මල් ඵල ගන්වමින් එතුමාගේ පූර්ණ අධීක්ෂණයෙන් ඉදි වූ කඩිනම් මහවැලියේ අවසන් ජලාශය වන මොරගහකන්ද ජලාශයේ වාන් දොරටු විවෘත කිරීම අද (30) පෙරවරුවේ සිදු කෙරිණි. තම දීර්ඝකාලීන සිහිනය යථාර්ථයක් වෙමින් ජලාශයේ ඉදිකිරීම් සම්පූර්ණයෙන් නිමවීමෙන් අනතුරුව ප‍්‍රථම වතාවට උතුරා වාන් දමන ජලාශය නිරික්ෂණය කිරීම සඳහා ජනාධිපති ගරු මෛතී‍්‍රපාල සිරිසේන මැතිතුමා ද අද පෙරවරුවේ ජලාශ පරිශ‍්‍රයේ නිරික්ෂණ චාරිකාවක නිරත විය. දශක හතරකට පසු මෙරට ඉදි වූ විශාලතම බහුකාර්ය සංවර්ධන ව්‍යාපෘතිය මොරගහකන්ද – කළුගඟ ජලාශ ව්‍යාපෘතිය වන අතර එය ශ‍්‍රී ලංකාවේ සංවර්ධන කි‍්‍රයාදාමයේ සුවිශේෂී අවස්ථාවකි. එහි මංගල දියවර නිකුත් කිරීම ඉකුත් ජනවාරි 08 වනදා ජනාධිපතිතුමාගේ ප‍්‍රධානත්වයෙන් සිදු කෙරුණු අතර ඉතා කෙටි කලකින් ජලාශය පිටාර මට්ටමට පැමිණීම හේතුවෙන් ස්වභාව ධර්මයේ ආශිර්වාදය පවා ඊට ලැබී ඇති බව කියැවේ. මොරගහකන්ද යනු පරාක‍්‍රම සමුද්‍රය මෙන් හය ගුණයක ජලධාරිතාවයක් රැඳවිය හැකි ජල ව්‍යාපෘතියකි. මේ වන විට එහි ජල ධාරිතාව පරාක‍්‍රම සමුද්‍රය මෙන් හතර ගුණයකි. ඉන් කුඹුරු අක්කර 82,000 ක් අස්වැද්දීමට නියමිතය. මෙම ව්‍යාපෘතිය යටතේ උතුරු මැද, වයඹ සහ නැගෙනහිර පළාත් ආවරණය කරමින් ලොකු කුඩා වැව් 2000 කට පමණ දියවර සැපයෙන අතර උතුරු මැද පළාතේ වැව් 1600 කට සහ වයඹ පළාතේ වැව් 303 කට ජලය නිකුත් කෙරේ. ඒ අනුව එම පළාත්වල අක්කර ලක්ෂ 03 ක් අස්වද්දා පවුල් ලක්ෂ 15 කට සෙත සැලසෙන අතර පවුල් ලක්ෂ 03 කට පිරිසිදු පානීය ජලය සැපයේ. මොරගහකන්ද ජලාශය මඟින් විදුලිය නිපදවීම මේ වන විටත් සිදුවන අතර, ජලාශයේ විදුලි බලාගාරයේ ජනන යන්ත‍්‍ර තුනෙන් වාර්ෂිකව ජාතික විදුලි බල පද්ධතියට එක්වන විදුලි ප‍්‍රමාණය මෙගාවොට් 25කි. මෙමගින් වාර්ෂිකව ඉතිරි කෙරෙන ඉන්ධන පිරිවැය රුපියල් මිලියන 336 කි. ජලාශයේ අපේ්ක්ෂිත මිරිදිය මත්ස්‍ය නිෂ්පාදන ධාරිතාව වාර්ෂිකව ටොන් තුන් දහසක් වන අතර එමඟින් අපේක්ෂිත වාර්ෂික ආදායම රුපියල් මිලියන 225 කි. මිරිදිය මත්ස්‍ය නිෂ්පාදන කටයුතු ද මේ වන විට අරඹා තිබේ. මොරගහකන්ද ජලාශ පරිශ‍්‍රයේ නිරික්ෂණ චාරිකාවක නිරත වූ ජනාධිපතිතුමා අනතුරුව කළු ගඟ ජලාශ පරිශ‍්‍රය වෙත ද පැමිණ එහි ඉදිකිරීම් කටයුතු නිරික්ෂණ කළේය. මොරගහකන්ද ජලාශයට සම්බන්ධ වන අනෙක් මහා ජලාශය වන්නේ කළු ගඟ ජලාශයයි. මාතලේ දිස්ති‍්‍රක්කයට අයත් දුම්බර මිටියාවතේ නකල්ස් කඳුවැටියේ පිහිටි කළුපහන ප‍්‍රදේශයෙන් ආරම්භවන කළු ගඟ, ලග්ගල, පල්ලේගම ප‍්‍රදේශයන්හි දි හරස් කරමින් කළු ගඟ ජලාශය ඉදි කෙරේ.මෙහි සම්පූර්ණ ධාරිතාව ඝන මීටර් දස ලක්ෂ 248 කි. එනම් අක්කර අඩි 200,880කි. මෙම ජලාශයේ ප‍්‍රධාන වේල්ලේ දිග මීටර් 618 ක් වන අතර උස මීටර් 68 කි. එම ජලාශයේ ද ජලය පිරවීමේ කටයුතු පසුගිය ජූලි 23 වනදා ජනාධිපතිතුමා අතින් ආරම්භ කෙරුණු අතර මේ වන විට එහි ජල මට්ටම සීග‍්‍ර ලෙස ඉහළ යමින් පවතින අතර ව්‍යාපෘතියේ ඉදිකිරීම් ද කඩිනමින් සිදු වෙමින් පවතී. ව්‍යාපෘති පරිශ‍්‍රයේ නිරික්ෂණ චාරිකාවක නිරත වූ ජනාධිපතිතුමා ව්‍යාපෘති නිලධාරින්ට සහ ඉංජිනේරුවන්ට උපදෙස් දුන්නේ කළු ගඟ ජලාශ ව්‍යාපෘතියේ ප‍්‍රතිලාභ ද කඩිනමන් ගොවි ජනතාවට ලබාදීමට කටයුතු කරන ලෙසයි. ජයන්ති සිරිසේන මැතිණිය ද, රාජ්‍ය අමාත්‍ය ලක්ෂ්මන් වසන්ත පෙරේරා, මහවැලි අධ්‍යක්ෂ ජනරාල් ආචාර්ය ඩී.එම්.එස්. දිසානායක, මොරගහකන්ද ජලාශයේ ව්‍යාපෘති අධ්‍යක්ෂ ඩී.බී. විජේරත්න යන මහත්වරුන් ඇතුළු මහවැලි අධිකාරියේ නිලධාරිහු මෙම අවස්ථාවට එක්ව සිටියහ."
    },
    {
        "content": "විදේශීය චින්තනයන්ට සහ න්‍යාය පත‍්‍රවලට අනුව වැඩකරමින්, ජෝන් ඩොයිලි ක‍්‍රමයට නැවතත් රට පාවාදීමට උත්සහ කරන ඇතැම් දේශපාලනඥයන්ට පාඩම් කියා දීම ඌව වෙල්ලස්ස නිදහස් සටනට අවුරුදු 200 ක් සපිරෙන මේ අවස්ථාවේ රටේ ජනතාව සතු වගකීමක් බව ජනාධිපතිතුමා පවසයි. ජනාධිපති ගරු මෛතී‍්‍රපාල සිරිසේන මැතිතුමා මේ බව ප‍්‍රකාශ කළේ   (30) පස්වරුවේ කොළඹ බණ්ඩාරනායක ජාත්‍යන්තර සම්මන්ත‍්‍රණ ශාලවේ පැවති ඌව වෙල්ලස්ස නිදහස් සටනේ දෙසීයවස් සැමරුම් උත්සවයට එක් වෙමිනි. වර්තමානයේ ඇතිවී තිබෙන ඇතැම් දේශපාලන තත්ත්වයන් පිළිබඳ සැලකිල්ල යොමු කිරීමේදී අපගේ සටන්කාමී ඉතිහාසයේ මෙන්ම ඌව වෙල්ලස්ස නිදහස් අරගලයේ අතීත මතක සටහන් සමග ලේ මස් නහර පිනා යමින් පිබිදෙන දේශානුරාගයෙන් සහ දේශපේ‍්‍රමිත්වයෙන් රටේ සියලු ජනතාව මාතෘ භූමිය වෙනුවෙන් අවධි විය යුතුව ඇති බව ද ජනාධිපතිතුමා මෙහිදී සඳහන් කළේය. ජෝන් ඩොයිලිලාට කටවුට්, පෝස්ටර් ගහන සමාජයක් තවමත් මේ රටේ තිබෙන බව සඳහන් කළ ජනාධිපතිතුමා, දේශපේ‍්‍රමියා සහ දේශද්‍රෝහියා අතර වෙනස මතු පරපුරට සහ ජනතාවට කියාදීමට රටේ සියලු විද්වතුන් ඒකරාශී විය යුතු බව ද පැවසීය. කැළණිය විශ්වවිද්‍යාලයේ ජනසන්නිවේදන අංශය සහ ජනාධිපති කාර්යාලය එක්ව මෙම සැමරුම් උත්සවය සංවිධානය කර තිබූ අතර ඌව වෙල්ලස්ස නිදහස් සටනට අවුරුදු 200 ක් පිරීම නිමිත්තෙන් සමරු මුද්දරයක් නිකුත් කිරීම ද මෙහිදී සිදු කෙරිණි. “1818 ඌව වෙල්ලස්ස නිදහස් අරගලය දෙසීයවස් සැමරුම ජනශ‍්‍රැති සංග‍්‍රහය” සහ “ඌව වෙල්ලස්ස නිදහස් අරගලය දෙසීයවන් සමරු ශාස්තී‍්‍රය සංග‍්‍රහය” මෙහිදී ජනාධිපතිතුමා වෙත පිළිගැන්වීය. එමෙන්ම ඌව වෙල්ලස්ස නිදහස් සටනට උරදුන් ජාතික වීරයන්ගේ පවුල්වල සාමාජිකයන් වන ජිනදාස පතිරණ, මුණිදාස පුංචිහේවා යන මහත්වරුන් වෙත සමරු තිළිණ පිළිගැන්වීම ද ජනාධිපතිතුමා අතින් සිදු විය. කැළණිය විශ්වවිද්‍යාලයේ උපකුලපති මහාචාර්ය ඩී. එම්. සේමසිංහ මහතා විසින් ජනාධිපතිතුමා වෙත ද විශේෂ සිහිවටන තිළිණයක් පිළිගැන්වීය. අග‍්‍රාමාත්‍ය මහින්ද රාජපක්ෂ මහතා ඇතුළු මැති ඇමතිවරු රසක් ද, පළාත් ආණ්ඩුකාරවරු, ප‍්‍රධාන අමාත්‍යවරු ද රාජ්‍ය නිලධාරින් විශ්වවිද්‍යාල උපකුලපතිවරු, ආචාර්ය මහාචාර්යවරු ඇතුළු විද්වත් පිරිසක් මෙම සැමරුම් උත්සවයට එක්ව සිටියහ."
    },
    {
        "content": "අග්‍රාමාත්‍ය මහින්ද රාජපක්ෂ මහතා ඊයේ (2) රාජගිරිය සදහම් සෙවන බෞද්ධ තොරතුරු හා පර්යේෂණ ආයතනයේ දී පාර්ලිමේන්තු මන්ත්‍රී පූජ්‍ය අතුරලියේ රතන ස්වාමින්වහන්සේ හමුවූහ. පූජ්‍ය අතුරලියේ රතන හිමියන්ගේ තිරසාර ජාතික වැඩපිළිවෙළ අග්‍රාමාත්‍ය මහින්ද රාජපක්ෂ මහතාට පිළිගැන්වීම රතන හිමියන් වැඩ සිටින රාජගිරිය “සදහම් සෙවන” බෞද්ධ තොරතුරු හා පර්යේෂණ ආයතනයේදී සිදු විය."
    },
    {
        "content": "Vedip LINK-"
    },
    {
        "content": "අද දින (2) රාත්‍රියේ සිට දිවයිනේ වැසි තත්ත්වයේ තරමක වැඩිවීමක් අපේක්ෂා කරන බව කාලගුණ විද්‍යා දෙපාර්තමේන්තුව නිවේදනය කරයි. නැඟෙනහිර පළාතේ වැසි වාර කිහිපයක් ඇති විය හැක. මධ්‍යම, සබරගමුව සහ බස්නාහිර පළාත්වලත් ගාල්ල සහ මාතර දිස්ත්‍රික්කවලත් ස්ථාන ස්වල්පයක සවස 2.00 න් පමණ පසු වැසි හෝ ගිගුරුම් සහිත වැසි ඇති විය හැක. මධ්‍යම, සබරගමුව සහ බස්නාහිර පළාත්වල සමහර ප්‍රදේශවල උදෑසන කාලයේදී මීදුම් සහිත තත්ත්වයක් ඇති විය හැකි බවද කාලගුණවිද්‍යා දෙපාර්තමේන්තුව පවසයි."
    },
    {
        "content": "එළඹෙන උත්සව සමයේ දී පාරිභෝගික ජනතාවට සහන සැලසීමේ අරමුණෙන් ආනයනික අර්තාපල් හා ලොකු ලූණු සඳහා වන විශේෂ වෙළෙඳ භාණ්ඩ බද්ද කිලෝ ග්‍රෑම් එකකට රුපියල් 40 සිට රුපියල්20 දක්වා අඩු කර තිබෙන බව මුදල් හා ආර්ථික කටයුතු අමාත්‍යාංශය නිවේදනය කරයි. අද (03) සිට මෙම බදු සංශෝධනය ක්‍රියාත්මක යි."
    },
    {
        "content": "මත්ද්‍රව්‍ය ජාවාරම හේතුවෙන් මරණ දණ්ඩනය නියමව දඩුවම් ලබමින් සිටියදීත් මත්ද්‍රව්‍ය ජාවාරම් කටයුතු සඳහා සම්බන්ධවන සිරකරුවන්ට මරණීය දණ්ඩනය ක්‍රියාත්මක කිරීමට පසුගියදා ගත් තීරණය රටේ, ජාතියේ සහ මතු පරපුරේ අනාගතය වෙනුවෙන් කඩිනමින් ක්‍රියාවට නැංවීමට අවශ්‍ය කටයුතු සිදු කළ යුතු බව ජනාධිපතිතුමා පවසයි. මරණ දණ්ඩනය ලබාදිය යුතු පුද්ගලයන් පිළිබඳ වාර්තා කැඳවීමේ දී එම ලිපි ලේඛන ඉදිරිපත් කිරීමට අදාළ ආයතන නිසි පරිදි කටයුතු නොකිරීම හේතුවෙන් තීන්දුව ක්‍රියාවට නැංවීම ප්‍රමාද වි ඇති අතර, ඒ පිළිබඳ පරික්ෂණයක් ඉදිරියේ දී සිදු කිරීමට අපේක්ෂා කරන බව ද ජනාධිපතිතුමා පැවසීය. ජනාධිපති ගරු මෛත්‍රීපාල සිරිසේන මැතිතුමා මේ බව ප්‍රකාශ කළේ මත්ද්‍රව්‍ය ජාවාරම මර්දනය සහ අපරාධ අවම කිරීමට අදාළ නීති සංශෝධනය පිළිබඳ අද (10) පෙරවරුවේ ජනාධිපති කාර්යාලයේ පැවති සාකච්ඡාවකදී ය. මත්ද්‍රව්‍ය ජාවාරම මර්දනය කිරීමට තිබෙන නීති කිසිසේත් දුර්වල නොකළ යුතු අතර ජාවාරම්කරුවන්ට පැන යාමට කිසිදු හිඬැසක් නොතබා එම නීති ශක්තිමත් කිරීමේ වැදගත්කම පෙන්වා දුන් ජනාධිපතිතුමා සුරාබදු දෙපාර්තමේන්තුව ඇතුළු සියලු ආයතන එහි දී සහයෝගයෙන් යුතුව රටේ මහජනතාවගේ යහපත උදෙසා තීන්දු තීරණ ගැනීමේ වැදගත්කම අවධාරණය කළේය. මත්ද්‍රව්‍ය නිවාරණය සහ අපරාධ අවම කිරීමට අදාළ පනත් කෙටුම්පත, සුරාබදු ආඥා පනතේ 46 සහ 47 වගන්ති සංශෝධනය, විෂ මත්ද්‍රව්‍ය ආඥා පනත සංශෝධනය, බන්ධනාගාරවල ආරක්ෂාව සඳහා විශේෂ කාර්ය බලකායේ සහය ලබා ගැනීම මෙන්ම වැලිකඩ බන්ධනාගාරයේ රැඳවියන් බූස්ස බන්ධනාගාරය වෙත මාරු කිරීමේ කටයුතු පිළිබඳව ද මෙහිදී සාකච්ඡාවට බඳුන් කෙරිණි. නීති විරෝධී මත්ද්‍රව්‍ය වැටලීම්වල දී පොලිස් නිලධාරින්ට මුහුණදීමට සිදුව ඇති ගැටලු කඩිනමින් නිරාකරණය කර ගැනීම පිළිබඳව ද මෙහිදී විශේෂ අවධානය යොමු කෙරුණු අතර, ඒ පිළිබඳ පසුගිය නොවැම්බර් 27 වන දා පැවති සාකච්ඡාවේ දී ගත් තින්දු තීරණ ක්‍රියාවට නැංවීමේ ප්‍රගතිය ද සමාලෝචනය කෙරිණි. නීතිවිරෝධි මත්ද්‍රව්‍ය වැටලීම්වලට අදාළ වර්තමාන ප්‍රගතිය පිළිබඳ මෙහිදී ජනාධිපතිතුමා කරුණු විමසූ අතර, මත්ද්‍රව්‍ය වැටලීම්වලට සම්බන්ධවන නිලධාරින් දිරිමත් කිරීමේ විශේෂ වැඩසටහනක් අමාත්‍යාංශය හරහා ක්‍රියාත්මක කිරීමට අපේක්ෂා කරන බව ද කියා සිටියේය.මෙතෙක් සිදු කළ වැටලම්වල දී ජීවිත අහිමි වූ නිලධාරින්ගේ තොරතුරු ඇතුළත් වාර්තාවක් ලබාදෙන ලෙස උපදෙස් දුන් ජනාධිපතිතුමා ඔවුන්ගේ පවුල්වල සුබසාධනය උදෙසා ද වැඩපිළිවෙළක් සකස් කරන බව ප්‍රකාශ කළේය. එමෙන්ම මත්ද්‍රව්‍ය අලෙවිය සඳහා බලපත්‍ර තිබියදීත් ඒවා ප්‍රදර්ශනය නොකිරීම සහ ඉදිරිපත් නොකිරීම, වරදක් සේ සලකා නීතිය ක්‍රියාත්මක කිරීමට නීති සංශෝධනය කිරීම පිළිබඳව ද මෙහිදී අවධානය යොමු කෙරිණි. මාර්ග ආරක්ෂාව, මාර්ග අනතුරු වැළැක්වීම, පදික ජනතාවගේ ආරක්ෂාව, ත්‍රිරෝද රථ සහ යතුරුපැදි ප්‍රමිතිය, රියදුරු පාසල් ප්‍රමිතිකරණය ඇතුළු කටයුතු පිළිබඳව ද මෙම සාකච්ඡාවේදී විශේෂ අවධානයක් යොමු කෙරිණි. ගරු නීතිපති ජයන්ත ජයසූරිය, ජනාධිපති ලේකම් උදය ආර්. සෙනෙවිරත්න, ආරක්ෂක අමාත්‍යාංශයේ ලේකම් හේමසිරි ප්‍රනාන්දු, පොලිස්පති පූජිත ජයසුන්දර යන මහත්වරුන් ද සුරාබදු කොමසාරිස් ජනරාල් ඇතුළු අමාත්‍යාංශ ලේකම්වරු සහ රාජ්‍ය නිලධාරිහු මෙම සාකච්ඡාවට එක්ව සිටියහ. PMD"
    },
    {
        "content": "කෘෂි නිෂ්පාදන වර්ධනය කරමින් රටේ යහපත් ආර්ථිකයක් ගොඩනැගීමට මෙන්ම ගොවියාට සාධාරණ මිලක් ලබාදෙමින් ඔවුන් ණය බරින් නිදහස් කර ගැනීමට ගෙන යන ජාතික සංවර්ධන සැලසුම් අතර ප්‍රමුඛ ව්‍යාපෘතියක් ලෙස ගොවි ජනතාවගේ ධාන්‍ය සුරැකුම් මධ්‍යස්ථාන දිවයින පුරා ස්ථාපිත කිරීමේ වැඩපිළිවෙළක් ජනාධිපතිතුමාගේ මඟපෙන්වීමෙන් ක්‍රියාවට නංවා තිබේ. ඒ යටතේ ඉදිකෙරුණු පොළොන්නරුව මැදිරිගිරිය ධාන්‍ය සුරැකුම් මධ්‍යස්ථානය  (09) ඊයේ පෙරවරුවේ ජනතා අයිතියට පැවරුණේ ජනාධිපති ගරු මෛත්‍රීපාල සිරිසේන මැතිතුමා අතිනි. තම නිෂ්පාදන ගබඩා කර තැබීමට ස්ථානයක් නොමැතිවීමත්, අධික ණය බරත් හේතුවෙන් අස්වනු නෙළිමත් සමගම එම අස්වනු අඩු මිලකට පෞද්ගලික අංශයට අළෙවි කිරීමට ගොවි ජනතාවට සිදුව තිබේ. එබැවින් එම අස්වනු සඳහා සාධාරණ මිලක් හිමි නොවන අතර අතරමැදියන් එමගින් විශාල ලාභයක් උපයයි. ගොවි ජනතාව දීර්ඝ කාලයක් පුරා මුහුණදෙමින් සිටින මෙම ගැටලුවට විසදුම් ලබාදෙමින් මෙම නව ව්‍යාපෘතිය ක්‍රියාවට නැංවුණු අතර මෙය ඉදිරියේදී දීප ව්‍යාප්තව ක්‍රියාවට නංවන බවත්, වී නිෂ්පාදන සඳහා පමණක් නොව පළතුරු සහ එළවලු නිෂ්පාදන සඳහා ද මෙම ගබඩා පහසුකම් ඉදිරියේ දී හඳුන්වාදීමට පියවර ගන්නා බවත් ජනාධිපතිතුමා සඳහන් කළේය. අහාර සුරක්ෂිතතාවය පිළිබඳ ගැටළුවට මෙන්ම වී මිල පහත බැසීමේ ගැටලුවට ද මෙමගින් විසඳුම් හිමිවන අතර නිෂ්පාදකයා ගසා කෑමකට ලක්වීම වළක්වමින් ඉල්ලුම්කරුගේ මිලට නොව නිෂ්පාදකයා නියම කරන මිලට අස්වනු අළෙවි කර ගැනීමට මේ සමග ගොවි ජනතාවට අවස්ථාව උදාවන බව ජනාධිපතිතුමා කියා සිටියේය. මෙහිදී අදහස් දැක්වූ ජනාධිපතිතුමා වැඩිදුරටත් සඳහන් කළේ පොළොන්නරුව, අනුරාධපුර, කුරුණෑගල, අම්පාර දිස්ත්‍රික්කවල ගොවි ජනතාව මුහුණදුන් ජල ගැටලුව සහ එම ප්‍රදේශවල ජනතාවගේ පානීය ජල ගැටලුව සම්පූර්ණයෙන් අවසන් කිරීමට මොරගහක්නද වාරි ව්‍යාපෘතිය සමග හැකියාව ලැබුණු බවයි. කළු ගඟ ජලාශයේ ඉදිකිරීම් ද මේ වන විට කඩිනමින් සිදුවන අතර ලබන ජූලි මාසය වන විට එහි කටයුතු සම්පූර්ණයෙන් නිම කිරීමට හැකියාව ලැබෙනු ඇති බව ජනාධිපතිතුමා සඳහන් කළේය. වී මෙට්ටි්‍රක් ටොන් 10,000 ක් ගබඩා කළ හැකි මෙම ධාන්‍ය සුරැකුම් මධ්‍යස්ථානයේ ඉදිකිරීම සදහා වැය කර ඇති මුදල රුපියල් මිලියන 313 කි. මෙම රාජ්‍ය ධාන්‍ය මධ්‍යස්ථානය කළමනාකරණය කිරීම ප්‍රදේශීය සංවර්ධන බැංකුව විසින් සිදු කරනු ලබයි. ස්වභාවික හා යන්ත්‍රික වශයෙන් ධාන්‍ය වේලීම, ගබඩා කරන ධාන්‍යවල ගුණාත්මක භාවය සහතික කිරීම, විධිමත් ඇසුරුම් ක්‍රම සැලසීම මගින් කෘමි හා අනෙකුත් සත්ත්ව හානි වළැක්වීම මෙම මධ්‍යස්ථානය මගින් ඉටුවන අතර මෙම ධාන්‍ය මධ්‍යස්ථානය රක්ෂණය කර තිබීමෙන් එම ගබඩා කර ඇති ධාන්‍යවල ආරක්ෂාව සඳහා සහතිකයක් ද ලබා දෙනු ඇත. තවද ගබඩාගත බෝග සුරැකුම් ලෙස යොදාගෙන රාජ්‍ය බැංකු මඟින් අත්තිකාරිම් මුදලක් ලබාගැනීමේ පහසුකම් ද සපයා ඇත. ඒ අනුව ගොවීන් විසින් ගබඩා කරනු ලබන ධාන්‍යවල වටිනාකමින් සියයට 70 ක උපරිමයක් දක්වා අත්තිකාරම් මුදලක් ලබා ගැනීමට හැකි වීමෙන් ගොවීන් විසින් මුහුණ දෙන හදිසි මූල්‍ය අවශ්‍යතා සපුරා ගැනීමට අවස්ථාව හිමි වේ. මෙම සියලු පහසුකම් යටතේ ගබඩා කරනු ලබන ධාන්‍ය අස්වනු නෙලන කාලයේ දී විකුණා ගත හැකි ආදායමට වඩා වැඩි ආදායමක් සහ ලාභයක් අවාරයේ දී එම බෝග අළෙවි කිරීම මගින් උපයා ගැනිමට ගොවි ජනතාවට අවස්ථාව උදා වේ. මෙම ධාන්‍ය සුරැකුම් මධ්‍යස්ථාන කිලෝ වෝට් 100 ක විදුලි ධාරිතාවක් උත්පාදනය කරන සූර්ය බල පද්ධතියකින් ක්‍රියාත්මක වන අතර අතිරේක බලශක්තිය ජාතික විදුලි බල පද්ධතියට එක් කිරිම ද විශේෂත්වයකි. ධාන්‍ය සුරැකුම් මධ්‍යස්ථානය විවෘත කළ ජනාධිපතිතුමා එහි නිරික්ෂණ චාරිකාවකට ද එක් විය. පසුගිය කන්නගේ වගා හානි සිදුවූ ගොවීන්ට වන්දි ප්‍රදානය කිරීම ද මෙහිදී සිදු කෙරුණු අතර ගොවීන් 3634 දෙනෙකු වෙනුවෙන් රුපියල් කෝටි හත හමාරකට ආසන්න මුදලක් වන්දි වශයෙන් ප්‍රදානය කෙරිණි. එය සංකේවත් කරමින් ගොවීන් 20 දෙනෙකු වෙත වන්දි ප්‍රදානය කිරීම ජනාධිපතිතුමා අතින් සිදු විය. එමෙන්ම ධාන්‍ය සුරැකුම් මධ්‍යස්ථානය වෙත වී භාරදුන් ගොවින් තිදෙනෙකු වෙත ගුදම් කුවිතාන්සි පිළිගැන්වීම සිදුවූයේ ද ජනාධිපතිතුමා අතිනි. ප්‍රදේශයේ මහා සංඝරත්නය ද, උතුරු මැද පළාත් හිටපු ප්‍රධාන අමාත්‍ය පේෂල ජයරත්න, මුදල් අමාත්‍යාංශයේ ලේකම් එස්.ආර්. ආටිගල, පොළොන්නරුව දිස්ත්‍රික් ලේකම් පණ්ඩුක අබේවර්ධන යන මහත්වරුන් ඇතුළු නිලධාරින් මෙම අවස්ථාවට එක්ව සිටියහ"
    },
    {
        "content": "ශ්‍රී ලංකා – සිංගප්පූරු නිදහස් වෙළෙඳ ගිවිසුම පිළිබඳ විශේෂ අධ්‍යයනයක් සිදුකොට වාර්තා කිරීම සඳහා ජනාධිපති ගරු මෛත්‍රීපාල සිරිසේන මැතිතුමා විසින් පත්කරන ලද ස්වාධීන විශේෂඥයන්ගෙන් සැදුම්ලත් කමිටුවේ වාර්තාව අද (10) පස්වරුවේ ජනාධිපති කාර්යාලයේ දී ජනාධිපති ගරු මෛත්‍රීපාල සිරිසේන මැතිතුමා වෙත පිළිගැන්වීය. කමිටුවේ සභාපති කොළඹ විශ්වවිද්‍යාලයේ හිටපු උපකුලපති, විශ්‍රාමලත් ආර්ථික විද්‍යා මහාචාර්ය දේශමාන්‍ය ඩබ්ලිව්.ඞී. ලක්ෂ්මන් මහතා විසින් කමිටු වාර්තාව ජනාධිපතිතුමා වෙත පිළිගන්වනු ලැබීය.  ( ඡායාරූප : සඳරුවන් අමරසිංහ - ජනාධිපති මාධ්‍ය අංශය )"
    },
    {
        "content": "නව කෘෂි සංස්කෘතියක් බිහි කිරීමේ අරමුණින් කෘෂිකර්ම අමාත්‍යාංශය සංවිධාන කරන “Harvest 2018”   නවීන කෘෂිකාර්මික ප්‍රදර්ශනය අද (11) පෙරවරුවේ ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන් කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේ දී ආරම්භ කෙරිණි. අද සිට 16 වනදා දක්වා පෙ.ව 9.00 සිට රාත්‍රි 9.00 දක්වා මෙම ප්‍රදර්ශනය මහජනතාව සඳහා නොමිලේ පැවැත්වෙන අතර ප්‍රදර්ශන කුටි, ආහාර අලෙවිසැල්, පලතුරු හා එළවළු අලෙවිසැල් ආදි අංශ ගණනාවකින් මෙය සමන්විත වේ. දේශීය මෙන්ම විදේශීය කෘෂිකාර්මික අංශ නියෝජනය කරමින් ආයතන රැසක් මෙම ප්‍රදර්ශනයට එක්ව සිටින අතර, කෘෂිකර්මාන්තයේ සංවර්ධනය උදෙසා භාවිත කෙරෙන නවීන කෘෂිකාර්මික තාක්ෂණ ක්‍රම ශ්‍රී ලංකා ගොවි ජනතාවට හඳුන්වා දීමත්, අප රටේ නිපදවන එළවළු පලතුරු වැනි බෝග සඳහා ජාත්‍යන්තර වෙළෙඳපොළේ ඉහළ ඉල්ලුමක් ඇති කිරීමත් මෙම ප්‍රදර්ශනයේ අරමුණයි. ජනාධිපතිතුමා ප්‍රදර්ශනය නැරඹීමට ද එක් වූ අතර කාර්ය මණ්ඩල සමඟ සුහද කතා බහක නිරත විය."
    },
    {
        "content": "රජයේ නිලධාරීන්ගේ ක්‍රීඩා කෞශල්‍යයන් ඉහල නැංවීමේ අරමුණින් පවත්වන ලද මහනුවර දිස්ත්‍රික් රාජ්‍ය සේවා ක්‍රීඩා උළෙලේ සමස්ත ශූරතාවය දිනා ගැනීමට බෝගම්බර දුම්බර බන්ධනාගාරය සමත්විය. එහි අනුශූරතාවය දිනා ගන්නා ලද්දේ පේරාදෙණිය ශික්ෂණ රෝහලයි. තෙවැනි ස්ථානය පාතහේවාහැට ප්‍රාදේශීය ලේකම් කාර්යාලට හිමි විය. මහනුවර දිස්ත්‍රික් ලේකම් ඩී.එම්.එන්.පී.ජී. තිස්ස කරුණාරත්න මහතාගේ ප්‍රධානත්වයෙන් පැවති සමාප්ති උත්සවයේදී බෝගම්රබ දුම්බර බන්ධනාගාරයේ නිලධාරීන් එම ශූරතාවය ලබා ගත් අයුරු ඡායාරූපයේ දැක්වේ. මහනුවර දිස්ත්‍රික්කයේ විවිධ රජයේ ආයතන නියෝජනය කරමින් ක්‍රීඩක ක්‍රීඩිකාවන් 1500 කට අධික පිරිසක් ජවන හා පිටිය ඉසව් රැසක් ඔස්සේ තරඟ වැදුනි. DMU/Kandy"
    },
    {
        "content": "වතු කම්කරුවන්ගේ වැටුප් ගැටලුව පිළිබඳ අදාළ සමාගම් සමග සාකච්ඡා කර එකඟතාවකට එළැඹෙන තෙක් වර්ජනය නතර කර සේවයට වාර්තා කරන ලෙස ජනාධිපති ගරු මෛත්‍රීපාල සිරිසේන මැතිතුමා වර්ජනයේ නිරත සියලු වතු කම්කරුවන්ගෙන් ඉල්ලයි. දැනට උද්ගත වී ඇති වතුකරයේ වැඩවර්ජනය හා වතු කම්කරුවන්ගේ වැටුප් වැඩිකිරීම් පිළිබඳ සාකච්ඡා කිරීමට එම වෘත්තීය සමිති නියෝජිතයන් සමග පැවති හමුවක දී ජනාධිපතිතුමා මෙම ඉල්ලීම සිදු කළේය. වතු කම්කරුවන්ට සාධාරණ වැටුපක් හිමි විය යුතු බව තමා විශ්වාස කරන අතර, ඒ හා සමගාමීව තේ කර්මාන්තයේ උන්නතිය වෙනුවෙන් ද අවශ්‍ය පියවරගත යුතු බව ජනාධිපතිතුමා මෙහි දී වැඩිදුරටත් සඳහන් කළේය. වතු කම්කරුවන්ගේ වැටුප් ගැටලුව පිළිබඳව වතු සමාගම් සමග සාකච්ඡාවක් ලබන 19 වනදා කැඳවීමට ද ජනාධිපතිතුමා තීරණය කර තිබේ. පාර්ලිමේන්තු මන්ත්‍රීවරුන් වන ආරුමුගම් තොණ්ඩමන්, මහින්දානන්ද අලුගමගේ යන මහත්වරුන් ද මෙම හමුවට එක්ව සිටියහ."
    },
    {
        "content": "ගාල්ල දිස්ත්‍රික් රාජ්‍ය සේවා ක්‍රිඩා උළෙල දෙසැම්බර් 07 සහ 08 යන දෙදින රත්ගම ක්‍රිඩාංගණයේදි පැවැත්විනි. තරඟ ඉසව් 15ක් යටතේ ක්‍රිඩා උළෙල දෙදින පුරා පැවති අතර, දිස්ත්‍රික්කයේ රාජ්‍ය ආයතන රැසක නිලධාරීන් පිරිසක් මේ සඳහා සහභාගි වූහ. දිස්ත්‍රික් ලේකම් සෝමරත්න විදානපතිරණ මහතාගේ මෙහෙය විම යටතේ ක්‍රිඩා උළෙල පැවති අතර ශුරතාව ගාල්ල පොලිස් ඒකකයට හිමි වූ අතර අනුශුරතාව හිමි වූයේ දිස්ත්‍රික් සෞඛ්‍ය දෙපාර්තමෙන්තුවටයි. කුසලතා හා සහතික පත් ලබා දිම සදහා ගාල්ල අතිරේක දිස්ත්‍රික් ලේකම් කමල් රනසිංහ මහතා එක්ව සිටියේය.ක්‍රිඩා අමාත්‍යාංශයේ ප්‍රතිපාදන මත දිස්ත්‍රික් ක්‍රිඩා අංශය විසින් ක්‍රිඩා උළෙල සංවිදානය කරන ලදි. DMU/galle"
    },
    {
        "content": "හම්බන්තොට දිස්ත්‍රක් කුඩා ව්‍යාපාර සංවර්ධන අංශය මගින් සංවිධානය කරන ලද අලෙවි ප්‍රදර්ශනයක් 2018.12.09,10,11 යන තෙදින පුරාම අම්බලන්තොට නගරයේ පිහිටි ප්‍රා දේශීය සභා ක්‍රීඩාංගනයේදී පැවැත්විණි. මාගම්පුර ව්‍යවසාය 2018 අලෙවි ප්‍රදර්ශනය ලෙස නම්කර තිබූ මෙය දිස්ත්‍රික්කය පුරා විසිරී සිටින කුඩා හා මධ්‍ය පරිමාන ව්‍යවසායකයින් දිරිමත් කිරීම සදහා සෑම වසරක් පාසා පැවැත්විණි. එම ව්‍යවසායකයින්ට දැනුම අවබෝධය ලබා දෙමින් ඔවුන්ට හොද වෙළද පොලක් සකසා දීමද තවත් අරමුණක් බව හම්බන්තොට දිස්ත්‍රක් කුඩා ව්‍යාපාර සංවර්ධන අංශයේ සහකාර අධ්‍යක්ෂිකා ප්‍රීම් රෝස් මහත්මිය පැවසුවාය. අවසන් දින මෙම ප්‍රදර්ශනය නැරඹීම සදහා හම්බන්තොට දිස්ත්‍රක් ලේකම් එම්.කේ.බන්දුල හරිස්චන්ද්‍ර මහතා ද එක්විය.එම ව්‍යාපාරිකයින් සමග කතාබහ කරමින් ඔවුන්ගේ නිෂ්පාදන ක්‍රියාවලීන් ගැනද කරුණු විමසීය.මෙම අවස්ථාව සදහා සහකාර අධ්‍යක්ෂිකා ප්‍රීම් රෝස් මහත්මිය හා කුඩා ව්‍යාපාර සංවර්ධන අංශයේ නිලධාරීන් පිරිසක්ද එක්විය.  දිස්ත්‍රික් මාධ්‍ය ඒකකය - හම්බන්තොට -"
    },
    {
        "content": "ශ්‍රී ලාංකීය සංස්කෘතිය හා කලාව සුපෝෂණය කිරිම සඳහා සංස්කෘතික අමාත්‍යාංශ මඟින් ක්‍රියාත්මක කරන වැඩසටහන් මාලාවේ කෑගලු දිස්ත්‍රික් වැඩසටහන සංස්කෘතික කටයුතු අධ්‍යක්ෂ අනුෂා ගෝකුල ප්‍රනාන්දු මහත්මියගේ සහභාගිත්වයෙන් කෑගල්ල දිස්ත්‍රික් ලේකම් කාර්යාලයේදී පසුගිය දා පැවැත්විණි. ‘‘ ලෝකය ඥානනය කළ හැක්කේ කලාවෙන් හා විද්‍යාවෙන් පමණක් බවත් මිනිසාගේ හිතන පතන සියල්ල පිළිබිඹු කළ හැකි වන්නේ කලාව, සාහිත්‍ය මඟින් බව මෙම අවස්ථාව සඳහා සහභාගී වෙමින් කෑගල්ල දිස්ත්‍රික් ලේකම් චන්ද්‍රසිරි බණ්ඩාර මහතා සඳහන් කළේය. කෑගල්ල දිස්ත්‍රික්කයේ සංස්කෘතික හා කලා කටයුතු වෙනුවෙන් අධ්‍යක්ෂතුමියගේ කැපවීම අගය කරමින් සමරු තිළිණයක් පිරිනැමිමටද දිස්ත්‍රික් සංස්කෘතික අංශය කටයුතු සම්පාදනය කර තිබුණි.. මේ අවස්ථාව සදහා කෑගල්ල අතිරේක දිස්ත්‍රික් ලේකම් නාලිකා පියසේන මහත්මිය, ප්‍රාදේශිය ලේකම්වරුන් , සහකාර ප්‍රාදේශිය ලේකම්වරුන්, සංස්කෘතික සංවර්ධන නිලධාරින්, ප්‍රාදේශිය හා දිස්ත්‍රික් සංස්කෘතික බල මණ්ඩල නියෝජිතයින් ඇතුළු පිරිසක් සහභාගි විය. ඊට අදාළ විෂයන්හි ක්‍රියාකාරිත්වය තව දුරටත් ප්‍රවර්ධනය කිරිමේ අරමුණින් විශේෂ හමුවක් ලෙස මෙම වැඩසටහන සෑම දිස්ත්‍රික්කයකම මේ වන විට ක්‍රියාත්මක කෙරේ."
    },
    {
        "content": "ශ්‍රී ලංකා මල්ලවපොර සංගමය විසින් 78 වන වරට සංවිධානය කරනු ලැබූ 2018 ජාතික මල්ලවපොර ශූරතා තරඟාවලිය 2018 පසුගිය දා මීගමුව කඩොල්කැලේ ජෙයරාජ් ප්‍රනාන්දුපුල්ලේ අනුස්මරණ ක්‍රීඩාංගනයේදී පැවැත්විණි. මෙම තරඟාවලියට ත්‍රිවිධ හමුදා මල්ලවපොර කණ්ඩායම් ඇතුළුව මල්ලවපොර කණ්ඩායම් 10 කින් ක්‍රීඩක/ක්‍රීඩිකාවන් 150 දෙනෙකු පමණ සහභාගි වු අතර ශ්‍රී ලංකා පොලීසිය නියෝජනය කරමින් ක්‍රීඩක/ක්‍රීඩිකාවන් 09 දෙනෙකු සහභාගි විය. ශ්‍රී ලංකා පොලීසිය නියෝජනය කරමින් මෙම තරඟාවලියට සහභාගි වූ කාන්තා පොලිස් කොස්තාපල්වරියන් වන 9014 රුවිනි ජයරත්න හා 9482 නදුනි ද සිල්වා යන ක්‍රීඩිකාවන් රන් පදක්කම් 01 බැගින් දිනාගත් අතර උප පොලිස් පරීක්‍ෂක ඩී.එම්.ඒ. ගුණවර්ධන ක්‍රීඩකයා හා කාන්තා උප පොලිස් පරීක්‍ෂිකා කේ.ජී.එස්. මධුෂිකා, කාන්තා පොලිස් කොස්තාපල් 4995 වාසනා සඳමාලි යන ක්‍රීඩිකාවන් රීදී පදක්කම් 01 බැගින් දිනා ගන්නා ලදි. තවද සමස්ත තරඟාවලියේ කාන්තා අංශයේ තෙවන ස්ථානය ශ්‍රී ලංකා පොලිස් කණ්ඩායම හිමිකරගත් අතර පදක්කම් ලැබු ක්‍රීඩක/ක්‍රීඩිකාවන් 05 දෙනා ජාතික සංචිතයට තේරී පත්වීම ද විශේෂ සිදුවීමක් විය."
    },
    {
        "content": "මාතෘ භූමියේ හෙට දවස වෙනුවෙන් දේශපාලන පක්ෂග‍්‍රාහීත්වයෙන් තොරව තම වගකීම් ඉටුකිරිමට සියලු පුරවැසියන් කැපවිය යුතු බව ජනාධිපතිතුමා පවසයි. ජනාධිපති ගරු මෛතී‍්‍රපාල සිරිසේන මැතිතුමා මේ බව ප‍්‍රකාශ කළේ දියතලාව ශ‍්‍රී ලංකා යුද හමුදා විද්‍යාපීඨයේ 93 වන විසිර යාමේ උළෙලට අද (15) පෙරවරුවේ එක් වෙමිනි. මෙහිදී අදහස් දැක්වූ ජනාධිපතිතුමා වැඩිදුරටත් ප‍්‍රකාශ කළේ රටේ ප‍්‍රජාතන්ත‍්‍රවාදය සහ නිදහස ශක්තිමත් කිරීමට ඉටුකළ යුතු සෑම කාර්යයක්ම ඉටුකිරීමට තමා කැපවී සිටින බවයි. ජාතික ආරක්ෂාව පිළිබඳ වගකීම් මෙන්ම අද දවසේ මෘතෘ භූමියට එරෙහි අභියෝග පිළිබඳව ද ආරක්ෂක අංශ අවබෝධයෙන් කටයුතු කිරීමේ වැදගත්කම මෙහිදී ජනාධිපතිතුමා පෙන්වා දුන්නේ ය. එමෙන්ම ජනාධිපතිතුමා තවදුරටත් සඳහන් කළේ අතීතයේ දී අප මුහුණ දුන් ආක‍්‍රමණවලට වඩා වෙනස් ආකාරයේ අභියෝග අද විජාතික බලවේගවලින් අපේ රටට එල්ලවෙමින් පවතින බවයි. එම අභියෝග තේරුම් ගනිමින් මාතෘ භූමියේ හෙට දවස වෙනුවෙන් කළයුතු කාර්යයන් වහා ඉටුකිරීමට දේශපාලනඥයන්, රාජ්‍ය නිලධාරින් මෙන්ම සමස්ත පුරවැසියන් කැපවිය යුතු බව ද ජනාධිපතිතුමා අවධාරණය කළේය. අද පෙරවරුවේ දියතලාව යුද හමුදා විද්‍යා පීඨය වෙත ගිය සේනාධිනායක ජනාධිපති ගරු මෛතී‍්‍රපාල සිරිසේන මැතිතුමා ඉතා අභිමානවත් අයුරින් පිළිගැනිණි. ප‍්‍රථමයෙන් එම පරිශ‍්‍රයේ ඇති රණවිරු ස්මාරකය වෙත ගිය ජනාධිපතිතුමා ඊට පුෂ්පෝපහාර දැක්වීය. කැඩෙට් නිලධාරින්ගේ විසිර යාමේ පෙළපාලිය පරීක්ෂා කිරීම ජනාධිපතිතුමා සිදු කළ අතර දක්ෂතම කැඩෙට් කණ්ඩායම වෙත ශූරතා ධජය පිළිගැන්වීම හා කැඩෙට් නිලධාරින් වෙත අසිපත පිළිගැන්වීම ද ජනාධිපතිතුමා අතින් සිදු කෙරිණි. දියතලාව යුද හමුදා විද්‍යා පීඨයේ පුහුණුව අවසන් කළ කැඩෙට් නිලධාරීන් සහ නිලධාරිනියන් 234 දෙනෙකු අද විසිර ගිය අතර ඒ කැඩෙට් නිලධාරී පාඨමාලා අංක 85 නිත්‍ය 27, කැඩෙට් නිලධාරී පාඨමාලා අංක 86 නිත්‍ය 35, කැඩෙට් නිලධාරී පාඨමාලා අංක 86 ඊ 95, කාන්තා කැඩෙට් නිලධාරී පාඨමාලා අංක 16 නිත්‍ය 20, කාන්තා ස්වෙච්ඡා කැඩෙට් නිලධාරී පාඨමාලා අංක 15 හි 15, ස්වෙච්ඡා කැඩෙට් නිලධාරී පාඨමාලා අංක 58 හි 42 ක් ද වශයෙනි. ශ‍්‍රී ලංකා යුද හමුදාව සහ චීන මහජන විමුක්ති හමුදාව අතර දශක ගණනාවක් මුළුල්ලේ පවතින සදාතනික මිත‍්‍රත්වය සනාථ කරමින් චීන රජයේ පරිත්‍යාගයක් අනුව දියතලාව යුද හමුදා විද්‍යා පීඨයේ ඉදිකෙරුණු නව ශ‍්‍රවණාගාරය අද විවෘත කෙරුණේ ද ජනාධිපතිතුමා අතිනි. ආසන 750 කින් සමන්විත නවීන පහසුකම්වලින් යුත් මෙම දේශන ශාලාව ස`දහා වැය කර ඇති මුදල රුපියල් මිලියන 2752 කි. ශ‍්‍රවණාගාරය නිල වශයෙන් ශ‍්‍රී ලංකා රජය වෙත භාරදීමට අදාළ ලිපි ලේඛන මෙහිදී චීන තානාපති චෙං ෂූ ඈන් මහතා විසින් ජනාධිපතිතුමා වෙත පිළිගැන්වීය. දියතලාව යුධ හමුදා විද්‍යා පිඨයේ සේනාවිධායක බි‍්‍රගේඩියර් පි‍්‍රයන්ත සේනාරත්න මහතා විසින් මෙහිදී ජනාධිපතිතුමා වෙත සිහිවටන තිළිණයක් ද පිළිගැන්වීය. යුධ හමුදාපති ලුතිනන් ජෙනරාල් මහේෂ් සේනානායක, හිටපු ආරක්ෂක මාණ්ඩලික ප‍්‍රධානී ජගත් ජයසූරිය, යන මහත්වරුන් සහ ති‍්‍රවිධ හමුදා ජ්‍යෙෂ්ඨ නිලධාරින්, සම්භාවනීය අමුත්තන් සහ විසර ගිය කැඩෙට් නිලධාරින්ගේ දෙමාපියන් ඥාතින් ඇතුළු පිරිසක් මෙම අවස්ථාවට සහභාගී වූහ PMD"
    },
    {
        "content": "රනිල් වික‍්‍රමසිංහ මහතාට අග‍්‍රාමාත්‍ය ධූරය ලබා දුන්නේ පාර්ලිමේන්තු සම්ප‍්‍රදායට සහ ප‍්‍රජාතන්ත‍්‍රවාදයට ගරු කරන නායකයෙකු ලෙසයි -ජනපති ජනපති නව අගමැති දිවුරුම් දීමෙන් අනතුරුව අගමැති සහ එජාප නියෝජිතයන් අමතමින් පවසයි"
    },
    {
        "content": "ජනතාව දුගී බවින් නිදහස් කර ගැනීම සදහා ජනාධිපති ගරු  මෛත්‍රීපාල සිරිසේන මැතිතුමාගේ මගපෙන්වීමෙන් ජනාධිපති කාර්යාලයේ ප්‍රමුඛ ව්‍යාපෘතියක් ලෙස කි්‍රයාත්මක ග්‍රාමශක්තී ජනතා ව්‍යාපාරයේ උතුරු මැද පළාත් මෙහෙයුම් කමිටුව ජනාධිපති ගරු  මෛත්‍රීපාල සිරිසේන මැතිතුමාගේ ප්‍රධානත්වයෙන් (20) පෙරවරුවේ අනුරාධපුර පළාත් සභා ශ්‍රවණාගාරයේ දී පැවැත්විණි.   ග්‍රාමශක්ති ජනතා සමාගම් මගින් සිදු කරනු ලබන නිෂ්පාදන මිලදී ගැනීමට අදාළව උතුරු මැද පළාතේ ග්‍රාමශක්ති ජනතා සමාගම් සහ පෞද්ගලික සමාගම් අතර අවබෝධතා ගිවිසුම් 04 කට අත්සන් තැබීම ද මෙහිදී සිදු කෙරිණි."
    },
    {
        "content": "නත්තල් උත්සවය සැමරීම වෙනුවෙන් ජනාධිපති කාර්යාලය විසින් සංවිධානය කළ විශේෂ උළෙලක් කොළඹ අගරදගුරු අතිඋතුම් මැල්කම් කාදිනල් රංජිත් හිමිපාණන්ගේ සහ ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන් ඊයේ (20) පස්වරුවේ කොටුව ජනාධිපති මන්දිරයේ දී පැවැත්විණි. නත්තල් කැරොල් ගීත ඇතුළු විචිත්‍රාංග රැසකින් මෙම උළෙල වර්ණවත් විය. කොළඹ අගරදගුරු අතිඋතුම් මැල්කම් කාදිනල් රංජිත් හිමිපාණන් වහන්සේ මෙහිදී විශේෂ අනුශාසනාවක් සිදුකරමින් පෙන්වා දුන්නේ, සැබෑ නත්තල යනු සැරසිලි හෝ කා බී සතුටුවීම නොව දිළිඳු ජනයාගේ වේදනාව හඳුනාගනිමින් ඔවුන්ගේ කුසගිනි නිවීමට ඒකරාශී වීම බවයි. රටේ ජනතාව දිළිඳුකමින් මුදවාගෙන ඔවුන්ට වඩා යහපත් ජීවන තත්ත්වයක් උදාකරදීමට සියලු පාලකයින් කැපවීමෙන් කටයුතු කිරීමේ ඇති වැදගත්කම ද මෙහිදී උන්වහන්සේ අවධාරණය කළේය. මෙම නත්තල් උළෙල ට අපොස්තලික තානාපති අතිඋතුම් පියරේ නුයෙන් වෑන් ටොට් රදගුරු හිමිපාණන් වහන්සේ ඇතුළු රදගුරු හිමිපාණන් වහන්සේලා, පූජක පියතුමන්ලා සහ කන්‍යා සොයුරියන්, කතානායක කරූ ජයසූරිය, අමාත්‍ය ජෝන් අමරතුංග, විපක්ෂ නායක මහින්ද රාජපක්ෂ, ආර්. සම්බන්ධන් යන මහත්වරු ඇතුළු මැති ඇමතිවරු, කලාකරුවන් ද ඇතුළු විශාල පිරිසක් එක්ව සිටියහ. PMD"
    },
    {
        "content": "සෑම පුන්පොහෝ දිනකම දිවයිනේ ප්‍රධාන විහාරස්ථායක් කේන්ද්‍ර කර ගනිමින් පැවැත්වෙන ජනපති සදහම් යාත්‍රා ධර්ම දේශනා මාලාවේ 45 වැනි දම් සභාව උදුවප් පොහොය යෙදී තිබූ අද (22) පෙරවරුවේ ජනාධිපති ගරු මෛත්‍රීපාල සිරිසේන මැතිතුමාගේ සභභාගිත්වයෙන් ගම්පහ ජාත්‍යන්තර සාම විහාරය කේන්ද්‍රකර ගනිමින්  පැවැත්විණි. අද පෙරවරුවේ විහාරස්ථානය වෙත ගිය ජනාධිපතිතුමා ආගමික වතාවත්වල නිරතවීමෙන් අනතුරුව විහාරාධිපති  බස්නාහිර පළාත් ප්‍රධාන අධිකරණ සංඝනායක, ගම්පහ දිස්ත්‍රික් පරිවේණාධිපති හා කෘත්‍යාධිකාරි සංගමයේ උප සභාපති ගෞරව ශ්‍රාස්ත්‍රවේදී, පූජ්‍ය තලංගල්ලේ සෝමසිරි ස්වාමීන්වහන්සේ බැහැ දැක, පිරිකර පූජා කරමින් උන්වහන්සේගේ ආශිර්වාදය ලබා ගත්තේය.  අනතුරුව ධර්ම දේශනය ශ්‍රවණය කිරීමට ද ජනාධිපතිතුමා එක්විය.  මෙවර ධර්ම දේශකයාණන් වහන්සේ වූයේ පූජ්‍ය ගලිගමුවේ ඥානදීප ස්වාමීන් වහන්සේය. උන්වහන්සේට ද පිරිකර සහ ධාතු කරඩුවක් ජනාධිපතිතුමා විසින් පූජා කරනු ලැබීය.  මැති ඇමතිවරු, ජනාධිපති කාර්යාලයේ ජ්‍යෙෂ්ඨ නිලධාරීන්, දහම්පාසල් දරු දැරියන් ඇතුඑ ප්‍රදේශවාසී සැදැහැවතුන් විශාල පිරිසක් මේ අවස්ථාවට එක්ව සිටියහ.  ( ඡායාරූප : නිශංක ද සිල්වා - ජනාධිපති මාධ්‍ය අංශය )"
    },
    {
        "content": "PMD"
    },
    {
        "content": "අතුරු සම්මත ගිණුම ප්‍රජාතන්ත්‍රවාදය ස්ථාපිත කරන පියවරක් බවත් නොවැම්බර් අයවැයෙන් ජනතා සහන ලබාදීමට බලාපොරොත්තු  වුණත් ඇති වූ අර්බුදය හේතුවෙන් එය කිරීමට නොහැකි වූ බවත් අග්‍රාමාත්‍ය රනිල් වික්‍රමසිංහ මහතා ප්‍රකාශ කරයි. 2019 ජනවාරි 01 දිනයෙන් ආරම්භ වී 2019 මුදල් වර්ෂයේ සේවාවන් සඳහා ප්‍රතිලාභ සැලසෙන විසර්ජන පනත ආරම්භ වන දිනයට  පෙරාතුවම වූ දිනය හෝ 2019 අප්‍රේල් 30 වන දිනය යන දින දෙක අතුරින් පලමුව එළඹෙන දිනයෙන් අවසාන වන කාලසීමාව සඳහා අතුරු සම්මත ගිණුම යෝජනා සම්මතය පිළිබඳ විවාදයේ දී අඳහස් දවමින් අද (21) පාර්ලිමේන්තුවේ දී මේ බව පැවසීය. පාර්ලිමේන්තුවේ දී අඳහස් දැක්වූ අග්‍රාමාත්‍යවරයා: නොවැම්බර් අයවැයෙන් ජනතා සහන ලබාදෙනන බලාපොරොත්තු වුණේ. ඇති වූ ව්‍යවස්ථා අර්බුදය නිසා එය කළ නොහැකි වුණා.  මේ රටේ මුදල් පාලනය කරන්න ඕන පාර්ලිමේන්තුවටයි. එය කාටවත් පාලනය කරන්න බැරි වුණා. අධිකාරණය තීන්දුවෙන් එය සහතික වෙලා තිබෙනවා. මේ රටේ ආණ්ඩුවක් ගෙන යා හැක්කේ බහුතරයක් තිබුණොත් පමණයි. මේවා පිළිගෙන වැඩ කළ යුතුයි.  අතුරු සම්මත ගිණුම ගෙන්න සිදු වුණේ මේ අර්බුද නිසයි. අතුරු සම්මත ගිණුම ප්‍රජාතන්ත්‍රවාදය ස්ථාපිත කරන පියවරක්. මුදල් නැති  වෙනවා. පඬි ගෙවන්න මුදල් තිබුණේ නෑ. දැන් මුදල් ලබා ගන්න වැඩ කටයුතු කරගෙන යන්නේ. සංවර්ධන වැඩසටහන් නැවතුනා.  ගම්පෙරළිය නැවතුණා. එය පටන් ගන්න. වුවමනා මුදල් ජනවාරි මස සිට යවන්න පුළුවන්. කතාකරලා ප්‍රශ්න විසඳාගමු'' ද අග්‍රාමාත්‍යවරයා පැවසීය"
    },
    {
        "content": "නීති විරෝධි කටයුතු සහ අක‍්‍රමිකතාවන් පිළිබඳ කුමන අන්දමේ බලපෑම් එල්ලවුව ද රාජ්‍ය නිලධාරින් ඊට ඉඩ නොතැබිය යුතු බව ජනාධිපතිතුමා අවධාරණය කරයි. ජනාධිපති ගරු මෛතී‍්‍රපාල සිරිසේන මැතිතුමා මේ බව අවධාරණය කළේ  (21) පස්වරුවේ ජනාධිපති කාර්යාලයේ දී නව අමාත්‍යාංශ ලේකම්වරුන් අමතමිනි. නව අමාත්‍යාංශ ලේකම්වරුන් වෙත පත්වීම් ලිපි ප‍්‍රදානය කිරීමෙන් අනතුරුව ඔවුන් ඇමතූ ජනාධිපතිතුමා වැඩිදුරටත් සඳහන් කළේ රට සහ ජනතාව වෙනුවෙන් නිවැරදි තීන්දු තීරණ ගන්නා රාජ්‍ය නිලධාරින් වෙනුවෙන් ජනාධිපතිවරයා ලෙස මෙන්ම පෞද්ගලිකව ද තමා සෑමවිටම පෙනී සිටින බවයි. යහපාලනය යන වචනය අප කොතෙක් භාවිතා කළ ද මෙරට රාජ්‍ය පාලනය පිරිසිදු පාලනයක් බවට වූ සහතිකය තවමත් අපට ජනතාවගෙන් ලැබී නොමැති අතර, රටේ ජනතාව අපේක්ෂා කරන යහපත් රාජ්‍ය පාලනය වෙනුවෙන් නිසි ලෙස තම වගකීම් ඉටුකරන්නැයි ද ජනාධිපතිතුමා මෙහිදී සියලූ අමාත්‍යාංශ ලේකම්වරුන්ගෙන් ඉල්ලා සිටියේය. වංචාවට, දූෂණයට සහ අක‍්‍රමිකතාවයට එරෙහි සටන සමග නිරන්තරයෙන් රටේ ජනතාව අත්වැල් බැඳගෙන සිටින බව මෙහිදී පැවසූ ජනාධිපතිතුමා රාජ්‍ය සම්පත් විනාශ කරමින් සහ ජනතා මුදල් සොරකමි කරමින් සිදුකරන වංචා දූෂණ සැමදා රහසක්ව නොපවතින අතර එය කෙදිනක හෝ මහජනතාව හමුවේ අනාවරණය වන බවත්, නියත වශයෙන්ම වැරදිකරුවන්ට දඬුවම් විදීමට සිදුවන බවත් කියා සිටියේය. දුගී බවින් තොර රටක් සහ විනයගරුක සමාජයක් ගොඩනැගීම අද අප හමුවේ ඇති ප‍්‍රධාන අභියෝග බවට පත්ව ඇති බව සඳහන් කළ ජනාධිපතිතුමා එම අභියෝග ජය ගැනීමේ දී මෙරට රාජ්‍ය නිලධාරින් කෙරෙහි තමා පූර්ණ විශ්වාසයක් තබා ඇතැයි ද සඳහන් කළේය. අමාත්‍යාංශවල මෙන්ම අමාත්‍යාංශ යටතේ ඇති සියලු දෙපාර්තමේන්තු, සංස්ථා සහ ව්‍යවස්ථාපිත මණ්ඩලවල කාර්යභාරය පිළිබඳ නිරන්තරයෙන් සොයා බලමින් ඒවා නිවැරදිව මෙහෙයවීම අමාත්‍යාංශ ලේකම්වරුන්ගේ වගකීම බව සඳහන් කළ ජනාධිපතිතුමා මසකට වරක්වත් අදාළ ආයතන වෙත ගොස් කාර්යමණ්ඩල හමුවී ඔවුන් දිරිමත් කිරීමට සහ අවශ්‍ය මගපෙන්වීම් සිදු කිරීමට කටයුතු කිරීම පිළිබඳව ද නව අමාත්‍යාංශ ලේකම්වරුන්ගේ අවධානය යොමු කළේය. ජනාධිපති ලේකම් උදය ආර්. සෙනෙවිරත්න මහතා ද මෙම අවස්ථාවට එක්ව සිටියේ ය."
    },
    {
        "content": "අග්‍රාමාත්‍ය රනිල් වික්‍රමසිංහ මහතා අද (25) යෙදෙන නත්තල වෙනුවෙන් නිකුත් කර ඇති නත්තල් දින පණිවුඩය. නත්තල, සතුට සමරන සමයයි. නත්තල වඩා යහපත් අනාගතයක් දෙස බලා අතීතය සිහිපත් කරන කාලයයි. යේසුස් වහන්සේගේ ජීවිතය, සිඳී බිඳී ගිය ලොවට අපේක්ෂාව හා සංහිදියාව රැගෙන ආවේය. මෙය කුල මල, භාෂා වෙනසකින් තොරව සියලූ ශ්‍රී ලාංකිකයන්ට භේද නොවී සහෝදරත්වයේ හා මිත්‍රත්වයේ හැඟීමෙන් ක්‍රියා කිරීමට සුදුසු අවදිය ද වන්නේය. යේසු බිළිදානන් අප වෙත ගෙන එන ප්‍රීතිය හා සාමය, ඔබ සැම වෙත හිමි වේවා යි මම ප්‍රාර්ථනා කරමි. ඔබ සැමට අසිරිමත් නත්තලක් වේවා. රනිල් වික්‍රමසිංහ අග්‍රාමාත්‍ය"
    },
    {
        "content": "විසි හයවැනිදා මධ්‍යම රාත්‍රියේ සිට බස්ගාස්තු අඩු කරන බව ප්‍ර‍වාහන සහ සිවිල් ගුවන්සේවා අමාත්‍ය අර්ජුන රණතුංග මහතා අද (24) නිවේදනය කළේය. ඒ බස්හිමියන් සමඟ සිය අමාත්‍යාංශයේදී සිදුකළ සාකච්ඡාවකින් පසුවමාධ්‍ය සාකච්ඡාවක් කැඳවමිනි. එහිදී අමාත්‍ය අර්ජුන රණතුංග මහතා වැඩිදුරටත් පැවසුවේ ඉන්ධන මිල අඩු කිරීමට සමාන්තරව සියයට හතරකින් (4 %) එම බස් ගාස්තු අඩු කිරීම සිදු කරන බවයි. “බස් ගාස්තු ගණනය කිරීමේදී සලකා බැලෙන පිරිවැය කාණ්ඩ දොළහක් තියෙනවා. එයින් එකක් තමයි ඉන්ධන මිල කියන්නේ. ඉන්ධන මිල මේ වන විට රුපියල් 15කින් අඩු වී තිබෙනවා. නමුත් බස් ගාස්තුව ගණනය කිරීම සඳහා සලකා බැලෙන සෙසු පිරිවැය කාණ්ඩ එකොළොහෙම මිලෙහි අඩුවීමක් සිදුව නැහැ. ඒ නිසා සමස්ත බස් ගාස්තුව සියයට හතරකින් අඩු කළත් අවම ගාස්තුවේ වෙනසක් නොකිරීමට සාමූහික තීරණයකට එළැඹුණා...”යිද අමාත්‍ය අර්ජුන රණතුංග මහතා පැවසීය. බස්ගාස්තු අඩු කිරීමට සමගාමීව ත්‍රීවිල් ගාස්තු අඩු කිරීමටද අද තීරණය කෙරිණ. සමස්ත ලංකා ත්‍රීරෝද රථ රියදුරන්ගේ හා හිමිකරුවන්ගේ සංගමයේ නියෝජිතයින් අද අමාත්‍යවරයා හමුවේ ප්‍රකාශ කළේ ත්‍රීරෝද මගී ප්‍රවාහනයේදී මුල් කිලෝමීටරයට අය කරන රුපියල් 60ක ගාස්තුව රුපියල් 50 දක්වා රුපියල් 10කින් අඩු කරන බවයි. සමස්ත ලංකා පාසල් ළමුන් ප්‍රවාහන සංගමයද පාසල් ළමුන් ප්‍රවාහනයේදී අය කරන ගාස්තුව සියයට 3කින් අඩු කරන බවද ප්‍රකාශ කළේය. මෙම ගාස්තු අඩු කිරීම්ද 26වැනිදා මධ්‍ය රාත්‍රියේ සිට සිදු කෙරෙනු ඇත. මහජනතාවට උපරිම සහන ලබා දීම නව රජයේ අපේක්ෂාවයි. ඒ මත ප්‍ර‍වාහන සේවය ලාභ ලබන අංශයකට වඩා මහජනතාවට සහන ලබා දෙන සේවාවක් ලෙස ප්‍ර‍වර්ධනය කිරීම තම අරමුණ බවද අමාත්‍ය අර්ජුන රණතුංග මහතා මෙම මාධ්‍ය හමුවේදී වැඩිදුරටත් ප්‍ර‍කාශ කළේය. ඉන්ධන මිල සූත්‍ර‍ය ක්‍රියාත්මක කිරීමෙන් මහජනතාවට සහනයක් ලබා දෙනවා සේම ඊට සමාන්තරව බස් ගාස්තු සංශෝධනයෙන්ද මහජනතාවට සහනයක් ලබා දීමට ඉදිරියටත් කටයුතු කරන බවද අමාත්‍ය අර්ජුන රණතුංග මහතා පැවසීය. මෙම මාධ්‍ය සාකච්ඡාවට අමාත්‍යාංශයේ ලේකම් එල්. පී. ජයම්පති මහතා‍ ඇතුළුව බස් සංගම් නියෝජිතයෝ රැසක් එක් වූහ."
    },
    {
        "content": "ශ්‍රී ලංකා පාපන්දු සම්මේලනය විසින් සංවිධානය කරනු ලැබු ප්‍රමියර් ලීග් “ඒ” කොටසේ පාපන්දු තරඟාවලියේ පොලිස් කණ්ඩායම සහභාගි වූ පස්වන තරඟය 19 වන දින ශ්‍රී ලංකා ගමනා ගමන මණ්ඩලය කණ්ඩායමත් සමග ඒකල ගුවන් හමුදා පාපන්දු ක්‍රීඩාංගනයේදී පැවත්විණි. මෙම තරඟය ගෝල 03 - 01 ලෙස පොලිස් පාපන්දු කණ්ඩායම ජයග්‍රහණය කළ අතර තරඟාවලියේදී පොලිස් කණ්ඩායම තරඟ දෙකම ජයග්‍රහණය කර ප්‍රසාද ලකුණු 13 ක් සමගින් අපරාජිත කණ්ඩායමක් ලෙස ඉදිරියට ගමන් කරයි."
    },
    {
        "content": "සංචාරක ඉන්දීය ක්‍රිකට් පිල සමග අද (26) මෙල්බර්න් ක්‍රීඩාංගණයේදී ආරම්භ වන තුන්වැනි ටෙස්ට් තරගයට ක්‍රීඩා කරන ඔස්ට්‍රේලියානු පිලේ සමනායකයා ලෙස හෘද රෝගී 7 හැවිරිදි දරුවකු වන ආචි ස්චිලර් අවස්ථව ලබාදීමට ඔස්ට්‍රේලියානු ක්‍රිකට් ආයතනය පියවර ගෙන ඇතැයි විදෙස් මාධ්‍ය වාර්තා කරයි. ජාතික කණ්ඩායමට ක්‍රීඩා කිරීමට තරම් සුදුසු වයසක නොසිටින මේ දරුවාට එවැනි ගෞරවයක් සහ සතුටක් ලබාදීමට ඔස්ට්‍රේලියානු ක්‍රිකට් ආයතනය කටයුතු කළේ ඔහුගේ රෝගී තත්ත්වය සැළකිල්ලට ගනිමින් සුබසාධන කටයුත්තක් ලෙසිනි. එවැනි සුබසාධන කාර්යයකට ජාතික ක්‍රිකට් කණ්ඩායමක් දායකත්වය ලබාදෙන ලොව පළමු අවස්ථාව මෙය වේ. දැඩි ක්‍රිකට් ලෝලියකු වන මේ දරුවා දුර්ලභ හදවත් රෝගයකට ගොදුරුවී සිටින අතර තෙමස් හැවිරිදි වියේදී මේ රෝගයට මුහුණපෑමෙන් පසුව සැත්කම් ගණනාවකට භාජනය විය. ජීවිතයත්, මරණයත් අතර සටනක නිරතව සිටින මේ දරුවාගේ අනාගත බලාපොරොත්තුව වී තිබුණේ කෙදිනක හෝ ඔස්ට්‍රේලියානු ක්‍රිකට් පිලේ නායකත්වයට පත්වීමටය. ‘මේක් අ විෂ්‘ ඔස්ට්‍රේලියානු පදනම හරහා ඒ පිළිබඳ තොරතුරු දැනගැනීමෙන් පසුව ඔහුගේ රෝගී තත්ත්වය සැළකිල්ලට ගනිමින් ජීවිතය පිළිබඳ බලාපොරොත්තු ඉහළ දැමීමට ඔස්ට්‍රේලියානු ක්‍රිකට් ආයතනය තීරණය කළේ පසුගිය මාසයේදීය. ජාතික ටෙස්ට් කණ්ඩායමට කැඳවීමේ අනපේක්ෂිත දුරකතන ඇමතුම ඔහුට ලැබුණේ පසුගිය මාසයේ දී ඔස්ට්‍රේලියානු පිල එක්සත් අරාබි එමීර් රාජ්‍යයේ දී පාකිස්තානය සමග ටෙස්ට් තරගමාලාවට ක්‍රීඩා කරමින් සිටින අතරතුරදීය. එම ඇමතුම කුඩා ආචිට ලබාදුන්නේ කණ්ඩායමේ පුහුණුකරු ජස්ටින් ලැන්ගර් විසිනි. ඉන් පසුව ඔහුට ඉන්දියාව සමග ඇඩිලේඩ් නුවර පැවැති පළමු ටෙස්ට් තරගයට පෙර ඔස්ට්‍රේලියානු පිල සමග පුහුණුවීම්වලට සහභාගිවීමට ද අවස්ථාව උදාවී තිබිණි. හෙට ඇරැඹෙන ටෙස්ට් තරගයේදී ආචි සමනායකත්වයේ කටයුතු කරන බවට නිල නිවේදනය පෙරේදා යාරා උද්‍යානයේ පැවැති උත්සවයකදී ඔස්ට්‍රේලියානු පිලේ නායක ටිම් පේන් ප්‍රකාශ කළේය. එම උත්සවයට ඔස්ට්‍රේලියානු පිලේ සියලුම ක්‍රීඩකයන් ද, ඉන්දීය පිලේ නායක විරාත් කෝලි ඇතුළු කණ්ඩායම ද සහභාගි වී සිටියහ. මේ කුඩා දරුවාගේ 7 වැනි උපන්දිනය ද එදිනට යෙදී තිබීම විශේෂත්වයක් විය. සිය පවුලේ සාමාජිකයන්ගේ දුක් සුසුම් මැද ඉතා අසීරු කාලසීමාවක් ගෙවා දමමින් සිටින ආචි හෙට තරගයේදී ඔස්ට්‍රේලියානු පිලේ සමනායකයා ලෙස කටයුතු කිරීමට තෝරාගැනීමෙන් ආචි සහ ඔහුගේ පවුලේ සාමාජිකයන් පමණක් නොව සමස්ත ඔස්ට්‍රේලියානු කණ්ඩායමත්, ඉන්දීය කණ්ඩායමත් අධික සතුටට පත්වී ඇතැයි ඔහු කීවේය. ‘සමහර වෙලාවට අපේ ජීවිත රටාව හොඳ තත්ත්වයෙන් තිබෙන්න පුළුවනි. ඒත් ජීවිතය සතුටින් ගත කිරීමට නොහැකි අවස්ථාවන්ද එළැඹෙනවා. එවැනි මොහොතක කවුරුහරි අපව දිරිගන්වනවානම් ඒක ලොකු දෙයක්. ආර්චි හෙට පළමුවතාවට ඔස්ට්‍රේලියානු කණ්ඩායම නියෝජනය කරනවා. ඒක අපිට විශාල සතුටක්.‘ ටිම් පේන් එසේ කීවේය. අන්තර්ජාලයේ ඇතැම් වාර්තාවල සඳහන් වන්නේ දඟපන්දු යැවීමට හපන් මේ කුඩා දරුවා හෙට තරගයේදී ඔස්ට්‍රේලියානු පිලේ සුපිරි දඟපන්දු යවන්නා වන නේදන් ලියොන් සමග පන්දු යැවීමේ නිරතවනු ඇති බවකි. කුඩා දරුවාට ඔහුගේ ජිවිතයේ අමතක නොවන සිහිවටනයක් ලබාදෙමින් සිය කඩුල්ල ඔහු හමුවේ පරිත්‍යාග කිරීමට ලොව නොම්මර එකේ පිතිකරු ඉන්දීය පිලේ නායක විරාත් කෝලි දැනටමත් කැමැත්ත පළ කර ඇතැයි තවත් වාර්තාවකින් කියැවේ. එසේ වන්නේ නම් 7 හැවිරිදි ආචි ස්චිලර් එතෙක් මෙතෙක් ලෝක ටෙස්ට් ක්‍රිකට් පිටියේ ළාබාලතම ක්‍රීඩකයා මෙන්ම ළාබාලතම නායකයා ලෙස කිසිවකුටත් බිඳ දැමිය නොහැකි වාර්තාවක් අත්කර ගනු ඇත. එය කෙසේ වුවත් ආචි ස්චිලර් නිසාම හෙට ඇරැඹෙන ඔස්ට්‍රේලියා - ඉන්දීයා ටෙස්ට් තරගය ලොව වඩාත්ම අවධානය දිනාගන්නා තරගය බවට පත්වනු ඇතැයි ඉඳුරාම පැවැසිය හැකිය. අද තරගයට ක්‍රීඩා කරන ඔස්ට්‍රේලියානු පිල ජාත්‍යන්තර ක්‍රිකට් කවුන්සිල වෙබ් අඩවියේ සඳහන් වූයේ මේ කුඩා දරුවාගේ නමත් සමගය. එය ලොවම විස්මයට පත් කළ සිදුවීමකි."
    },
    {
        "content": "අයහපත් කාලගුණ තත්ත්වය හේතුවෙන් සිදු වූ උතුරේ ජල ගැල්මෙන් සිදු වු හානි පිළිබඳව සොයා බැලීම සඳහා අගමැති රනිල් වික්‍රමසිංහ මහතා දෙසැම්බර් 28 දා කිලිනොච්චිය ප්‍රදේශයේ නිරීක්ෂණ චාරිකාවක යෙදෙන බව අභ්‍යන්තර හා ස්වදේශ කටයුතු හා පළාත් සභා සහ පළාත් පාලන ඇමති වජිර අබේවර්ධන මහතා ඊයේ (26) පැවැති මාධ්‍ය හමුවක දී පැවසීය. මේ අතර උතුරේ ජල ගැලිම් වලින් සිදු වු හානි හා ඒවාට යෙදිය යුතු පිළියම් පිළිබඳව සාකච්ඡා කිරිම සඳහා රැස්වීමක් දිවයිනේ සියලුම දිස්ත්‍රික් ලේකම්වරුන්ගේ සහභාගිත්වයෙන් අද (27) කොළඔ ස්ලීඩා ආයතනයේ දි පැවැත්වෙන බව ද ඇමතිවරයා කීය."
    },
    {
        "content": "දුම්බර මිටියාවත අස්වද්දන කළුගඟ ජලාශයේ වැඩ අවසන් කිරීමේ මංගල්‍ය සහ මොරගහකන්ද – කළුගඟ ව්‍යාපෘතියෙන් යටවන පැරණි ලග්ගල නගරය වෙනුවට ඉදිකළ ලග්ගල නව හරිත නගරය ජනතා අයිිතියට පවරාදීම ජනාධිපති ගරු මෛතී‍්‍රපාල සිරිසේන මැතිතුමාගේ ප‍්‍රධානත්වයෙන්  අද (08) පෙරවරුවේ සිදු කෙරේ. “මෛතී‍්‍ර පාලනයක් – තිරසර යුගයක්” ආර්ථික හා සංස්කෘතික පුනරුදයේ, පස් අවුරුදු පිවිසුම සනිටුහන් කරමින් මෙම උත්සවය පැවැත්වෙයි. නවීන පහසුකමිවලින් සමන්විත අංග සම්පූර්ණ නව ලග්ගල නගරය එම ජනතාවට හිමි වූයේ ජනාධිපති ගරු මෛතී‍්‍රපාල සිරිසේන මැතිතුමා රජ රට ජනතාව වෙනුවෙන් දුටු සිහිනයක් ඉටුකරමින් දශක හතරකට පසු මෙරට ඉදිකළ විශාලතම බහුකාර්ය ව්‍යාපෘතිය වූ මොරගහකන්ද- කළුගඟ මහා ජලාශ ව්‍යාපෘතියේ තවත් අතුරු ප‍්‍රතිඵලයක් ලෙසිනි. මොරගහකන්ද – කළුගඟ ව්‍යාපෘතියෙන් අවතැන් වන පවුල් 3000 කගේ සේවා අවශ්‍යතා සපුරාලමින් කළුගඟ ජලාශයට යටවන ලග්ගල නගරය වෙනුවට කළුගඟ ජලාශයට නුදුරු ව නව ලග්ගල නගරය ඉදිකර තිබේ. අනාගත අවශ්‍යතාවයන් සලකා බලමින් හා නව නාගරික සංකල්පය වන, උද්‍යාන නගර සංකල්පයට අනුව මෙම නගරය සැලසුම් කර තිබෙන අතර, මුළු ආයෝජනය රුපියල් මිලියන 4500 කි. ලග්ගල නව නගරයේ රාජ්‍ය ආයතන 26ක් සඳහා ගොඩනැගිිලි ඉදිකර තිබෙන අතර මහජන සේවා සපයන එම ආයතන සියල්ල එකිනෙකට පහසුවෙන් සම්බන්ධ විය හැකි ආකාරයට සැලසුම් කර තිබීම විශේෂත්වයකි. ඒ අනුව ඉදිකෙරුණු ලග්ගල නව රෝහල ජනතා අයිතියට පවරාදීම සහ ලග්ගල ද්විතිික පාසල සිසු අයිතියට පවරාදීම හෙට සිදු කෙරෙන්නේ ද ජනාධිපතිතුමා අතිනි. මොරගහකන්ද ජලාශයට සම්බන්ධ අනෙක් මහා ජලාශය කළුගඟ ජලාශයයි. කළුගඟ ව්‍යාපෘතිය ද පරාක‍්‍රම සමුද්‍රය මෙන් දෙගුණයක් විශාල ව්‍යාපෘතියකි. මෙම ව්‍යාපෘති ද්විත්වයම එකට ගත් විට පරාක‍්‍රම සමුද්‍රය මෙන් හයගුණයක් විශාල වාරි සංකීර්ණයක් නිර්මාණය වෙයි. කළුගඟ ජලාශයේ ධාරිතාව අක්කර අඩි ලක්ෂ දෙකකි. මෙම ජලාශයෙන් ජලය විශාල ප‍්‍රමාණයක් ලබාදෙනු ලබන්නේ ලග්ගල නව නගරයේ ජනතාවට වීම විශේෂත්වයකි. එයින් පරණ හත්තොටඅමුණ ප‍්‍රදේශයේ අක්කර 1500 ක භූමි ප‍්‍රමාණයක් වගා කිරීමට ද කළුගඟ ජලය උපයෝගි කරගනු ලබයි. එමෙන් ම ගඟ දිගේ ජලය ප‍්‍රමාණයක් පරිසරයට මුදාහැරීමටත්, වනසතුන්ට සහ වෙනත් අවශ්‍යතා සඳහා ජලය ලබාදීමටත් කටයුතු කෙරේ. අනෙක් ජල ප‍්‍රමාණය මොරගහකන්ද ජලාශය වෙත ගෙන යනු ලබන්නේ උමං සහ ඇළ මාර්ග භාවිතයෙනි. එම උමඟ සහිත ඇළ මාර්ගය කිලෝමීටර් 09 කි. මෙම නව සංවර්ධන ව්‍යාපෘති ජනාධිපති ගරු මෛතී‍්‍රපාල සිරිසේන මැතිතුමා ජනාධිපති ධූරයට පත්ව සිව් වසරක් සපිරෙන හෙට දිනයේ ජනගත කෙරෙන්නේ ජනතා හිත සුව පිණිස ජනාධිපති ගරු මෛතී‍්‍රපාල සිරිසේන මැතිතුමා සිව් වසරක් පුරා ගෙන ගිය සංවර්ධන වැඩපිළිවෙළේ තවත් මහඟු ප‍්‍රතිලාභයන් ලෙසිනි."
    },
    {
        "content": "ජනාධිපති ගරු මෛත්‍රීපාල සිරිසේන මැතිතුමා ජනාධිපති ධුරයට පත් ව සිව් වසරක් සපිරීම නිමිත්තෙන් සහ ඉදිරි කටයුතුවලට ආශිර්වාද පළ කරමින් සර්ව රාත්‍රික පරිත්‍රාණ ධර්ම දේශනාවක් ඊයේ (07) රැය පහන්වන තුරු ජනාධිපති කාර්යාල පරිශ්‍රයේ දී පැවැත්විණි. හුණුපිටිය ගංගාරාම විහාරාධිකාරී පූජ්‍ය ආචාර්ය කිරින්දේ අස්සජි ස්වාමින් වහන්සේ ඇතුළු මහා සංඝරත්නයේ සහභාගිත්වයෙන් මෙම පරිත්‍රාණ ධර්ම දේශනාව පැවැත්වුණු අතර ජනාධිපති ගරු මෛත්‍රීපාල සිරිසේන මැතිතුමා ද ධර්ම දේශනාව ශ්‍රවණය කිරීමට එක් විය. බුද්ධ ශාසන අමාත්‍ය ගාමිණි ජයවික්‍රම පෙරේරා මහතා ඇතුළු මැති ඇමතිවරු රැසක් ද ඊට එක්ව සිටියහ. මේ අතර අද (08) උදෑසන මහා සංඝරත්නය විෂයෙහි හීල් දානමය පුණ්‍ය කර්මයක් ද පැවැත්විණි. සියම් නිකායේ කෝට්ටේ ශ්‍රී කල්‍යාණි සාමග්‍රි ධර්ම මහා සංඝ සභාවේ මහානායක අතිපූජ්‍ය ආචාර්ය ඉත්තෑපානේ ධම්මාලංකාර ස්වාමින් වහන්සේ, ශ්‍රී ලංකා අමරපුර මහා නිකායේ මහානායක අග්ගමහා පණ්ඩිත පූජ්‍ය කොටුගොඩ ධම්මාවාස මහානායක ස්වාමින් වහන්සේ, පූජ්‍ය කොටපොළ අමරකිත්ති ස්වාමීන් වහන්සේ, පූජ්‍ය ත්‍රිකුණාමලයේ ආනන්ද ස්වාමින් වහන්සේ, පූජ්‍ය අකුරටියේ නන්ද ස්වාමින් වහන්සේ, කැලණිය රජ මහා විහාරාධිපති මහාචාර්ය කොල්ලුපිටියේ මහින්ද සංඝරක්ඛිත ස්වාමීන් වහන්සේ ප්‍රමුඛ මහා සංඝරත්නය ඊට වැඩම කර සිටියහ. ජනාධිපති ලේකම් උදය ආර්. සෙනෙවිරත්න මහතා ඇතුළු ජනාධිපති කාර්යාලයේ කාර්ය මණ්ඩලය විසින් මෙම වැඩසටහන සංවිධානය කර තිබුණි."
    },
    {
        "content": "මුදල් හා ජනමාධ්‍ය අමාත්‍ය මංගල සමරවීර මහතා විසින් ඉදිරිපත් කරන ලද 2019 වසර සඳහා වන විසර්ජන පනත් කෙටුම්පතට 2019.01.07 දින අමාත්‍ය මණ්ඩලයේ අනුමැතිය ලැබිණි. එම විසර්ජන පනත් කෙටුම්පතට අනුව 2019 වසරේදී ඇස්තමේන්තු කල සමස්ත රාජ්‍ය වියදම රු. බිලියන 4,470 ක් වේ. ඒ අනුව මේ වසරේ අයවැය පරතරය දළ දේශීය නිෂ්පාදිතයෙන් 4.8% ක් පමණ වේ. 2014 වසරේදී දළ දේශීය නිෂ්පාදිතයෙන් 11.5% ක්ව පැවැති රාජ්‍ය ආදායම මෙම රජය බලයට පත්වූවායින් පසුව ක්‍රමිකව වැඩිකර ගෙන ඇති අතර එය 2019 වන විට දළ දේශීය නිෂ්පාදිතයෙන් 15% ක් දක්වා වැඩිවනු ඇතැයි ගණන් බලා තිබේ.   මෙවර අයවැය කාර්ය සාධනය මත පදනම්ව සකස් කර ඇති අතර ඒ අනුව අමාත්‍යාංශ වලට ප්‍රතිපාදන වෙන්කරනු ලැබේ. එමෙන්ම, දැනට සිදුකරමින් පවත්නා රාජ්‍ය මූල්‍ය ඒකාග්‍රතා වැඩසටහන ශක්තිමත් කිරීමේ අරමුණින් යුතුව 2021 වනවිට රජයේ ආදායම දළ දේශීය නිෂ්පාදිතයෙන් 17% ක් දක්වා වැඩිකිරීම සහ රජයේ පුනරාවර්තන වියදම දළ දේශීය නිෂ්පාදිතයෙන් 15% ක ප්‍රතිශතයකට සීමාකිරීමට රජය අපේක්ෂා කරයි.   2019 වසර සඳහා ණය සේවාකරණය වෙනුවෙන් රු. බිලියන 2,200 ක් වෙන්කර තිබේ. මෙය, ශ්‍රී ලංකා ඉතිහාසයේ රජයක් විසින් වසරක ණය ගෙවීම සඳහා වැයකිරීමට සිදුවන විශාලම මුදලයි. රාජ්‍ය අංශයේ සේවා වියදම් අතුරෙන් පුනරාවර්තන වියදම් සඳහා රු. බිලියන 1,425 ක්ද, ප්‍රාග්ධන වියදම් සඳහා රු. බිලියන 838 ක් ද වෙන්කර ඇත.   2019 විසර්ජන පනත් කෙටුම්පත පෙබරවාරි මස 05 වන දින පාර්ලිමේන්තුව වෙත ඉදිරිපත් කිරීමට නියමිත අතර, අයවැය යෝජනා මුදල් හා ජනමාධ්‍ය අමාත්‍ය මංගල සමරවීර මහතා විසින් මාර්තු මස 05 වන දින පාර්ලිමේන්තුව වෙත ඉදිරිපත් කිරීමට නියමිතය."
    },
    {
        "content": " ජනපතිට ආශිර්වාද පළකරමින් ආගමික වැඩසටහන් රැසක් …  බණ්ඩාරනායක ශ්‍රීමතාණන්ගේ පිළිරුවට ජනපතිගෙන් උපහාර …  ලග්ගල නව හරිත නගරය ජනතා අයිතියට …  දුම්බර මිටියාවත අස්වද්දන කළු ගඟ ජලාශය ජනතා අයිතියට පැවරේ අදින් සිව් වසරකට පෙර තමා මේ රටේ රාජ්‍ය නායකයා ලෙස පත්කර ගනිමින් ජනතාව තැබූ අපේක්ෂා ඉටුකිරීමට ගෙන ගිය වැඩපිළිවෙලේ සාර්ථක මෙන්ම අසාරථක වූ අවස්ථා ද තිබු බවත්, එහි දී ලැබු ජයග්‍රහණ තවදුරටත් තහවුරු කිරීමට කටයුතු කරනවා සේම ලැබු පරාජයන් ජයග්‍රහණය කරා මෙහෙයවීමට ඉදිරි කාලසිමාව තුළ දී කැපවන බව ජනාධිපතිතුමා අවධාරණය කරයි. ජනාධිපති ගරු මෛත්‍රිපාල සිරිසේන මැතිතුමා මේ බව අවධාරණය කළේ ලග්ගල නව හරිත නගරය අද (08) පෙරවරුවේ ජනතා අයිතියට පවරාදීමෙන් අනතුරුව පැවති ජන හමුව අමතමිනි. ජනතාවගේ ප්‍රජාතන්ත්‍රවාදය, නිදහස තහවුරු කරමින් සියලු ජාතින් බියෙන් සැකෙන් තොරව ජීවත්වන සමාජයක් ගොඩනැගීම මෙන්ම නිදහස් මාධ්‍යයක්, ස්වාධීන අධිකරණයක්, අපක්ෂපාති රාජ්‍ය සේවයක් ගොඩනැගීමට සහ ජාතික ආර්ථිකය ශක්තිමත් කිරීමට ඉකුත් සිව් වසර තුළ වැදගත් පියවර රාශියක් ගත් බව ජනාධිපතිතුමා මෙහි දී සිහිපත් කළේය. රට ගොඩනැගීමට ප්‍රබලතම අභියෝගයක්ව පවතින වංචාව, දූෂණය සහ අක්‍රමිකතාවය පිටුදැකීමට පසුගිය සිව් වසර තුළ සුවිශේෂී කැපකිරීමක් සිදු කළ අතර ඉකුත් අත්දැකීම් ආශිර්වාදයක් කර ගනිමින් දූෂණය සහ වංචාව පිටුදැකීමට ශක්තිමත් වැඩපිළිවෙළක් ඔස්සේ අත්වැල් බැඳ ගැනීමට එක් වන ලෙස ජනාධිපතිතුමා මෙහිදී සියලුදෙනාට ආරාධනා කළේය. එමෙන්ම මෙහි දී වැඩිදුරටත් අදහස් දැක්වූ ජනාධිපතිතුමා කියා සිටියේ අද රටට අවශ්‍ය වන්නේ පක්ෂ පාටවලට බෙදී බලය ගැන පමණක් සිතා පෞද්ගලික න්‍යාය පත්‍රවලට අනුව කටයුතු කරන පිරිසක් නොව පොදු න්‍යාය පත්‍රයක් අනුව රට ගැන සිතා කටයුතු කරන පිරිසක් බවත්, අලුතින් සිතා, අලුතින් සැලසුම් කර අලුත් ගමනක් යාමට ලැබු නව වසරේ අත්වැල් බැඳගන්නා ලෙස තමා සියලුදෙනාට ආරාධනා කරන බවත් ය. රජ රට ජනතාවගේ ජල ගැටලුව විසදීම සඳහා මොරගහකන්ද – ක`ථ ගඟ දැවැන්ත වාරි යෝජනා ක්‍රමය ක්‍රියාත්මක කළා සේම, තමාට සැබෑ ලෙසම සතුටු විය හැක්කේ උතුරේ ජනතාවගේ ජල ගැටලුවට ද නිසි විසඳුමක් ලබා දුන් දිනක බව ජනාධිපතිතුමා සඳහන් කළේය. නිදහස, ප්‍රජාතන්ත්‍රවාදය, ආර්ථික සමෘද්ධිය මෙන්ම ජනතාවට බියෙන් සැකෙන් තොරව ජීවත්විය හැකි සමාජයක් ගොඩනැගීමේ පු`ථල් මෙහෙවර ඉටුකිරීමේ දී ජාතින් අතර සමඟිය සහ සංහිඳියාව ගොඩනැගීමට කළ හැකි සැම කාර්යයක්ම ඉටුකරන බව ජනාධිපතිතුමා අවධාරණය කළේය. පොදුජන අපේක්ෂාවන් ඉටුකරමින්, සාමකාමී දේශයක් සහ තිරසර සංවර්ධනයක් ගොඩනැගීමේ අරමුණින් 2015 ජනවාරි 08 වනදා මෙරට හැට දෙලක්ෂයකට අධික ජනතාවගේ ඡන්දයෙන් ජනාධිපති ධුරයට පත් ජනාධිපති ගරු මෛත්‍රීපාල සිරිසේන මැතිතුමා, සිය ධූරයට පත්ව අදට සිව් වසරක් සපිරේ. ඒ නිමිත්තෙන් ජනපතිට ආශීර්වාද පළ කරමින් ආගමික වතාවත් ස්ථාන රැසක දී පැවැත්වුණු අතර, සර්ව රාත්‍රික පරිත්‍රාණ ධර්ම දේශනයක් ඊයේ (07) රැය පහන්වන තුරු ජනාධිපති කාර්යාලයේ දී පැවැත්විණි.අද උදෑසන මහා සංඝරත්නය විෂයෙහි හීල් දානමය පුණ්‍ය කර්මයක් සිදු කෙරිණි. මේ අතර අද උදෑසන ජනාධිපතිතුමා විසින් සිය කටයුතු ආරම්භ කරනු ලැබුවේ ශ්‍රී ලංකා නිදහස් පක්ෂයේ නිර්මාතෘ දිවංගත අග්‍රාමාත්‍ය එස්.ඩබ්.ආර්.ඩී. බණ්ඩාරනායක ශ්‍රීමතාණන්ගේ පිළිරුවට පුෂ්පෝපහාර දක්වමිනි. දිවංගත අග්‍රාමාත්‍ය එස්.ඩබ්.ආර්.ඩී. බණ්ඩාරනායක ශ්‍රීමතාණන්ගේ 120 වැනි ඡන්ම දින සැමරුම නිමිත්තෙන් ගාලු මුවදොර පිහිටි බණ්ඩාරනායක පිළිරුව අභියස පැවති උත්සවයට එක්වූ ජනාධිපතිතුමා පිළිරුවට මල් කළඹක් තැන්පත් කර පුෂ්පෝපහාර දැක්වීය. ,මෛත්‍රී පාලනයක් – තිරසර යුගයක්, ආර්ථික හා සංස්කෘතික පුනරුදයේ, පස් අවුරුදු පිවිසුම සනිටුහන් කරමින් මොරගහකන්ද – ක`ථගඟ ව්‍යාපෘතියෙන් යටවන පැරණි ලග්ගල නගරය වෙනුවට ඉදිකළ ලග්ගල නව හරිත නගරය ජනතා අයිතියට පවරාදීමේ අවස්ථාවට ඉන් අනතුරුව ජනාධිපතිතුමා එක් විය. මොරගහකන්ද ජලාශයට සම්බන්ධ අනෙක් මහා ජලාශය වන ක`ථගඟ ජලාශය ද අද ජනාධිපතිතුමා අතින් ජනතා අයිතියට පවරාදීම සිදු විය. නවීන පහසුකමිවලින් සමන්විත අංග සම්පූර්ණ නව ලග්ගල නගරය එම ජනතාවට හිමි වූයේ ජනාධිපති ගරු මෛත්‍රීපාල සිරිසේන මැතිතුමා රජ රට ජනතාව වෙනුවෙන් දුටු සිහිනයක් ඉටුකරමින් දශක හතරකට පසු මෙරට ඉදිකළ විශාලතම බහුකාර්ය ව්‍යාපෘතිය වූ මොරගහකන්ද- ක`ථගඟ මහා ජලාශ ව්‍යාපෘතියේ තවත් අතුරු ප්‍රතිඵලයක් ලෙසිනි. මොරගහකන්ද – ක`ථගඟ ව්‍යාපෘතියෙන් අවතැන් වන පවුල් 3000 කගේ සේවා අවශ්‍යතා සපුරාලමින් ක`ථගඟ ජලාශයට යටවන ලග්ගල නගරය වෙනුවට ක`ථගඟ ජලාශයට නුදුරු ව නව ලග්ගල නගරය ඉදිකර තිබේ. අනාගත අවශ්‍යතාවයන් සලකා බලමින් හා නව නාගරික සංකල්පය වන, උද්‍යාන නගර සංකල්පයට අනුව මෙම නගරය සැලසුම් කර තිබෙන අතර, මු`ථ ආයෝජනය රුපියල් මිලියන 4500 කි. ලග්ගල නව නගරයේ රාජ්‍ය ආයතන 26ක් සඳහා ගොඩනැගිලි ඉදිකර තිබෙන අතර මහජන සේවා සපයන එම ආයතන සියල්ල එකිනෙකට පහසුවෙන් සම්බන්ධ විය හැකි ආකාරයට සැලසුම් කර තිබීම විශේෂත්වයකි. ඒ අනුව ඉදිකෙරුණු ලග්ගල නව ප්‍රදේශීය රෝහල ජනතා අයිතියට පවරාදීම සහ පල්ලේගම මධ්‍ය මහා විද්‍යාලයේ පරිපාලන ගොඩනැගිල්ල සිසු අයිතියට පවරාදීම ජනාධිපතිතුමා අතින් සිදු කෙරිණි. එමෙන්ම නව නගරයේ ඉදිකළ නව ප්‍රදේශීය ලේකම් කාර්යාලය, පොලිසිය, ක්‍රිඩාංගනය, වෙළෙඳපොළ, බස් නැවතුම්පොළ, ගොවි ජන සේවා මධ්‍යස්ථානය, තැපැල් කන්තෝරුව, සෞඛ්‍ය මධ්‍යස්ථාන, මහා මාර්ග පද්ධති ඇතු`ථ රාජ්‍ය සේවා හා ප්‍රජා යටිතල පහසුකම් ජනතා අයිතියට පවරාදීම මැති ඇමතිවරුන් අතින් අද සිදු කෙරිණි. මැති ඇමතිවරු රැසක් එම අවස්ථාවන්ට එක්ව සිටියහ. මෙම සියලු සංවර්ධන කටයුතු ජනාධිපති ගරු මෛත්‍රීපාල සිරිසේන මැතිතුමා ජනාධිපති ධූරයට පත්ව සිව් වසරක් සපිරෙන අද දිනයේ ජනගත කරන ලද්දේ, ජනතා හිත සුව පිණිස ජනාධිපති ගරු මෛත්‍රීපාල සිරිසේන මැතිතුමා සිව් වසරක් පුරා ගෙන ගිය සංවර්ධන වැඩපිළිවෙළේ තවත් මහඟු ප්‍රතිලාභයන් ලෙසිනි."
    },
    {
        "content": "මහ මන්දිර බැහැර කරමින් පොදු ජනතාව අතර සිට ජනතාවට සේවය කරන ජනපති අද රටත්, සම්බුද්ධ ශාසනයත් වෙනුවෙන් ඉටු කරමින් සිටින්නේ උදාර මෙහෙවරක් බව ස්‍යාමෝපාලි මහානිකායේ මල්වතු මහා විහාර පාර්ශ්වයේ අනුනායක, අතිපූජ්‍ය දිඹුල්කුඹුරේ ශ්‍රී සරණංකර විමලධම්මාභිධාන අනුනායක ස්වාමින් වහන්සේ ප්‍රකාශ කරයි. මත්ද්‍රව්‍ය වැනි බිහිසුණු උවදුරුවලින් සමාජය ගලවා ගනිමින් අධ්‍යාත්මික ගුණවගාවෙන් රටත් ජනතාවත් සුපෝෂණය කිරීමට ඉකුත් සිව් වසර තුළ ජනපතිගේ නායකත්වයෙන් සුවිශේෂී වැඩකොටසක් ඉටු වූ බව සඳහන් කළ උන්වහන්සේ, ඉදිරි වසර පමණක් නොව තවත් වසර 05 ක් මේ රටේ ජනාධිපතිවරයා ලෙස කටයුතු කරමින් රටේත් ජාතියේත්, සෞභාග්‍ය වෙනුවෙන් කටයුතු කරන්නැයි ජනාධිපතිවරයාට ආරාධනා කරන බව ද ප්‍රකාශ කළේය. මල්වතු අනුනායක පූජ්‍ය දිඹුල්කුඹුරේ විමලධම්ම අනුනායක ස්වාමින් වහන්සේ මේ බව ප්‍රකාශ කළේ විහාරස්ථාන වෙත පූජා භූමි ඔප්පු ප්‍රදානය කිරීම වෙනුවෙන් අද (09) පෙරවරුවේ ජනාධිපති මන්දිරයේ දී ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන් පැවති උත්සවය අමතමිනි. සම්බුද්ධ ශාසනයේ චිරස්ථිතිය වෙනුවෙන් දිවයින පුරා විහාරස්ථාන 60 කට ආසන්න ප්‍රමාණයකට පූජා භූමි ඔප්පු ප්‍රදානය කිරීම මෙහිදී සිදු වූ අතර ජනාධිපතිතුමා අතින් සංකේතාත්මකව විහාරාධිපති ස්වාමින් වහන්සේලා කිහිප නමක් වෙත පූජා ඔප්පු පිළිගැන්විණි. අමාත්‍ය සජිත් ප්‍රේමදාස, ගයන්ත කරුණාතිලක, නියෝජ්‍ය අමාත්‍ය එඩ්වඩ්. ගුණසේකර, ඉඩම් හා පාර්ලිමේන්තු ප්‍රතිසංස්කරණ අමාත්‍යාංශයේ ලේකම් ඩබ්ලිව්.එච්. කරුණාරත්න යන මහත්වරුන් ඇතුළු පිරිසක් මෙම අවස්ථාවට එක්ව සිටියහ."
    },
    {
        "content": "හදිසි අනතුරු හේතුවෙන් මොළය මියගිය රෝගීන්ගේ වකුගඩු ඇතුළු අවයව, රෝගීන්ට බද්ධ කිරීමේ ව්‍යාපෘතිය සම්බන්ධ අවබෝධතා ගිවිසුමට අත්සන් තැබීම ඊයේ (09) පෙරවරුවේ ජනාධිපති කාර්යාලයේ දී ජනාධිපති ගරු මෛත්‍රීපාල සිරිසේන මැතිතුමා ඉදිරියේ සිදු විය. සෞඛ්‍ය, පෝෂණ හා දේශීය වෛද්‍ය අමාත්‍යාංශය සහ ශ්‍රී ලංකා ගුවන් හමුදාව අතර මෙම අවබෝධතා ගිවිසුමට අත්සන් තැබුණු අතර, ආරක්ෂක අමාත්‍යාංශයේ ලේකම් හේමසිරි ප්‍රනාන්දු මහතා සහ සෞඛ්‍ය, පෝෂණ හා දේශීය වෛද්‍ය අමාත්‍යාංශයේ ලේකම් වසන්තා පෙරේරා මහත්මිය ඊට අත්සන් තැබූහ. වකුගඩු රෝගයට අවසාන ප්‍රතිකාරය ලෙස දැනට හඳුනාගෙන ඇත්තේ වකුගඩු බද්ධකිරීම හෝ රුධිර කාන්දුකරණයට ලක් කිරීමයි. එසේ වුව ද වකුගඩු බද්ධකිරීම සඳහා ගැළපෙන වකුගඩුවක් සොයාගැනීම ඉතා අපහසු කරුණකි. දැනට මේ සඳහා පවතිනුයේ පවුලේ කෙනෙකුගෙන් හෝ වකුගඩුවක් දන් දෙන කෙනෙකුගෙන් බද්ධකිරීම සඳහා වකුගඩු ලබාගැනීමයි. එබැවින් වකුගඩුවක් බද්ධකර ගැනීමට හැකිවී ඇත්තේ ඉතා සීමිත පිරිසකට පමණි. මේ හේතුවෙන් ජනාධිපති ගරු මෛත්‍රීපාල සිරිසේන මැතිතුමාගේ අධීක්ෂණය මත ක්‍රියාත්මක වන වකුගඩු රෝග නිවාරණ ජනාධිපති කාර්ය සාධන බලකාය මගින් මේ සඳහා සුදුසු පියවරක් ලෙස සෞඛ්‍ය, පෝෂණ හා දේශීය වෛද්‍ය අමාත්‍යාංශය හා එක්ව හදිසි අනතුරු හේතුවෙන් මොළය මියගිය රෝගින්ගේ වකුගඩු, වකුගඩු රෝගින් වෙත බද්ධ කිරීමේ ව්‍යාපෘතිය මහනුවර මහ රෝහල හා ඒකාබද්ධ වෙමින් ක්‍රියාත්මක කිරීමට කටයුතු කරන ලදී. මොළය මියගිය රෝගීන්ගේ වකුගඩු බද්ධ කිරීමෙන් ආරම්භ කළ මෙම ව්‍යාපෘතිය මගින් මේ වන විට වකුගඩු හෘදය, අක්මාව, අගන්‍යාසය, ඇස් හා පටක ඇතුළු අවයව කොටස් බද්ධකිරීමේ කටයුතු ද සිදුකරමින් පවතී. දිනකට හදිසි අනතුරු හේතුවෙන් පුද්ගලයන් පස් හය දෙනෙකු මියයන අතර මියයන පුද්ගලයන්ගේ නිරෝගි අවයව මෙලෙස රෝගින් සඳහා බද්ධ කිරීමේ ව්‍යාපෘතිය මේ යටතේ ක්‍රියාත්මක කර ඇත. හදිසි අනතුරු හේතුවෙන් මියයන පුද්ගලයන්ගේ අවයවයන්හි ජීවකාලය කෙටිකාලයක් රඳාපැවැතීම හේතුවෙන් ඉතා ඉක්මණින් බද්ධකිරීමේ කටයුතු සිදුකළයුතු බැවින් ගරු ජනාධිපති මෛත්‍රීපාල සිරිසේන මැතිතුමාගේ මැදිහත්වීම මඟින් මෙම අවයව රෝහල් වෙත ප්‍රවාහනය කිරීමට ගුවන් හමුදාවේ සහය ලබා ගැණිනි. මේ දක්වා ඒ සඳහා සිදුකළ යුතු ගෙවීම ගරු ජනාධිපතිතුමා විසින් පිහිටුවන ලද ජාතික වකුගඩු අරමුදල මගින් දරන ලද අතර, මෙම ව්‍යාපෘතිය ඉදිරියට වඩාත් කාර්යක්ෂමව ක්‍රියාත්මක කිරීම සඳහා සෞඛ්‍ය, පෝෂණ හා දේශීය වෛද්‍ය අමාත්‍යාංශය සහ ශ්‍රී ලංකා ගුවන් හමුදාව අතර මෙම නව අවබෝධතා ගිවිසුමට අත්සන් තැබීම සිදු විය. මේ අතර වකුගඩු රෝග නිවාරණ ජනාධිපති කාර්ය සාධන බලකායේ මෙහෙයවීමෙන් දැනටමත් අවයව දන්දීමට පළවී ඇති කැමැත්ත රියදුරු බලපත්‍රයට හා ජාතික හැඳුනුම්පතට ඇතුළත් කිරීම සඳහා කටයුතු සූදානම් කරමින් පවති. එමෙන්ම අවයව දන්දීමේ මෙම ප්‍රතිකර්මයට දායක වන අයගේ අවසන් කටයුතු සඳහා රජයේ අනුග්‍රහය ලබාදී ඔවුන් විසින් දක්වන ලද උදාර ක්‍රියාව අගයකිරීම සඳහා ද ඉදිරියේ දී කටයුතු සැලසුම් කරමින් පවතී. හදිසි අනතුරක් මගින් මොළය මියගිය අවස්ථාවක දී හෝ අවයව දන්දීමට කැමැත්තක් දක්වන්නන්ට දුරකථන අංක 081-2226522 මගින් මහනුවර මහරෝහලේ අවයව බද්ධකිරීමේ සම්බන්ධීකරණ කාර්යාලයට දැනුම්දීම මගින් මේ සඳහා දායක විය හැකි බව වකුගඩු රෝග නිවාරණ ජනාධිපති කාර්ය සාධන බලකාය දන්වා සිටි. අමාත්‍ය රාජිත සේනාරත්න, රාජ්‍ය අමාත්‍ය ෆයිසල් කාසීම් යන මහත්වරුන් ද ජනාධිපති ලේකම් උදය ආර්. සෙනෙවිරත්න, වකුගඩු රෝග නිවාරණ ජනාධිපති කාර්ය සාධන බලකායේ අධ්‍යක්ෂ අසේල ඉද්දවෙල, සෞඛ්‍ය සේවා අධ්‍යක්ෂ ජනරාල් වෛද්‍ය අනිල් ජයසිංහ යන මහත්වරුන් ඇතුළු පිරිසක් මෙම අවස්ථාවට එක්ව සිටියහ."
    },
    {
        "content": "ඉන්ධන මිල සිව්වන වරටත් යළිත් පහළට  ඉන්ධන මිල තීරණය කිරීමේ මිල යාන්ත්‍රණය අනුව අද (10) මධ්‍යම රාත්‍රියේ සිට පෙට්‍රල් සහ ඩීසල් ලීටරයක මිල රුපියල් 2/= බැගින් අඩු කිරීමට රජය තීරණය කර ඇත. එහෙත් යුරෝ 4 (EURO-4) විමෝචන ප්‍රමිතිකරණය යටතේ පරිසර හිතකාමී ඉන්ධන වර්ගයක් වන සුපිරි ඩීසල් ලීටරයක මිල රුපියල් 3.00 කින් අඩු කිරීමට රජය තීරණය කර ඇත.  ඉන්ධන මිල සෑම මසකම 10 වැනි දින සමාලෝචනය කිරීම යටතේ මෙවර ද මිල අඩු කරන ලද නමුත් ජාත්‍යන්තර වෙළෙඳපොළේ ඉන්ධන මිල වැඩිවීමේ ප්‍රවණතාවක් පවතින බව රජය අවධාරණය කරයි. සිංගප්පූරුවේ බ්‍රෙන්ට් (BRENT) වෙළෙඳපොළේ බොරතෙල් මිල සහ සිංගප්පූරුවේ ම ෆ්ලැට්ස් (PLATTS) වෙළෙඳපොළේ නිමි පෙට්‍රල් සඳහා වන මිල පසුගිය සති දෙකක කාලයක් තිස්සේ අඛණ්ඩව වැඩි වෙමින් පවතී.   තෙල් මිල අවසන් වරට වැඩි කළ පසුගිය වසරේ ඔක්තෝබර් 10 වැනි දින තෙක් ඉන්ධන මිල අඛණ්ඩව වැඩි වූ අතර ඔක්තෝබර් මස 10 වන විට බොරතෙල් බැරලයක මිල ඇ.ඩො. 85ක් ලෙස සඳහන් විය. එය ඔක්තෝබර් 26 වැනි දා වන විට ඇ.ඩො. 58 දක්වා අඩු වූ අතර අවසන් වරට මිල අඩු කළ දෙසැම්බර් 21 වන විට බොරතෙල් බැරලයක මිල ඇ.ඩො. 52 දක්වා අඩු වී තිබිණි. කෙසේ වෙතත් 2019 ජනවාරි මස දෙවැනි සතියේ සිට බොරතෙල් මිල අඛණ්ඩව වැඩිවෙමින් පවතින අතර අද වන විට (ජනවාරි 10) බොරතෙල් බැරලයක මිල ඇ.ඩො. 59 ඉක්මවා ගොස් ඇත."
    },
    {
        "content": "සාපරාධී කාරණාවලදී අන්‍යෝන්‍ය සහයෝගීතාව දැක්වීමේ පනත යටතේ නියමය අද (10) පාර්ලිමේන්තුවේ දී විවාදයට ගැනිණි. අධිකරණ හා බන්ධනාගර ප්‍රතිසංස්කරණ ඇමතිනී තලතා අතුකෝරළ මහත්මිය විසින් පාර්ලිමේන්තුවට ඉදිරිපත් කළේ ය."
    },
    {
        "content": "පාසල් දරුවන් ඉලක්ක කර ගනිමින්, පාසල් අවට සිදු කෙරෙන විවිධ විෂ මත්ද්‍රව්‍ය අලෙවි කිරීමේ ජාවාරම මුලිනුපුටා දැමීමේ විධිමත් වැඩපිළිවෙළක් සියලු පාර්ශ්වයන්ගේ දායකත්වයෙන් ක්‍රියාවට නංවන ලෙස ජනාධිපතිතුමා අදාළ අංශවලට උපදෙස් දෙයි. ඒ සඳහා අවශ්‍ය නීති ද කඩිනමින් සංශෝධනය කර ක්‍රියාවට නංවන ලෙස ජනාධිපතිතුමා නිලධාරින්ට දැනුම් දුන්නේ ය. ජනාධිපති ගරු මෛත්‍රීපාල සිරිසේන මැතිතුමා මෙම උපදෙස් ලබා දුන්නේ මත්ද්‍රව්‍ය පාලනය සහ අවම කිරීම සම්බන්ධයෙන්   (10) පෙරවරුවේ ජනාධිපති කාර්යාලයේ පැවති සාකච්ඡාවක දී ය. පාසල් අවට සිදුවන විවිධ මත්ද්‍රව්‍ය ජාවාරම් සහ සිසුන් ඊට ඇබ්බැහිවීම පිළිබඳ විවිධ තොරතුරු තමා වෙත ලැබී ඇති බව සඳහන් කළ ජනාධිපතිතුමා මෙම ව්‍යසනයට හිස එසවීමට ඉඩ නොතබන ලෙස ද පොලීසිය වෙත උපදෙස් දුන්නේ ය. නීතිවිරෝධි මත්ද්‍රව්‍ය පාලනය උදෙසා රජය මේ වන පියවර රැසක් ගෙන තිබෙන අතර වැටලීම්වලට අදාළ වැඩපිළිවෙළ ශක්තිමත් කරමින් අදාළ නීති පනත් සංශෝධන කටයුතු ද මේ වන විට සිදු වෙමින් පවතී. එම සියලු නීති සංශෝධන කඩිනමින් සිදුකර, අදාළ බලතල පවරාදීම් කඩිනම් කරන ලෙස ද ජනාධිපතිතුමා මෙහි දී නිලධාරින්ට උපදෙස් දුන්නේ ය. එමෙන්ම මත්ද්‍රව්‍යවලට අදාළ විමර්ශන කටයුතුවල දී අනෙකුත් ආයතනවල සහය ලබා ගැනීම, බන්ධනාගාරවල ආරක්ෂාව සඳහා ගෙන ඇති පියවර ඇතුළු කරුණු පිළිබඳව ද සාකච්ඡාවට ලක් කෙරිණි. ආරක්ෂක අමාත්‍යාංශයේ ලේකම් හේමසිරි ප්‍රනාන්දු මහතා ඇතුළු අමාත්‍යාංශ ලේකම්වරුන් ද, අදාළ ආයතන ප්‍රධානින් සහ රාජ්‍ය නිලධාරින් ද පොලිස්පති ඇතුළු ආරක්ෂක අංශ ප්‍රධානීහු මෙම සාකච්ඡාවට එක්ව සිටියහ."
    },
    {
        "content": "ඔක්තෝම්බර් 26 දින මේ රටේ සිදු වූ දේශපාලන වියවුල හේතුවෙන් සියලු කටයුතු එකතැන නතර වූ බවත් දින 51 නැති වූ ආර්ථික සංවර්ධනය නැවත ගොඩනැගීමට කාලයක් ගතවන බවත් අග්‍රමාත්‍ය රනිල් වික්‍රමසිංහ මහතා පවසයි. ශ්‍රී ලංකාවේ ප්‍රජාතන්ත්‍රවාදයට හා ජනතා පරමාධිපත්‍යයට එල්ල වූ අභියෝගයට මුහුණ දී යළිත් ප්‍රජතන්ත්‍රවාදය හා ජනතා පරමාධිපත්‍ය යළිත් ඉහළින් ඔසවා තැබූ සේම අපි ආර්ථිකයත් ඉහළට ඔසවනවා යැයි ද අග්‍රාමත්‍යවරයා පැවසීය. අග්‍රාමාත්‍යවරයා අද (10 ) පාර්ලිමේන්තුවේ දී විශේෂ ප්‍රකාශයක් කරමින් මේ බව පැවසීය. අග්‍රාමාත්‍යවරය විසින් සිදු කළ ප්‍රකාශය මෙසේ ය.         දේශපාලන, සමාජයීය හා ආර්ථික අභියෝග රාශියක් අද අප ඉදිරියේ තියෙනවා. 2015 වසරේ අප ආණ්ඩුව බාර ගනිද්දී මුළු රට ම ඉතා අනතුරු දායක ණය උගුලකට සිරවී තිබුණා. ඒ ණය උගුලෙන් උපායශීලීව ගැලවෙන්නට අප පියවර ගත්තා. ණය උගුලට හසුවී අපේ වරාය, ගුවන්තොටුපල වැනි ආයතන වෙනත් රටවලට සින්න වීමේ අවදානමෙන් අපේ රට ගලවා ගන්න අපට පුළුවන් වුණා. අපි දහසක් අසීරුතා මැද රටේ ආර්ථිකය ස්ථාවර තැනකට ඔසවා තැබුවා. නමුත් මේ වසරේ ආර්ථික ක්ෂේත්‍රයෙන් අපට බරපතල අභියෝගයක් තියෙනවා. වැඩිම ණය ගෙවීම් ප්‍රමාණයක් අපට කරන්නට තියෙන්නේ මේ අවුරුද්දේ යි. 2019 වර්ෂය තුළ අපි ගෙවියයුතු මුළු විදේශ ණය හා පොලිය ඇමෙරිකානු ඩොලර් මිලියන 5900 ක් පමණ වෙයි කියලා ගණන් බලලා තියෙනවා. ඒ වගේ ම ශ්‍රී ලංකා ඉතිහාසයේ ගෙවන ලොකුම ණය වාරිකය අපට ගෙවන්න තියෙන්නේ ජනවාරි 14 වෙනිදා. අමෙරිකානු ඩොලර් මිලියන 2600 ක්.   පසුගිය රජය සමයේ ගත් ණය ආපසු ගෙවීම රටේ සාමාන්‍ය ජනතාවට බරක් නොවන අයුරින් සිදුකිරීමේ සැලැස්මක් අප සකස් කර තිබුණා. දේශීය ආර්ථිකය නංවාලීම, අපනයන ආර්ථිකය ශක්තිමත් කිරීම, විදේශ ආයෝජන ඉහළ නැංවීම ආදී ක්‍රමික සැලසුම් අප දියත් කරමින් සිටියා. පසුගිය වසරේ ගෝලීය ආර්ථිකයේ ඇතිවූ යම්යම් වෙනස්කම් හා ප්‍රවණතා හේතුවෙන් රුපියලේ අගය දුර්වල වුණා. අප රුපියල ස්ථාවර කරලීමේ උපායමාර්ග පිළිබඳවත් දැඩි අවධානයක් යොමු කරමින් හිටියා.   නමුත් ඔක්තෝබර 26 වන දා මේ රටේ සිදු වූ දේශපාලන වියවුල හේතුවෙන් ඒ සියළු කටයුතු එක තැන හිරවුණා. දවස් 51 ක් පුරා පැවති දේශපාලන අස්ථාවරත්වය නිසා ස්ථාවර මට්ටමකට එසැවෙමින් තිබූ අපේ ආර්ථිකයට මරු පහරක් වැදුණා. ආර්ථික වර්ධන වේගය අඩාල වුණා. රුපියලතව තවත් අස්ථාවර වුණා. ජාත්‍යන්තර මුල්‍ය ශ්‍රේණිගත කිරීම් වලින් පහලට වැටුණා. විදේශ සංචිත පහළ වැටුණා.මේ කාලය තුළ කිසිම රටකින් හෝ කිසිම ජාත්‍යන්තර මුල්‍ය ආයතනයකින් කිසි ම ණයක් හෝ ආධාරයක් ලබා ගන්නට ශ්‍රී ලංකාවට නොහැකි වුණා. මේ අවිචාරාත්මක කාලපරිච්ඡේදය තුළ තීරණ ගැනීමක් සිදුවුනේ නැති නිසා රජයේ සංවර්ධන වැඩසටහන්, ව්‍යාපෘති නතර වුණා. ප්‍රාග්ධන අරමුදල් වියදම් කළේ නැහැ. මේ කාලය තුළ ආර්ථිකයට සිදු වූ සම්පූර්ණ හානිය එක්වර ම පෙනෙන්නේ නෑ. නමුත් රටේ අනාගත ආර්ථික වර්ධනයට ඉතාමත් නරක විදියට මෙය බලපානවා. අපිට මේ දින 51 නැතිවුණ ආර්ථික සංවර්ධනය නැවත ගොඩනගා ගන්නට කාලයක් ගතවෙනවා. ආයෝජකයන්ගේ විශ්වාසය අපට නැතිවුණා. එම විශ්වාසය යලි ගොඩනගා ගත යුතු වෙනවා. මේ රටේ දේශපාලන ස්ථාවරත්වයත් තිබෙන බව ලෝකයට පෙන්වීමට අවශ්‍ය වෙනවා. අන්තර් ජාතික ප්‍රජාවගේ වගේම ආයෝජකයන්ගේ විශ්වාසය නැවතත් ගොඩනගා ගැනීම අවශ්‍ය වෙනවා.   ගරු නියෝජ්‍ය කතානායකතුමනි, ලංකාවේ සංචාරක ව්‍යාපාරය ලෝක අවධානයට පාත්‍ර වී, ලෝකයේ හොඳම ගමනාන්තයක් ලෙස නම් කර තිබියදී තමයි, රටේ අස්ථාවරභාවය ඇති වුණේ. සමහර රටවල් ශ්‍රී ලංකාව සංචාරයට නුසුදුසු රටක් ලෙස නම් කළා. සංචාරකයන් බොහෝ දෙනෙක් සිය ගමන් වාර අවලංගු කළා. අපට ලැබෙන්න තිබුණු විශාල විදේශ විනිමය ප්‍රමාණයක් නැතිව ගියා. මේ දින 51 කාලය තුළ ශ්‍රී ලංකාවේ රුපියලේ අගය සියයට තුනයි දශම අටකින් (3.8%) අවප්‍රමාණය වුණා. වෙනත් රටවල් වල මුදල් ඒකකයන්වල වටිනාකම වැඩිවෙද්දී ලංකාවේ අඩු වුණා. මීට පෙරමුදල් වටිනාකම අඩු වූ රටවල මුදලේ වටිනාකම වැඩි වුණා. 2018 ඔක්තෝබර් මස 26 ඉඳලා දෙසැම්බර් මස 16 අතර කාලය තුළ භාන්ඩාගාර සුරැකුම්පත් ඇමරිකානු ඩොලර් මිලියන තුන්සියදාලහයි දශම නවයකුත් (312.9) භාන්ඩාගාර බිල්පත් ඇමරිකානු ඩොලර් මිලියන විසිනවයයි දශම එකකුත් (29.1) භාන්ඩාගාර බැඳුම්කර ඇමරිකානු ඩොලර් මිලියන විසිනවයයි දශම අටක් (29.8) වශයෙනුත් මුදල් රටෙන් එලියට ගියා. මේ දවස් 51 කාලය තුළ අපේ විදේශ සංචිත ඇමරිකානු ඩොලර් මිලියන හත්දාස් නවසිය අනූඑකයි දශමපහේ (7991.5) සිට හයදාස් නවසිය අසූපහයි දශමහතර (6985.4) දක්වා පහළ ගියා. ඒ කියන්නේ බිලියනයකින් පහළ වැටුණා ගරු නියෝජ්‍ය කතානායකතුමනි, වැඩිම ණය ගෙවීමට ඇති කාලයේ ජනතාවට බරක් නොවන ලෙස ඒ ගෙවීම් කරන්නට අප සැලසුම් කර තිබුණා. දින පණස් එකේ වියවුල නොතිබුණා නම්අපේ සංචිත ඩොලර් මිලියන 8000 කට වැඩි වෙනවා. එයින් ඩොලර් මිලියන 5900ක් කොටස් වාරික ලෙස ගෙවීමටයි අප සැලසුම් කර තිබුණේ. නමුත් අද සිදුව තිබෙන්නේ කුමක්ද? පළමු වාරිකය ගෙවන කොට අපේ සංචිත ඩොලර් මිලියන 7900 සිට ඩොලර් මිලියන 6900 ට අඩු කරගෙන තිබෙනවා. මේකයි මේ රටේ ජනතාවට සිදුව තිබෙන්නේ. අපි බැලූවේ කිසිම ප්‍රශ්නයක් නැතිව මේ ණය ගෙවන්න. එය කරන්න බැරි වුණා. කොච්චර කයිවාරු ගැසුවත් අන්තිමට සිදුවුනේ අපේ සංචිතය අඩුවී ගෙවීමට මුදල් මාර්ග නොමැතිවීමයි.   රුපියලේ අගය අඩු වුනු නිසා අපි ශ්‍රී ලංකාවට ගෙන්වන අමද්‍රව්‍යවල මිල ඉහල යනවා. ඒ නිසාම අපේ නිෂ්පාදනවලත් මිල ඉහල යනවා. මේක සංකීර්ණ ක්‍රියාවලියක්. ඒක කළමනාකරණය කරගෙන 2018 ඔක්තෝබර් 26 තිබුණ තැනටත් වඩා ඉහළ තැනකට රට ආපහු ගෙන යන එක අපේ වගකීම වෙලා තියෙනවා. අපේ පළමු සහ වැදගත්ම කටයුත්ත රුපියලේ අගය ස්ථාවර කිරීමයි. අපි ඒ සඳහා පියවර ගෙන තිබෙනවා. රුපියලේ අගය ස්ථාවර කිරීම සඳහා සහය ලබාගැනීම පිණිස අපි රටවල් ගණනාවක් සමඟ සාකච්ඡා පැවැත්වුවා. රටවල් කිහිපයක් අපට උදව්කරන්න කැමැත්ත පල කළා. ඉන්දීය මහ බැංකුව අමෙරිකානු ඩොලර් මිලියන 400 ක් මුදලක් ශ්‍රී ලංකා මහ බැංකුව වෙත ලබා දීමට එකඟත්වය පළ කර තියෙනවා. ඒ සාර්ක් රටවලට සලසන මූල්‍ය හුවමාරු (Currency Swap) පහසුකම යටතේ. තවත් විශාල මුදලක් අපට ලබා දීම සම්බන්ධව ඉන්දියාව සැලකිල්ල යොමු කර තියෙනවා. චීනයේ පැන්ඩා බැඳුම්කර හා ජපානයේ සාමුරායි බැඳුම්කර යටතේ ඇමරිකන් ඩොලර් මිලියන 500 ක් ලබා ගැනීමට අපේක්ෂා කරනවා. ඒ වගේම ජාත්‍යන්තර මූල්‍ය වෙළඳ පොලෙන් ඇමරිකන් ඩොලර් බිලියනයක් ලබාගැනීමට බලාපොරොත්තු වෙනවා. අපේ මුදල් ඇමතිතුමා ලබන සතියේ වොෂින්ටන් නුවර දී මේ පිළිබඳ සාකච්ඡාවන්ට සහභාගී වෙනවා. මේ නිසා ඉතා ඉක්මනින් රුපියලේ අගය පහල යාම නතර කර ස්ථාවර මට්ටමක පවත්වා ගෙන යන්න අපි බලාපොරොත්තු වෙනවා. අපට අවශ්‍ය රුපියලේ ස්ථාවරභාවය ඇති කරන්නයි. නැතිනම් බඩු භාණ්ඩ හා ආහාර ද්‍රව්‍ය වල මිල වැඩිවෙනවා. ඒ වගේම ජීවන වියදම අඩුකරලා ජනතාවට ජීවත්වීමට පුළුවන් විදියේ පරිසරයක් ඇති කරන්නඅපි බලාපොරොත්තු වෙනවා.   සංචාරක ව්‍යාපාරයේ වේගවත් වර්ධනයක් ඇති කෙරෙන සැලසුම් ක්‍රියාත්මක කරන්නටත් අප බලාපොරොත්තු වෙනවා. තාක්‍ෂණ කලාපවල කර්මාන්ත ශාලා පිහිටුවා අපනයන වෙළදාම වර්ධනය කරන්නටත් ක්‍රියා කරනවා. ගරු නියෝජ්‍ය කතානායකතුමෙනි, 2018 ඔක්තෝබර 27 වෙන දා සිට දින 51 පුරා අපේ ආර්ථිකයේ ඇතිවූ දෙදරීම හා එතැනින් යළි නැගී සිටීමේ අභියෝගයට මුහුණ දීම පිළිබඳව කරුණු කෙටියෙන් ඉදිරිපත් කරන මේ අවස්ථාවේ, 2016 ඔක්තෝබර 27 වන දා මම මේ ගරු සභාව හමුවේ කළ කතාවක දැක්වූ අදහසක් උපුටා දක්වන්නට කැමතියි. ර්‍''වත්මන් ගෝලීය ගතිකයන් හා ශ්‍රී ලංකාව සතු ශක්තීන් හා අවස්ථා අප අවබෝධ කර ගත යුතුයි. ඒ සියල්ලෙන් ප්‍රයෝජන ගත යුතුයි. අප සියළු දෙනාටම විවිධ පුද්ගලික මතවාද තියෙනවා. දේශපාලන අරමුණු තියෙනවා. නමුත් ඒ සියල්ලට ඉහළින්, අපේ රට ගැන සිතන්නය කියා මා ඔබට යෝජනා කරනවා. අතීතයට චෝදනා කිරීමෙන් පමණක් අනාගතය සරු කර ගන්නට බැහැ. දුර්වල හා වැරදි සහගත ආර්ථික සැලසුම් ක්‍රියාත්මක කිරීම නිසා අපේ රට මත පැටවී ඇති ණය බර ගැන සුසුම් හෙලූ පමණින් අනාගතය ගොඩ නැංවෙන්නේ නෑ. ඒ සඳහා නිවැරදි සැලසුම් සකස් කර ගත යුතුයි. උපාය මාර්ග නිර්මාණයකර ගත යුතුයි. වෙහෙසිය යුතුයි. කැපවිය යුතුයි.” උපුටා ගැනීම අවසන්. මෙය තමා අප සිදු කළේ. මෙයට අපට බැනුම් අහන්න සිදු වුණා. සමහරවිට ජනතාවට ජීවන බර වැඩි වුණා. ඒත් අපට පුළුවන් වුණා මේ කාලය වන විට ඇත්ත වශයෙන්ම අර්බූදය නැති වුණා නම් ණය බර ප්‍රශ්නය අවසන් කරන්න. දින 51 තුල ඊට විශාල පහරක් වැදුනා. නිසි ආර්ථික කළමණාකරණයක් තිබුණා නම් එය ප්‍රශ්නයක් වන්නේ නැහැ. නමුත් එවන්නැක් තිබුණේ නැහැ. දින පණස් එකේ අස්ථාවරත්වය නිසා අපට වැඩි වැඩියෙන් වෙහෙසෙන්නට සිදු වෙනවා. වැඩි වැඩියෙන් කැප වන්නට සිදු වෙනවා. වැඩි වැඩියෙන් අභියෝගවලට මුහුණ දෙන්නට සිදුවෙනවා. නමුත්, මේ සියළු අභියෝග ජයගන්නට අප සූදානම්. මේ සියලූ අභියෝගයන්ට ශක්තිමත්ව මුහුණ දෙන්නට අප සූදානම්. දින 51 පුරා දෙදරා ගිය ආර්ථිකය යළි ඉහළට ඔසවා තබන්නට අප සූදානම්. එය ලේසි පාසු කාර්යයක් නෙවෙයි. නමුත් ශ්‍රී ලංකාවේ ප්‍රජාතන්ත්‍රවාදයට හා ජනතා පරමාධිපත්‍යයට එල්ල වූ අභියෝගයන්ට මුහුණ දී, යළිත් ප්‍රජාතන්ත්‍රවාදය හා ජනතා පරමාධිපත්‍යය යළිත් ඉහළට ඔසවා තැබූ සේම අපි ආර්ථිකයත් ඉහළට ඔසවනවා. එහිදී අපට අසීරුතා ඇති වේවි. දුෂ්කරතා මතුවේවි. නමුත් අපි ඒ සියල්ල මධ්‍යයේ ජනතා හිතවාදී අයවැයක් මේ පාර්ලිමේන්තුවට ඉදිරිපත් කරන බවත් මෙහිදී විශේෂයෙන් සඳහන් කරන්නට කැමතියි."
    },
    {
        "content": "මත්ද්‍රව්‍ය පාලනය සහ අවම කිරීම පිළිබද සාකච්ඡාවක් ජනාධිපති ගරු මෛතී්‍රපාල සිරිසේන මැතිතුමාගේ ප්‍රධානත්වයෙන් ඊයේ (10) පෙරවරුවේ ජනාධිපති කාර්යාලයේ දී පැවැත්විණි. ආරක්ෂක අමාත්‍යාංශයේ ලේකම් හේමසිරි ප්‍රනාන්දු මහතා ඇතුථ අමාත්‍යාංශ ලේකම්වරුන් ද, අදාළ ආයතන ප්‍රධානින් සහ රාජ්‍ය නිලධාරින් ද පොලිස්පති ඇතුථ ආරක්ෂක අංශ ප්‍රධානීන් මෙම සාකච්ඡාවට එක්ව සිටියහ. ( ඡායාරූප : නිශංක ද සිල්වා - ජනාධිපති මාධ්‍ය අංශය )"
    },
    {
        "content": "නව කැබිනට් නොවන අමාත්‍යවරු දෙදෙනෙක් සහ නව නියෝජ්‍ය අමාත්‍යවරයෙක් අද (11) පෙරවරුවේ ජනාධිපති නිල නිවසේ දී ජනාධිපති ගරු මෛත්‍රීපාල සිරිසේන මැතිතුමා ඉදිරියේ දිවුරුම් දුන්නේ ය. රවින්ද්‍ර සමරවීර මහතා – කම්කරු සහ වෘත්තීය සමිති සබඳතා කැබිනට් නොවන අමාත්‍ය වී. රාධක්‍රිෂ්නන් මහතා – විශේෂ ප්‍රදේශ සංවර්ධන කැබිනට් නොවන අමාත්‍ය අබ්දුල්ලා මහරුෆ් මහතා – වරාය හා නාවික කටයුතු නියෝජ්‍ය අමාත්‍ය මේ අතර දයා ගමගේ මහතාට හිමිව තිබූ අමාත්‍ය ධූරයේ සංශෝධනයක් සිදුව තිබෙනවා. ඒ අනුව ඔහුට හිමිව ඇති නව අමාත්‍ය ධූරය වන්නේ සමාජ සවිබල ගැන්වීම් අමාත්‍ය ධූරයයි."
    },
    {
        "content": "-"
    },
    {
        "content": "ජනාධිපති ගරු මෛතී‍්‍රපාල සිරිසේන මැතිතුමා සහ වාණිජ මණ්ඩල නියෝජිතයන් අතර හමුවක්  ඊයේ (03) පස්වරුවේ ජනාධිපති කාර්යාලයේ දී පැවැත්විණි. රටේ පවතින වත්මන් ආර්ථික තත්ත්වය සහ වාණිජ මණ්ඩලවල කටයුතු පිළිබඳ මෙහිදී සාකච්ඡාවට ලක් කෙරුණු අතර රටේ ඉදිරි ආර්ථික වැඩපිළිවෙළ වෙනුවෙන් අදහස් සහ යෝජනා ද ඉදිරිපත් කෙරිණි. එමෙන්ම මෙහිදී වාණිජ මණ්ඩල නියෝජිතයෝ සඳහන් කළේ ජනාධිපති ගරු මෛතී‍්‍රපාල සිරිසේන මැතිතුමා කෙරෙහි පූර්ණ විශ්වාසය තබමින් රටේ ඉදිරි ආර්ථික හා සංවර්ධන ඉලක්ක ළඟා කර ගැනීමට අවශ්‍ය සියලු සහය ලබාදීමට කැපවන බවයි. ජනාධිපති ලේකම් උදය ආර්. සෙනෙවිරත්න, ජාතික ආර්ථික සභාවේ මහලේකම් මහාචාර්ය ලලිත් සමරකෝන්, මහ බැංකුවේ ජ්‍යෙෂ්ඨ නියෝජ්‍ය අධිපති ආචාර්ය නන්දලාල් වීරසිංහ යන මහත්වරුන් ඇතුළු නිලධාරින් මෙම සාකච්ඡාවට එක්ව සිටියහ."
    },
    {
        "content": "ජනාධිපති ගරු මෛත්‍රීපාල සිරිසේන මැතිතුමා සහ සියළුම අමාත්‍යාංශ ලේකම්වරුන් අතර විශේෂ හමුවක් අද (04) පෙරවරුවේ ජනාධිපති කාර්යාලයේ දී පැවැත්විණි. මාධ්‍ය නිවේදනය 2018.12.04 දින පෙරවරුවේ සියලුම අමාත්‍යාංශ ලේකම්වරුන් සමඟ විශේෂ සාකච්ඡාවක් අතිගරු ජනාධිපතිතුමා ගේ ප්‍රධානත්වයෙන් ජනාධිපති කාර්යාලයේ දී පවත්වන ලදී.  එහිදී ; “අතිගරු ජනාධිපතිතුමා විසින් ශ්‍රී ලංකා ප්‍රජාතාන්ත්‍රික සමාජවාදී ජනරජයේ ආණ්ඩුක්‍රම ව්‍යවස්ථාව ප්‍රකාරව පත් කරන ලද අග්‍රාමාත්‍යවරයාට සහ අමාත්‍ය මණ්ඩලයට සිය රාජකාරි කටයුතු ඉටු කිරීම තාවකාලිකව වලක්වාලමින් ගරු අභියාචනාධිකරණය විසින් 2018.12.03 දින අතුරු නියෝගයක් නිකුත් කර ඇති හෙයින්, පවත්නා නීතියට අනුකූලව මහජන සේවාවන් කිසිඳු බාධාවකින් තොරව අඛණ්ඩව ඉටු කිරීම සඳහා අවශ්‍ය උපදෙස් හා නියෝග සියලුම අමාත්‍යාංශ ලේකම්වරුන් වෙත අතිගරු ජනාධිපතිතුමා විසින් ලබා දී ඇත. තවද, මෙවැනි අවස්ථාවකදී රාජ්‍ය ආරක්ෂාව මෙන්ම රට සහ පොදු මහජනතාව වෙනුවෙන් සිය යුතුකම් සහ වගකීම් නොපිරිහෙලා ඉටු කරන ලෙසට, සියලුම රාජ්‍ය සේවාවන්, ත්‍රිවිධ හමුදාවන් සහ පොලිස් සේවාවන් වෙත අතිගරු ජනාධිපතිතුමා විසින් දැනටමත් අවශ්‍ය නියෝගයන් නිකුත් කර ඇත.” ජනාධිපති මාධ්‍ය අංශය"
    },
    {
        "content": "රට තුළ පවතින දේශපාලන නොසන්සුන්තාවය ඉදිරි සතිය වන විට සම්පූර්ණයෙන් ම අවසන් කරන බව ජනාධිපතිතුමා පවසයි. ඒ රට ජනතාව සහ මාතෘ භූමියේ අනාගතය වෙනුවෙන් බව ජනාධිපතිතුමා සඳහන් කළේ, අද (4) කොළඹ පැවැති ශ්‍රී ලංකා නිදහස් පක්ෂ විශේෂ මහා සම්මේලනය අමතමිනි."
    },
    {
        "content": "ශ්‍රී ජයවර්ධනපුර විශ්වවිද්‍යාලයේ වෛද්‍ය පීඨයට වසර 25ක් සපිරීම නිමිත්තෙන් සංවිධානය කරන ලද “වෙදැස 2018” වෛද්‍ය ප්‍රදර්ශනය ජනපති ප්‍රධානත්වයෙන් ඇරඹේ.  වෛද්‍ය ප්‍රදර්ශනය ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන්  (04) පෙරවරුවේ කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේ දී ආරම්භ කෙරිණි. “25 වසරක විදුදය වෙදැසින් සුවැති දැයක්” යන තේමාව යටතේ පැවැත්වෙන මෙම ප්‍රදර්ශනයේ මූලික අරමුණ වන්නේ යහපත් කායික, මානසික, සාමාජීය සෞඛ්‍ය පිළිබඳව මහජනතාව දැනුවත් කිරීමයි. ප්‍රදර්ශනය අද සිට දෙසැම්බර් 08 වනදා දක්වා පැවැත්වෙන අතර එම සෑම දිනකම කාලීන තේමාවන් ඔස්සේ සංවාද, දේශන, වාර්තා වැඩසටහන් ඇතුළත් සෞඛ්‍ය සන්නිවේදන වැඩසටහන් සංවිධානය කර තිබේ. එමෙන්ම මානසික සුවය සහ යහපැවැත්ම තේමා කරගනිමින් සෑම දිනකම සතිමත් බව වෙනුවෙන් විශේෂ උපදේශන මණ්ඩලයක් මඟින් සැසිවාර පැවැත්වීම නියමිතය. මීට අමතරව මෙම ප්‍රදර්ශනයට සහභාගීවන්නන්ගෙන් තෝරාගත් පිරිසකට නොමිලේ විවිධ වෛද්‍ය පර්යේෂණවලට යොමුවීමට අවස්ථාව සලසා තිබෙන අතර විශේෂයෙන්ම වර්තමානයේ වසංගත තත්ත්වයට පත්ව ඇති බෝ නොවන රෝග වළක්වා ගැනීම පිළිබඳව මෙම ප්‍රදර්ශනයේ දී වැඩි අවධානයක් යොමු කෙරේ. ශ්‍රී ජයවර්ධනපුර විශ්වවිද්‍යාලයේ වෛද්‍ය පීඨයට වසර 25ක් සපිරීම නිමිත්තෙන් සංවිධාන කළ සමස්ත ලංකා පාසල් නාට්‍ය තරගාවලියේ ජයග්‍රාහක සිසුන්ට තිළිණ පිළිගැන්වීම ද මෙහි දී සිදු කෙරුණේ ජනාධිපතිතුමා අතිනි. ශ්‍රී ජයවර්ධනපුර විශ්වවිද්‍යාලයේ උපකුලපති මහාචාර්ය සම්පත් අමරතුංග, වෛද්‍ය විද්‍යාපීඨයේ පීඨාධිපතිනි මහාචාර්ය සුරංගි යසවර්ධන යන මහත්ම මහත්මීන් සහ ආචාර්ය මහාචාර්යවරුන්, සිසුන් ඇතුළු පිරිසක් මීට එක්ව සිටියහ."
    },
    {
        "content": "කැලණිය විශ්වවිද්‍යාලයීය'' කලන 2018 ප්‍රසංගික මාධ්‍ය හා සාහිත්‍ය තරඟාවලියේ සම්මාන රාත්‍රිය අද (6) කැලණිය විශ්වවිද්‍යාලයීය පරිශ්‍රයේ දී පැවැත්වෙයි. ප.ව.5.30ට ආරම්භ වන සම්මාන රාත්‍රියේ ප්‍රධාන ආරාධිත අමුත්තා ලෙස කැලණිය විශ්වවිද්‍යාලයේ උපකුලපති මහාචාර්ය ඩී.එම්.සේමසිංහ මහතා සහභාගී වෙයි."
    },
    {
        "content": "ජනාධිපති ගරු මෛත්‍රීපාල සිරිසේන මැතිතුමා ඊයේ  (07) පෙරවරුවේ කිලිනොච්චිය, ශාන්තිකුලම් ප්‍රදේශයේ  නිරික්ෂණ චාරිකාවක නිරත විය.  ජනාධිපතිතුමාගේ පැමිණීම සැලවීමෙන් ප්‍රදේශවාසී ජනතාව විශාල පිරිසක් එම ස්ථානයට රැස්ව සිටී අතර ඔවුන් මහත් ගෞරවයෙන් යුතුව ජනාධිපතිතුමාව පිළිගනු ලැබීය.  එම ජනතාවගේ තොරතුරු විමසූ ජනාධිපතිතුමා ඔවුන් සමග සුහද කථා බහක නිරතවීමට ද අමතක නොකළ අතර, තම දීර්ඝකාලීන සංවර්ධන ගැටලූ විසදා දෙමින් තම දරුවන්ගේ අනාගතය පිළිබ`ද සුබ සිහින දැකිය හැකි සංවර්ධනයක් උදාකර දීම පිළිබද ඕව්හු අනේකවාරයක් ජනාධිපතිතුමා වෙත ස්තූතිය පළ කළහ. එමෙන්ම ප්‍රදේශයේ තවත් සංවර්ධන ගැටලූ කිහිපයක් ද ජනාධිපතිතුමා වෙත ඉදිරිපත් කළ අතර ශාන්තිකුලම් විද්‍යාලයේ අඩු පාඩු කිහිපයක් පිළිබදව එහි විදුහල්පතිවරයා ජනාධිපතිතුමා දැනුවත් කළේය.  එම ගැටලූ පිළිබද කඩිනම්න් සොයා බලා විස`දුම් ලබාදීමට කටයුතු කරන ලෙස  ජනාධිපතිතුමා උතුරු පළාත් ආණ්ඩුකාර රෙජිනෝල්ඩ් කුරේ මහතා වෙත උපදෙස් ලබා දුන්නේ ය."
    },
    {
        "content": "පොළොන්නරුව ගිනිපෙට්ටි පාලමට සමාන්තරව ඉදිකෙරෙන නව දිය මං පාලමේ ඉදිකිරීම් කටයුතු ඊයේ(08) ජනාධිපති ගරු මෛත්‍රීපාල සිරිසේන මැතිතුමාගේ නිරීක්ෂණයට ලක් විය. පොළොන්නරුව විජයබාපුර ප්‍රදේශයේ පිහිටි මෙම පාලම පරාක්‍රම සමුද්‍රයෙන් ගොවිබිම් වෙත ජලය ගෙන යන එකේ ඇළට අයත් වෙයි. ''පිබිදෙමු පොළොන්නරුව'' වැඩසටහන යටතේ දිගුකාලීන පියවරක් ලෙස මෙම පාලම ඉදිකෙරෙන අතර වැය කෙරෙන මුදල රුපියල් ලක්ෂ 2500 කි. මෙයින් කුඹුරු අක්කර 18,000 කට ජලය සැපයීමට නියමිතය. පසුගිය සැප්තැම්බර් මාසයේ දී පාලමේ ඉදිකිරීම් කටයුතු ජනාධිපතිතුමාගේ ප්‍රධානත්වයෙන් ආරම්භ කෙරිණි. ජනාධිපතිතුමා පාලමේ ඉදිකිරීම් කටයුතු පිළිබද සොයා බැලු අතර අදාළ ඉංජිනේරුවන්ට උපදෙස් දුන්නේ ඉදිකිරීම් කඩිනම් කර එහි ප්‍රතිලාභ ගොවි ජනතාවට ලබා දීමට කටයුතු කරන ලෙසයි. ( ඡායාරූප : සඳරුවන් අමරසිංහ - ජනාධිපති මාධ්‍ය අංශය )"
    },
    {
        "content": "පාර්ලිමේන්තුවේ ආණ්ඩුපක්ෂයේ ප්‍රධාන සංවිධායක එක්සත් ජාතික පක්ෂයේ පාර්ලිමේන්තු මන්ත්‍රී ගයන්ත කරුණාතිලක මහතා පත් කොට තිබේ. පත් කිරීම නිලවශයෙන් කතානායක කරූ ජයසූරිය මහතා විසින් පාර්ලිමේන්තුවට අද (18) දැනුම් දුන්නේ ය. ඔක්තෝබර් 26 දින පෙර පාර්ලිමේන්තුවේ ආණ්ඩුපක්ෂයේ ප්‍රධාන සංවිධායක ධූරය දැරුවේ ද මන්ත්‍රී ගයන්ත කරුණාතිලක මහතා විසිනි"
    },
    {
        "content": "පාර්ලිමේන්තුවේ සභානායක ධූරයට එක්සත් ජාතික පක්ෂයේ පාර්ලිමේන්තු මන්ත්‍රී ලක්ෂ්මන් කිරිඇල්ල මහතා  පත් කොට තිබේ. පත් කිරීම නිලවශයෙන් කතානායක කරූ ජයසූරිය මහතා විසින් පාර්ලිමේන්තුවට අද (18) දැනුම් දුන්නේ ය. ඔක්තෝබර් 26 දින පෙර පාර්ලිමේන්තුවේ සභානායක ධූරය දැරුවේ ද මන්ත්‍රී ලක්ෂ්මන් කිරිඇල්ල මහතා විසිනි"
    },
    {
        "content": "ශ්‍රී ලංකා වොලිබෝල් සම්මේලනය මගින් පවතවනු ලැබූ ජනාධිපති රන් කුසලාන වොලිබෝල් තරගාවලියේ විවෘත කාණ්ඩයේ පිරිමි අංශයේ ශූරතාව දිනා ගැනීමට ගම්පහ සියනෑතරු ක්‍රීඩා සමාජය සමත් විය. එහි කාන්තා අංශයේ ශූරතාව කුරුණෑගල කැෂුවල් ක්‍රීඩා සමාජයට හිමි විය. මෙම තරගාවලිය මහරගම තරුණසේවා ගෘහස්ත ක්‍රීඩාංගනයේ පැවැති අතර විවෘත කාණ්ඩ‍යේ පිරිමි අවසාන තරගය සදහා කොළඹ බලරැස ක්‍රීඩා සමාජය සහ ගම්පහ සියනෑතරු ක්‍රීඩා සමාජය තරග වැදුණු අතර එහිදී තරගවට 3-0 ක විශිෂ්ට ජයක් සියනෑතරු කණ්ඩායමට හිමි විය. මෙහි කාන්තා අවසාන මහා තරගය සදහා කුරුණෑගල කැෂුවල් ක්‍රීඩා සමාජය සමග කොස්වාඩිය විජය ක්‍රීඩා සමාජය සුදුසුකම් ලැබූ නමුත්, අවසාන මහා තරගය සදහා කොස්වාඩිය විජය ක්‍රීඩා සමාජය සහභාගී නොවූ බැවින් කුරුණෑගල කැෂුවල් ක්‍රීඩා සමාජයට නිතරගයෙන් ජයග්‍රහණය හිමි විය."
    },
    {
        "content": "පාර්ලිමේන්තුව අද (19) ප.ව. 1.00ට රැස්වීමට නියමිතය. කතානායක කරූ ජයසූරිය මහතාගේ ප්‍රධානත්වයෙන් පාර්ලිමේන්තුව රැස්වෙයි."
    },
    {
        "content": "ශ්‍රී ලංකා නැගී එන ක්‍රීඩකයෝ ආසියානු කුසලානය දිනා ගැනීමට පසුගිය සිකුරාදා සමත් වූහ. ඉන්දීය ක්‍රිකට් කණ්ඩායම සමග කොළඹ ආර්. ප්‍රේමදාස ක්‍රීඩාංගනයේ පැවැති අවසන් මහා තරගයෙන් ලකුණු තුනක ජයග්‍රහණයක් ලබා ගැනීමට ශ්‍රී ලංකා ක්‍රීඩකයන් සමත් විය. මෙහිදී කැපී පෙනෙන අවස්ථාව වූයේ ශ්‍රී ලංකාවට පිට පිට දෙවන වරටත් මෙම ශූරකාව දිනා ගැනීමට හැකි වීමයි. මෙම තරගාවලිය ආසියානු ක්‍රිකට් කවුන්සිලය මගින් තෙවැනිවරට සංවිධානය කරන ලදි. නැගී එන ආසියානු ක්‍රිකට් තරග බිමේ ශ්‍රී ලංකා පිල පරාජය කළ පළමු අවස්ථාව මෙය වීමද විශේෂත්වයකි. පසුගිය වසරේ බංගලාදේශයේ පැවැති දෙවැනි තරගයේදී පාකිස්ථානය පරාජය කරමින් ශ්‍රී ලංකාව ශූරතාව දිනා ගත් අතර මින් පෙර පැවති ශූරතාවලි දෙකේදීම ඉන්දීය පිල හමුවේ ශ්‍රී ලංකාව පරාජයට පත් වී තිබුණි. ශ්‍රී ලංකා පිල පළමුව පන්දුවට පහර දෙමින් ලබා දුන් 270ක ඉලක්කය හඹා ගිය ඉන්දීය පිලට ඕවර 50 අවසානයේ කඩුලු 9ක් දැවී ලබා ගත හැකි වූයේ ලකුණු 267 ක් පමණි. මේ අනුව 271 ක ඉලක්කයක් හඹා ගිය ඉන්දීය කණ්ඩායම මුල් කඩුලු 6 දී ලකුණු 127ක් තුළ බිද දැමීමට ශ්‍රී ලංකා පන්දු යවන්නෝ සමත් වූහ."
    },
    {
        "content": "ඉදිරි යල කන්නයේ දී මහවැලි කලාපවල වී නිෂ්පාදනයට සමගාමීව අතිරේක ආහාර බෝග වගාව ප‍්‍රවර්ධනය කිරීම සඳහා පුළුල් වැඩසටහනක් කි‍්‍රයාවට නංවන ලෙස ජනාධිපතිතුමා මහවැලි නිලධාරින්ට උපදෙස් දෙයි. මහවැලි කලාප මිරිස් වගාව ඇතුළු අතිරේක ආහාර බෝගවලින් සශ‍්‍රිකව පැවතිය ද අද වන විට එම වගාවන් විනාශ වී තිබෙන අතර අධික පිරිවැයක් දරමින් එම නිෂ්පාදන පිටරටින් ගෙන්වීමට සිදුව ඇති බව ජනාධිපතිතුමා පෙන්වා දුන්නේ ය. එබැවින් රටේ ජාතික ආහාර නිෂ්පාදනය සඳහා පුළුල් දායකත්වයක් දැක්විය හැකි පරිදි මහවැලි කලාප අස්වැද්දීමට නව කෘෂි වැඩසටහන් කි‍්‍රයාවට නංවන ලෙස ද ජනාධිපතිතුමා නිලධාරින්ට උපදෙස් දෙනු ලැබීය. ජනාධිපති ගරු මෛතී‍්‍රපාල සිරිසේන මැතිතුමා මෙම උපදෙස් ලබා දුන්නේ ශ‍්‍රී ලංකා මහවැලි අධිකාරියේ අභ්‍යන්තර උසස්වීම්වලට අදාළ පත්වීම් ලිපි ප‍්‍රදානය කිරීමේ අවස්ථාවට අද (18) පෙරවරුවේ ජනාධිපති කාර්යාලයේ දී එක් වෙමිනි. දේශීයව වගා කළ හැකි ආහාර බෝග හැකි තරම් වගා කිරීම මගින් ආනයනය සීමා කිරීම හා දැරීමට සිදුවන විශාල පිරිවැය කෘෂිකර්මාන්තය නැංවීමට යොදා ගැනීමට හැකිවන අතර එය රටේ ආර්ථිකය ශක්තිමත් කිරීමට පිටිවහලක් බව ද ජනාධිපතිතුමා සඳහන් කළේය. වසර ගණනාවක් පුරා පැවති නියං තත්ත්වය පහව ගොස් ලැබී ඇති වැසි සමය ආශිර්වාදයක් කර ගනිමින් රට පුරා කෘෂිකාර්මික ව්‍යාපෘති නව ජවයකින් සහ ප‍්‍රබෝධයකින් කි‍්‍රයාවට නැංවිය යුතු බවට ද ජනාධිපතිතුමා මෙහිදී උපදෙස් දුන්නේය. එමෙන්ම මහවැලි ජනපදිකයන්ට ඉඩම් ඔප්පු ලබාදීමේ වැඩසටහන කඩිනමින් අවසන් කිරීමට අවශ්‍ය පියවර ගන්නා ලෙස ද ජනාධිපතිතුමා නිලධාරින්ට දැනුම් දෙනු ලැබීය. මහවැලි ව්‍යාපාරය යටතේ නව ගොවිබිම් ලද මහවැලි ජනපදිකයින් අතරින් ඒවායේ නිරවුල් ඔප්පු ලැබී තිබුණේ අතළොස්සකට පමණි. මහවැලි ජනපදිකයන් දිගුකලක් තිස්සේ මුුහුණ පා සිටි ගැටලුවකට විසදුම් ලබාදෙමින් සියලු මහවැලි ජනපදිකයන්ට ඉඩම් ඔප්පු ලබාදීමේ වැඩසටහන 2016 වසරේ දී ජනාධිපතිතුමාගේ මගපෙන්වීමෙන් ආරම්භ කෙරිණි. මහවැලි සංවර්ධන හා පරිසර අමාත්‍යාංශයේ ලේකම් අනුර දිසානායක, මහවැලි අධ්‍යක්ෂ ජනරාල් ආචාර්ය ඞී.එම්.එස්. දිසානායක යන මහත්වරුන් ඇතුළු ජ්‍යෙෂ්ඨ නිලධාරිහු මෙම අවස්ථාවට එක්ව සිටියහ. PMD"
    },
    {
        "content": "නාවික හමුදා පිරිමි සහ කාන්තා රග්බි ක්‍රීඩකයන්ගේ දක්ෂතා වර්ධනයට සහ එම දක්ෂතා ඉදිරියට ගෙන යාම සදහා හට්ෂිසන් විදුලි සංදේශ සමාගම විසින් රුපියල් මිලියන 8ක අනුග්‍රාහක දායකත්වයක් අද (19) ශ්‍රී ලංකා හමුදා මූලස්ථානයේදී ලබා දෙන ලදි. නාවික හමුදාපති වයිස් අද්මිරාල් සිරිමෙවන් රණසිංහ මහතාගේ උපදෙස් මත නාවික හමුදා රග්බි සංගමයේ සභාපති, රියල් අද්මිරාල් උදය හෙට්ටිආරච්චි මහතා සහ එහි ලේකම් කොමාණ්ඩර් (සැපයුම්) ධම්මික අබේසුන්දර මහතා, මෙම නව අනුග්‍රාහක දායකත්වය සමග නාවික හමුදා රග්බි කණ්ඩායමේ ක්‍රීඩා කෞෂල්‍ය ඉහළ නැංවීමට කටයුතු කරන බව නාවික හමුදා කාර්ය මණ්ඩල ප්‍රධානී රියල් අද්මිරාල් පියල් ද සිල්වා මහතා මෙහිදී ප්‍රකාශ කළේය. ශ්‍රී ලංකා නාවික හමුදාවට මෙන්ම ජාතික තලය සදහා දක්ෂතාවලින් පරිපූර්ණ රග්බි ක්‍රීඩකයන් බිහි කිරීම උදෙසා මෙමගින් කටයුතු සැලසෙන අතර ශ්‍රී ලංකා නාවික හමුදා පිරිමි රග්බි කණ්ඩායමේ ක්‍රීඩකයින් 05 දෙනෙකු ජ්‍යේෂ්ඨ ජාතික රග්බි ක්‍රීඩකයන් වේ. මීට අමතරව අට දෙනෙකු කණිෂ්ඨ ජාතික ක්‍රීඩකයන් වන අතර කාන්තා ක්‍රීඩිකාවන් 09 දෙනෙකු ජාතික ක්‍රීඩිකාවන් වී ඇත. මෙලෙස ශ්‍රී ලංකා නාවික හමුදා රග්බි කණ්ඩායම 2013 වසරේ සිට ක්‍රමයෙන් වර්ධනය වී අදවන විට ජාතික තලයේ ප්‍රමුඛ රග්බි සමාජයන්ට අභියෝගයක් වී ඇති වෘත්තීය මට්ටමේ දක්ෂතාවන් පෙන්නුම් කරන ප්‍රබල රග්බි කණ්ඩායමක් බවට පත් වී ඇති බව රියල් අද්මිරාල් පියල් ද සිල්වා මහතා වැඩි දුරටත් පැවසීය. නාවික හමුදා පිරිමි සහ කාන්තා රග්බි කණ්ඩායමේ සාමාජිකයන් කිහිපදෙනෙකුම ශ්‍රී ලංකා ජාතික රග්බි කණ්ඩායම නියෝජනය කරමින් නාවික හමුදාවට පමණක් නොව රටටද මහත් කීර්තියක් අත්කර දී ඇත."
    },
    {
        "content": "රජයේ අතුරු සම්මත ගිණුම කැබිනට් මණ්ඩලය විසින් අනුමත කළ බව ඉඩම් හා පර්ලිමේන්තු ප්‍රතිසංස්කරණ අමාත්‍ය ගයන්ත  කරුණාතිලක මහතා පැවසීය. සිය අමාත්‍යධූරයේ දිවුරුම් දීමෙන් අනතුරුව මාධ්‍ය වෙත අඳහස් දක්වමින් අමාත්‍යවරයා මේ බව පැවසී ය. මෙම අතුරු සම්මත ගිණුම හෙට (21) මුදල් අමාත්‍යවරයා විසින් පාර්ලිමේන්තුවට ඉදිරිපත් කරනු ලබන බව ද අමාත්‍යවරයා පැවසී ය."
    },
    {
        "content": "ශ්‍රී ලංකන් එයාර් ලයින්ස් සමාගම, සී/ස ශ්‍රී ලංකා කේටරිං සමාගම සහ සී/ස මිහින් ලංකා පුද්ගලික සමාගම සම්බන්ධයෙන් සිදු වූ බව පැවසෙන අක්‍රමිකතා පිළිබද සොයා බැලීමට ජනාධිපති ගරු    මැතිතුමා පත් කළ ජනාධිපති කොමිසමේ නිල කාලය 2019 පෙබරවාරි 15 වනදා දක්වා දීර්ඝ කර තිබේ.  2006  ජනවාරි මස 01 වැනි දින සිට 2018 ජනවාරි මස 31 වැනි දින දක්වා වු කාලපරිච්ඡේදය තුළ දී අදාළ සමාගම්වල සිදුවූ බව පැවසෙන අක්‍රමිකතා පිළිබද සොයා බැලීමට ජනාධිපතිතුමා විසින් 2018 පෙබරවාරි 14 වනදා මෙම කොමිසම පත් කරන ලද අතර, එහි නිල කාලය මෙම දෙසැම්බර් 31 වනදායින් අවසන්වීමට නියමිතව තිබිණි.  අද (19) පෙරවරුවේ ජනාධිපති කාර්යාලයේ දී කොමිසමේ සාමාජිකයන් හමු වූ ජනාධිපතිතුමා එම පරික්ෂණ කටයුතුවල ප්‍රගතිය පිළිබදව විමසා බැලීය.   කොමිසමේ සභාපති විශ්‍රාමලත් ශ්‍රේෂ්ඨාධිකරණ විනිසුරු අනිල් ගුණරත්න මහතා ඇතුථ කොමිසමේ සාමාජිකයෝ මීට එක්ව සිටියහ."
    },
    {
        "content": "ව්‍යවස්ථාව ආරක්ෂා කරමින් ජනතා පරමාධිපත්‍ය ආරක්ෂා කර ගැනීමේදී අස්ගිරි සහ මල්වතු මහනායක ස්වාමීන් වහන්සේලා ගත් උත්සාහයට ස්තූතිය පළ කිරීමටත් රජය මගින් ඉදිරියේදී ග්‍රාමීය මට්ටමින් දියත් කිරීමට බලාපොරොත්තු වන ඉදිරි සංවර්ධන කටයුතු පිළිබද අස්ගිරි සහ මල්වතු මහ නායක ස්වාමීන් වහන්සේලා දැනුවත් කළ බවත් අග්‍රාමාත්‍ය රනිල් වික්‍රමසිංහ මහතා ප්‍රකාශ කළේය. අග්‍රාමාත්‍යවරයා මෙම අදහස් පළ කළේ අද මහනුවර දී අස්ගිරි සහ මල්වතු මහ නායක ස්වාමීන් වහන්සේලා බැහැ දැකීමෙන් අනතුරුව මාධ්‍ය හමුවේ විශේෂ ප්‍රකාශයක් කරමිනි. එහිදී වැඩි දුරටත් අදහස් දැක්වූ අග්‍රාමාත්‍යවරයා ව්‍යවස්ථා සංශෝධනයක් සිදු කෙරෙන ඕනෑම අවස්ථාවක ආණ්ඩුක්‍රම ව්‍යවස්ථාවේ 09 වැනි වගන්තියේ බුද්ධාගමට ඇති ප්‍රමුඛස්ථානය ලබා දීම සම්බන්ධ වගන්තිය එක අකුරකින්වත් වෙනස් නොකරන බවත්, ඒකීය රාජ්‍ය ආරක්ෂා කරමින් එය ඉදිරියට ගෙන යන බවත් මහ නායක ස්වාමීන් වහන්සේලා හමුවේ තමන් ප්‍රකාශ කළ බවද පෙන්වා දෙන ලදී. අද උදෑසන මහනුවරට පැමිණි අග්‍රාමාත්‍යවරයා මුලින්ම අස්ගිරි මහා විහාරයට පැමිණ එම පාර්ශවයේ මහානායක අතිපූජ්‍ය වරකාගොඩ ඤාණරතන හිමිපාණන් වහන්සේ බැහැදැක ආශිර්වාද ලබා ගැනීමෙන් අනතුරුව මහනුවර ශ්‍රී දළදා මාළිගාවට පැමිණ ආගමික වතාවත් වල නායැපෙන ලදී.. පසුව මල්වතු මහා විහාරයේදී එම පාර්ශවයේ මහනායක අතිපූජ්‍ය තිබ්බටුවාවේ ශ්‍රී සිද්ධාර්ථ සුමංගල හිමිපාණන් වහන්සේ බැහැ දැක ආශිර්වාද ලබා ගෙන මල්වතු විහාරයේ පැවති විශේෂ දානමය පුණ්‍යකර්මයකටද සහභාගී විය. DMU/Kandy"
    },
    {
        "content": "විද්‍යා හා තාක්ෂණ ක්ෂේත්‍රයේ විශිෂ්ටයන් ඇගැයීමේ ජාතික සම්මාන උලෙළ ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන්  (19) පස්වරුවේ ජනාධිපති කාර්යාලයේ දී පැවැත්විණි. රටේ සමාජ, ආර්ථික දියුණුවට විද්‍යාව හා තාක්ෂණය උපයෝගී කොට උරදුන් විද්‍යාඥයන්, තාක්ෂණවේදීන් සහ ව්‍යවසායකයන් ජාතික සම්මානයෙන් පුදනු ලැබීම උදෙසා ජාතික විද්‍යා පදනම මෙම සම්මාන උලෙළ වාර්ෂිකව සංවිධානය කරයි. 2016 සහ 2018 වසරවලට අදාළව සුදුසුකම් සැපිරූ සම්මානලාභීන් වෙත ජාතික සම්මාන සහ කුසලතා සම්මාන පිරිනැමීම මෙහිදී ජනාධිපතිතුමා අතින් සිදු විය. ජාතික විද්‍යා පදනමේ අධ්‍යක්ෂ ජනරාල් මහාචාර්ය ආනන්ද ජයවර්ධන මහතා විසින් සම්මාන උලළේ ප්‍රධාන දේශනය සිදු කරනු ලැබීය. ජාතික විද්‍යා පදනමේ ප්‍රධානී මහාචාර්ය සිරිමලී ප්‍රනාන්දු මහත්මිය ඇතුථ සාමාජිකයන් මීට එක්ව සිටියහ."
    },
    {
        "content": "ජනාධිපති ගරු මෛත්‍රීපාල සිරිසේන මැතිතුමාගේ නියමයෙන් අනුරාධපුර, පළුගස්වැව, ආසිරිගම ගම්මානය සඳහා වෙන්කල රුපියල් ලක්ෂ 250 ක මුදලින් එහි සංවර්ධන කටයුතු මේ වන විට ආරම්භ කර තිබේ. 2025 වසර වනවිට දිළිදුකම පිටුදැකීම සඳහා ජනාධිපතිතුමා විසින් ආරම්භ කළ ග්‍රාමශක්ති ජනතා ව්‍යාපාරයට සාමාජික ගම්මානයක් ලෙස ආසිරිගම ද සක්‍රීයව එක්ව සිටි. ග්‍රාමශක්ති උතුරුමැද පළාත් සම්බන්ධීකරණ කමිටු රැස්වීමට සහභාගීවීමෙන් අනතුරුව ජනාධිපතිතුමා පසුගිය 20 වනදා ආසිරිගම ග්‍රාමශක්ති ගම්මානයේ සංචාරයකට එක් විය. එහිදී නව නිවාස, කෘෂි කර්මාන්තය සඳහා විධිමත් ජල සැපයුම් මෙන්ම පෙරපාසල් ගොඩනැගිලි සම්බන්ධයෙන් ද ජනාධිපතිතුමා වෙත ගම්වාසීන්ගෙන් ඉල්ලීම් ඉදිරිපත් විය. ගම්වාසීන්ගේ ඉල්ලිම අනුව වහා එම සංවර්ධන කටයුතු ආරම්භ කිරීම සඳහා රුපියල් ලක්ෂ 250 ක් ජනාධිපතිතුමා විසින් වෙන් කරන ලදී. මේ අනුව එහි අබලන්ව තිබූ පෙර පාසල් දෙකක ගොඩනැගිලි අලුතින් ඉදි කිරීම සඳහා මුල් ගල් තැබීම ඇතුළු සංවර්ධන කටයුතු රැසක් ඊයේ දින ආරම්භ කෙරිණි. සතියක් ගත වෙන්නට මත්තෙන් තම ඉල්ලීම් ඉටුකර දීම පිළිබඳ ප්‍රදේශවාසිහු ජනාධිපතිතුමා වෙත සිය කෘතඥතාවය පළ කරයි. දිළිඳුකම පිටුදැකීම සඳහා ජනාධිපති ගරු මෛත්‍රීපාල සිරිසේන මැතිතුමාගේ මගපෙන්වීමෙන් ජනාධිපති කාර්යාලයේ ප්‍රමුඛ ව්‍යාපෘතියක් ලෙස ග්‍රාමශක්ති ජනතා ව්‍යාපාරය දීප ව්‍යාප්තව ක්‍රියාවට නංවා තිබේ. ග්‍රාමශක්ති ජනතා ව්‍යාපාරය යැපුම් මානසිකත්වයෙන් මිදී ජනතාවට ස්වෝත්සාහයෙන් නැගී සිටීමට නිසි මං පෙන්වන සහ අත්වැල සපයන ව්‍යාපෘතියක් වීම විශේෂත්වයක් වන අතර, පෞද්ගලික අංශයේ ද දායකත්වයෙන් එය මේ වන විට ඉතා දිළිඳු ජනතාව ජීවත්වන ප්‍රාදේශිය ලේකම් කොට්ඨාස ඉලක්ක කර ගනිමින් ක්‍රියාත්මක කෙරේ. ග්‍රාමශක්ති ජනතා ව්‍යාපාරය හරහා මේ වන විට සක්‍රීයව වැඩ අරඹා ඇති ගම්මාන 1000 කි. ඉන් 700 ක් ප්‍රජාපාලිත ගම්මාන වන අතර, 300ක් නිෂ්පාදන හා සේවා අභිමුඛ ගම්මාන ලෙස ක්‍රියාත්මක වෙයි. 2020 වන විට මෙම ගම්මාන සංඛ්‍යාව 4000 ක් දක්වා ඉහළ නංවන ලෙස ජනාධිපති ගරු මෛත්‍රීපාල සිරිසේන මැතිතුමා උපදෙස් ලබා දී තිබේ."
    },
    {
        "content": "අග්‍රාමාත්‍ය රනිල් වික්‍රමසිංහ මහතා ඊයේ (29) දින අනුරාධපුර අටමස්ථානාධිපති, ශ්‍යාමෝපාලි මහා නිකායේ මල්වතු මහා විහාර පාර්ශ්වයේ උතුරු මධ්‍යම දිසාවේ ප්‍රධාන සංඝනායක ආචාර්ය පල්ලේගම සිරිසුමන ධම්මරක්ඛිත සිරිනිවාස නායක ස්වාමීන්ද්‍රයන් වහන්සේ බැහැ දැක ආශිර්වාද ලබා ගත් අතර ඉන් අනතුරුව අනුරාධපුර උඩමළුව ශ්‍රී මහා බෝධීන් වහන්සේ වැදපුදා ගැනීමට ද සහභාගි විය. මෙම අවස්ථාවට කෘෂිකර්ම, ග්‍රාමීය ආර්ථික කටයුතු,පශු සම්පත් සංවර්ධන, වාරිමාර්ග සහ ධීවර හා ජලජ සම්පත් සංවර්ධන අමාත්‍ය පී හැරිසන්, සංවර්ධන උපායමාර්ග, ජාත්‍යන්තර වෙළද සහ විද්‍යා, තාක්ෂණ හා පර්යේෂණ අමාත්‍ය මලික් සමරවික්‍රම යන මහත්වරුන් ඇතුළු ගිහි පැවිදි විශාල පිරිසක් සහභාගි වී සිටියහ."
    },
    {
        "content": "මුදල් හා ජනමාධ්‍ය අමාත්‍යාංශයේ නව ලේකම්වරයා ලෙස ආචාර්ය ආර්.එච්.එස්. සමරතුංග මහතා පත් කර තිබේ. ඒ මහතා අද (31) පෙරවරුවේ ජනාධිපති නිල නිවසේ දී ජනාධිපති ගරු මෛතී‍්‍රපාල සිරිසේන මැතිතුමා අතින් සිය පත්වීම් ලිපිය ලබා ගත්තේ ය."
    },
    {
        "content": "ගෙවුණු වසරේ මුහුණ දෙන්නට සිදු වූ බරපතල අභියෝග ජයගනිමින් ජනතා පරමාධිපත්‍ය තහවුරු කරමින් නව වසර පිළිගන්නට ලැබීම අප සැම ලද ජයහ්‍රහණයක් බව අග්‍රාමාත්‍ය රනිල් වික්‍රමසිංහ මහතා 2019 නව වසර වෙනුවෙන් සුබ පැතුම් පණිවුසයක් නිකුත් කරමින් කියා සිටියි. අග්‍රාමාත්‍යවරයා නිකුත් කර ඇති පණිවුඩය"
    },
    {
        "content": "2019 වසර....ඔබ සැමට සාමය සතුට පිරි නව වසරක් වේවා! රජයේ ප්‍රවෘත්ති අධ්‍යක්ෂ ජනරාල්තුමා ඇතුළු රජයේ නිලපුවත් වෙබ් අඩවියේ කර්තෘ මණ්ඩලය මෙසේ ඔබ වෙත සබ පැතුම් එක් කරයි...!"
    },
    {
        "content": "රාජ්‍ය මුදල් පිළිබඳ වන අතුරු සම්මත ගිණුම අද (21) පාර්ලිමේන්තුවට ඉදිරිපත් කිරීමට නියමිතය. මුදල් අමාත්‍ය මංගල සමරවීර මහතා විසින් අතුරු සම්මත ගිණුම පාර්ලිමේන්තුවට ඉදිරිපත් කිරීමට නියමිතය. දෙසැම්බර් 16 දින යළිත් රනිල් වික්‍රමසිංහ මහතා අග්‍රාමාත්‍ය ධුරයට පත් වීමෙන් අනතුරුව අද දින දිව්රුම් දෙන ලද අමාත්‍ය මණ්ඩලය යටතේ මුදල් හා ජනමාධ්‍ය අමාත්‍යවරයා වශයෙන් දිවුරුම් දුන් මංගල සමරවීර මහතා විසින් 2019 වසරේ මුල් මාස හතරේ රාජ්‍ය වියදම් සඳහා වන අතුරු සම්මත ගිණුම අද දින රැස්වූ නව රජයේ පළමු කැබිනට් මණ්ඩල රැස්වීමේ දී අනුමත කරන ලදී. එමගින් 2019 වසරේ පළමු මාස 04 සඳහා රජයේ වියදම් වෙනුවෙන් රුපියල් බිලියන 1765ක් වෙන් කර ඇති අතර ඉන් රුපියල් බිලියල 970ක් ණය සේවාකරණය (පොලී සහ වාරික) වෙනුවෙන් වෙන් කර ඇත. ඒ අනුව 2019 වසරේ මුල් මාස හතරේ වියදමෙන් 55%ක පමණ ප්‍රතිශතයක් වැය වනුයේ රජයේ ණය වාරික සහ පොලී ගෙවීම සඳහා ය. දේශීය ආර්ථිකය සහ ගම දියුණු කිරීම සඳහා රනිල් වික්‍රමසිංහ රජය මගින් හඳුන්වා දෙමින් ක්‍රියාත්මක කළ ගම් පෙරළිය, ව්‍යවසායකත්ව ශ්‍රී ලංකා සහ එක් ගමකට එක් වැඩක් යන වැඩසටහන් ඔක්තෝබර් මස 26 දින පත් වූ අමාත්‍ය මණ්ඩලය මගින් නවත්වා තිබිණි. රනිල් වික්‍රමසිංහ මහතාගේ ප්‍රධානත්වයෙන් නව රජයක් පත් කිරීමට නොහැකි වූයේ නම් 2019 වසරේ ජනවාරි මස සිට රාජ්‍ය සේවයේ වැටුප් හා පඩිනඩි ගෙවීම ඇතුළුව පොහොර සහනාධාරය, පාසල් නිල ඇඳුම්, සමෘද්ධි සහනාධාරය සහ සියලු සුබ සාධන කටයුතු සිදු කිරීමට අවස්ථාවක් නොමැති වීමට ඉඩ තිබිණි. මෙම අතුරු සම්මත ගිණුම මගින් මේ සියලු කටයුතු යළි ආරම්භ කෙරෙන අතර නව පාසල් වාරය ඇරැඹීමත් සමග ලක්ෂ 40කට අධික පාසල් සිසුන් හට නිල ඇඳුම් සඳහා වව්චර් පත් ලබා දීමට හැකිව ඇත. මෙම අතුරු සම්මත ගිණුම මගින් පුනරාවර්තන වියදම් සඳහා රුපියල් බිලියන 480ක් ද ප්‍රාග්ධන වියදම් සඳහා රුපියල් බිලියන 310ක් ද වෙන් කර ඇත"
    },
    {
        "content": "උදා වූ නව වසරේ කටයුතු ආරම්භ කරමින් අද (01) උදෑසන ඓතිහාසික සෝමාවති පුදබිම වෙත ගිය ජනාධිපතිතුමා ආගමික වතාවත්වල නිරත විය. සෝමාවති රජමහා විහාරාධිපති පූජ්‍ය පහමුණේ ශ්‍රී සුමංගල නායක හිමිපාණන් වහන්සේ බැහැදැක උන්වහන්සේගේ ද ආශිර්වාදය ලබා ගත්තේය. ඉන් අනතුරුව පුදබිමේ විශේෂ ආගමික වතාවත්වලට එක් වූ ජනාධිපතිතුමා වෙත මහා සංඝරත්නය සෙත් පිරිත් සජ්ඣායනා කර ආශිර්වාද පළ කළහ. අද දින සෝමාවති චෛත්‍ය රාජයාණන් වහන්සේ උදෙසා පැවැත්වුණු විශේෂ කප්රුක පූජාවට ද ජනාධිපතිතුමා එක් විය. නව වසරට ආශිර්වාද ලබා ගැනීම සඳහා සෝමාවති පුදබිම වෙත පැමිණි බැතිමතුන් වෙනුවෙන් කිරිබත් සහ කැවිලි දන්සැලක් පොළොන්නරුව බෞද්ධ සංගමය විසින් සංවිධානය කර තිබූ අතර, එම දන්සැල ආරම්භ කෙරුණේ ද ජනාධිපතිතුමා අතිනි. දන්සැල වෙත පැමිණි ජනතාව සමග සුහද පිළිසඳරක නිරත වූ ජනාධිපතිතුමා ඔවුන්ට කිරිබත් කැවිලිවලින් සංග්‍රහ කිරීමට ද එක් විය. “පිබිදෙමු පොළොන්නරුව” දිස්ත්‍රික් සංවර්ධන වැඩසටහන යටතේ සෝමාවති පුදබිමේ ඉදිකෙරෙන දෙමහල් ධර්මශාලාවේ ඉදිකිරීම් කටයුතු ද මෙහි දී ජනාධිපතිතුමාගේ නිරීක්ෂණයට ලක් වූ අතර එම ඉදිකිරීම් කඩිනම් කරන ලෙස නිලධාරින්ට උපදෙස් දෙන ලදී. මේ අතර ජනාධිපතිතුමා ඊයේ (31) පස්වරුවේ අනුරාධපුර ඓතිහාසික ජය ශ්‍රී මහා බෝ සමිඳුන් ද වැඳපුදා ගනිමින් නව වසරට ආශිර්වාද ලබා ගත්තේය. අටමස්ථානාධිපති ආචාර්ය පූජ්‍ය පල්ලේගම සිරිනිවාස නායක හිමිපාණන් වහන්සේ බැහැදැක උන්වහන්සේගේ ද සුවදුක් විමසා කෙටි පිළිසඳරක නිරත විය. ඓතිහාසික ජය ශ්‍රී මහා බෝ පුදබිමේ සංවර්ධන කටයුතු පිළිබඳව එහිදි සාකච්ඡාවට ලක් වූ අතර එම කටයුතු වෙනුවෙන් අවශ්‍ය සියලු සහය ලබාදෙන බව ජනාධිපතිතුමා සඳහන් කළේය. අනතුරුව ජනාධිපතිතුමා රුවන්වැලි මහා සෑය අභියස ආගමික වතාවත්වලට එක් වූ අතර, ස්වර්ණමාලී මහා සෑ රදුන් උදෙසා සිදුකරන ලද විශේෂ මුරුතැන් දානමය පූජාව සඳහා ද සහභාගී වී ආශිර්වාද ලබා ගත්තේ ය. රුවන්වැලි සෑය විහාරාධිපති පූජ්‍ය පල්ලේගම හේමරතන නායක හිමිපාණන් වහන්සේ බැහැ දැක උන්වහන්සේගේ සුවදුක් විමසා ආශිර්වාද ලබා ගත්තේය. මේ අතර රුවන්වැලි සෑය පුදබිම පරිශ්‍රයේ සේපාලිකා පැළයක් රෝපණය කිරීම ද ජනාධිපතිතුමා අතින් සිදු කෙරිණි. හිටපු අමාත්‍යවරුන් වන දුමින්ද දිසානායක, තිස්ස කරලියද්ද, හිටපු ප්‍රධාන අමාත්‍ය පේෂල ජයරත්න, ටෙලිකොම් ආයතනයේ සභාපති කුමාරසිරි සිරිසේන යන මහත්වරුන් ඇතුළු පිරිසක් මීට එක්ව සිටියහ."
    },
    {
        "content": "ජනතාවගේ දුගී බව තුරන් කිරීම ප්‍රමුඛ අරමුණ කර ගනිමින් නව වසරේ සංවර්ධන සැලසුම් සකස් කරන ලෙස ජනාධිපති ගරු මෛත්‍රීපාල සිරිසේන මැතිතුමා නිලධාරින්ට උපදෙස් දෙයි. මත්ද්‍රව්‍ය වැනි සමාජයට අහිතකර සියලූ බලවේගයන් මර්ධනය පිළිබදව ද විශේෂ අවධානයකින් කටයුතු කළ යුතු අතර, ඒ වෙනුවන් කි්‍රයාත්මක විශේෂ වැඩසටහන් තවදුරටත් ශක්තිමත් කිරීමේ අවශ්‍යතාවය ද ජනාධිපතිතුමා අවධාරණය කළේ ය. ජනාධිපති ගරු මෛත්‍රීපාල සිරිසේන මැතිතුමා මේ බව සදහන් කළේ අද (01) පෙරවරුවේ පොළොන්නරුව දිස්ති්‍රක් ලේකම් කාර්යාලයේ පැවති ,පිබිදෙමු පොළොන්නරුව, දිස්ති්‍රක් සංවර්ධන වැඩසටහනේ ප්‍රගති සමාලෝචන රැස්වීමට එක් වෙමිනි. ,පිබිදෙමු පොළොන්නරුව, දිස්ති්‍රක් සංවර්ධන වැඩසටහනේ 2018 වසරේ ප්‍රගතිය සහ 2019 වසරේ සැලසුම් පිළිබ`ද මෙහි දී සමාලෝචනයට ලක් කෙරිණි. වසර ගණනාවක් පුරා සංවර්ධනය අතපසු වූ පොළොන්නරුව දිස්ති්‍රක්කයේ සංවර්ධනය වෙනුවෙන් 2018 වසරේ රුපියල් මිලියන 9615 ක මුදලක් වැය කර තිඛෙන බවත්, එහි මූල්‍ය ප්‍රගතිය සියයට සියයක් බවත් දිස්ති්‍රක් ලේකම්වරයා මෙහිදී පෙන්වා දුන්නේ ය. දිළි`දුකම තුරන් කිරීම සහ මත්ද්‍රව්‍ය නිවාරණය වෙනුවෙන් දිස්ති්‍රක්කය තුළ කි්‍රයාත්මක වැඩසටහන්වල ප්‍රගතිය මෙහිදී විමසා බැලූණු අතර, රාජ්‍ය ආයතනවල පවතින මානව සම්පත් හි`ගයට විස`දුම් ලබාදීම පිළිබ`දව ද අවධානය යොමු විය. නව බස් නැවතුම්පොළේ ඉදිකිරීම්, කසළ කළමනාකරණ වැඩසටහන් ඇතු`ථ පොළොන්නරුව නගර සංවර්ධන කටයුතු පිළිබ`දව ද සාකච්ඡාවට බ`දුන් විය. පවතින කාලගුණික තත්ත්වය සමග කෘෂිකාර්මික කටයුතුවල නව පිබි`දීමක් ඇති වී තිඛෙන අතර දිස්ති්‍රක්කයේ කෘෂිකාර්මික සංවර්ධනය වෙනුවෙන් ,පිබිදෙමු පොළොන්නරුව, වැඩසටහන යටතේ විශේෂ වැඩසටහන් කි්‍රයාවට නැංවීමට ද ජනාධිපතිතුමා උපදෙස් දුන්නේ ය. රැක් රෝපණ වැඩසටහනේ ප්‍රගතිය පිළිබ`දව ද සාකච්ඡාවට ලක් වූ අතර පළාත් අධ්‍යාපන කාර්යාලය හා දිස්ති්‍රක් ලේකම් කාර්යාලය ඒකාබද්ධ ව පාසල් දරුවන් වෙත පැළ ඛෙදාදීමේ වැඩසටහනක් කි්‍රයාවට නැංවීමට ද ජනාධිපතිතුමා උපදෙස් දෙනු ලැබීය. පොළොන්නරුව පොත්ගුල් වෙහෙර අභියස වෙළෙදාමේ නියුතු වෙළදුන් 08 දෙනෙකු වෙනුවෙන් වෙළෙ`ද කුටි ලබාදිම ද මෙහිදී ජනාධිපතිතුමා අතින් සිදු කෙරිණි. පොළොන්නරුව දිස්ති්‍රක් ලේකම්වරයා ඇතුථ රාජ්‍ය නිලධාරිහු මීට එක්ව සිටියහ."
    },
    {
        "content": "කොළඹ නව කෝරලයේ ප්‍රධාන සංඝනායක සහ කොළඹ, හුණුපිටිය ගංගාරාමාධිපති ආචාර්ය පූජ්‍ය ගලබොඩ ඤණිස්සර නායක හිමිපාණන් වහන්සේට සෙත් පතමින් ඊයේ(01) පස්වරුවේ ගංගාරාම විහාරස්ථානයේ පැවති ආශිර්වාද පූජාව සදහා ජනාධිපති ගරු මෛත්‍රීපාල සිරිසේන මැතිතුමා ද එක් විය. සෑම දෙසැම්බර් 31 වැනිදාවකම මධ්‍යම රාති්‍රයේ සිට ජනවාරි 01 වැනිදා දක්වා ගංගාරාම විහාරස්ථානයේ සාම්ප්‍රදායානුකූලව පැවැත්වෙන ආගමික වැඩසටහනට සමගාමීව රෝගාතුරුව වැඩවෙසෙන උන්වහන්සේට ඉක්මන් සුවය ප්‍රාර්ථනා කරමින් මෙම ආශිර්වාද පූජාව සංවිධානය කර තිබුණි. අද පස්වරුවේ විහාරස්ථානය වෙත ගිය ජනාධිපතිතුමා පළමුව ආගමික වතාවත්වල නිරත වූ අතර අනතුරුව ආශිර්වාද පූජාවට සහභාගී විය. ගංගාරාම විහාරාධිකාරී ආචාර්ය පූජ්‍ය කිරින්දේ අස්සජි ස්වාමින් වහන්සේ ප්‍රමුඛ මහා සංඝරත්නය ආගමික වතාවත් සිදු කළහ. විපක්ෂනායක මහින්ද රාජපක්ෂ මහතා සහ අමාත්‍ය සජිත් ප්‍රේමදාස මහතා ඇතුළු මැති ඇමතිවරු පිරිසක් පිංකමට එක්ව සිටියහ."
    },
    {
        "content": "විදේශීය අංශය මත දැඩි බලපෑම් ඇති කරනු ලැබූ, ප්‍රධාන වශයෙන් ගෝලීය ආර්ථික, මූල්‍ය සහ භූදේශපාලනික තත්ත්ව හේතුවෙන් 2018 වසරේදී ශ්‍රී ලංකා ආර්ථිකය අභියෝග රැසකට මුහුණ දුන්නේය. දේශීය අභියෝග රාශියක්ද පැවතිණි. විශේෂයෙන්ම, වසරේ අවසාන කාර්තුවේ දී ඇති වූ දේශපාලන අවිනිශ්චිතතාව සමස්ත සාර්ව ආර්ථික ස්ථාවරත්වයට ඇති අභියෝග තවත් දැඩි කළේය. 2017 වසරේ දී පැවති මන්දගාමී ආර්ථික වර්ධනය අඛණ්ඩව පැවති අතර, ඒ අනුව 2018 වසරේදී ද අඩු වර්ධනයක් වාර්තා විය. යහපත් කාලගුණික තත්ත්වය කෘෂිකාර්මික අංශය යථා තත්ත්වයට පත් කිරීමට උපකාරී වූ අතර, සේවා අංශයේ කටයුතු ද පුළුල් වර්ධනයක් වාර්තා කළේය. කෙසේ වුවද, 2018 වසරේදී ඉදිකිරීම් ක්ෂේත්‍රයේ පැවති මන්දගාමී ක්‍රියාකාරිත්වය හේතුවෙන් කාර්මික අංශයේ කටයුතුවල වර්ධනය අඩු විය. නිතර උච්චාවචනය වන ආහාර මිල ගණන්වල සහ පරිපාලිත මිල ගණන්වල සංශෝධන හේතුවෙන් තාවකාලික වශයෙන් පැවති ඉහළ යෑම් හා පහළ යෑම් මධ්‍යයේ වුවද, 2018 වසරේදී පාරිභෝගික මිල උද්ධමනය අඩු මට්ටමක පැවතිණ. පසුගිය දෙවසර තුළ ශ්‍රී ලංකා මහ බැංකුව විසින් අනුගමනය කරන ලද දැඩි මුදල් ප්‍රතිපත්ති ස්ථාවරයට ප්‍රතිචාර දක්වමින්, 2016 සහ 2017 වසරවල වාර්තා වූ ඉහළ වර්ධනයට සාපේක්ෂව 2018 වසරේදී මුදල් සහ ණය වර්ධනය මන්දගාමී විය. පෞද්ගලික අංශය වෙතින් ණය සඳහා පැවති ඉල්ලුම පිළිබිඹු කරමින් දේශීය ණය ප්‍රමාණවත් ලෙස ප්‍රසාරණය විය. මෙම ප්‍රවණතා මෙන්ම, ඉදිරියේදී ඇති විය හැකි අවදානම් සහ අභියෝග සැලකිල්ලට ගනිමින්, 2018 වසර තුළ මුදල් ප්‍රතිපත්තිය ක්‍රියාත්මක කිරීමේදී අප විසින් පරීක්ෂාකාරී පිළිවෙතක් අනුගමනය කරන ලදී. උද්ධමනයෙහි සහ උද්ධමන අපේක්ෂාවල හිතකර වර්ධනයන් මෙන්ම, මූර්ත ආර්ථිකයේ මන්දගාමී වර්ධනය සැලකිල්ලට ගනිමින් 2015 වර්ෂයේ අවසානයේ සිට ක්‍රියාත්මක වූ දැඩි මුදල් ප්‍රතිපත්ති ස්ථාවරයෙහි අවසානය සනිටුහන් කරමින්, 2018 අප්‍රේල් මාසයේදී ප්‍රතිපත්ති පොලී අනුපාතික කොරිඩෝවෙහි ඉහළ සීමාව පහත හෙළන ලදී. කෙසේ වුවද, විදේශීය අංශයේ ස්ථායීතාවට බලපෑ ගෝලීය සාධක සැලකිල්ලට ගනිමින් ඉන්පසුව, ශ්‍රී ලංකා මහ බැංකුව මධ්‍යස්ථ මුදල් ප්‍රතිපත්ති ස්ථාවරයක් අනුගමනය කළේය.   සම්පූර්ණ ලිපිය බලන්න-"
    },
    {
        "content": "සිංගප්පුරුවේ දෙදින නිල සංචාරයක නිරත ජනාධිපති මෛත්‍රීපාල සිරිසේන මැතිතුමා සහ සිංගප්පූරු අග්‍රාමාත්‍ය ලී සියැන් ලුන්ග් (Mr Lee Hsien Loong) මහතා අතර හමුව අද (25) දහවල් සිදු විය. දෙරට අතර පවතින වෙළෙඳ, සංචාරක සහ කර්මාන්ත ක්ෂේත්‍රයේ සබඳතා තවදුරටත් ඉහළ නංවා ගැනීම පිළිබඳව මෙහි දී නායකයන්ගේ විශේෂ සාකච්ඡාවට ලක් විය. ශ්‍රී ලංකාව සහ සිංගප්පූරුව අතර අත්සන් තබා ඇති නිදහස් වෙළෙඳ ගිවිසුම පිළිබඳව ද මෙහි දී අදහස් දැක්වූ ජනාධිපති  මෛත්‍රීපාල සිරිසේන මැතිතුමා කියා සිටියේ එය සකස් කිරීමේ දී ශ්‍රි ලංකා පාර්ශ්වයෙන් අඩු පාඩු කිහිපයක් සිදුව තිබෙන බවත්, ඒ සඳහා අවශ්‍ය සංශෝධන කිහිපයක් සිදු කිරීමට අපේක්ෂා කරන බවත් ය. ඉදිරියේ දී ඒ පිළිබඳව කටයුතු කිරීමේ වැදගත්කම ද ජනාධිපතිතුමා පෙන්වා දුන්නේ ය. එමෙන්ම කලාපයට පමණක් නොව ලෝකයටම තර්ජනයක් වී ඇති මත්ද්‍රව්‍ය අභියෝගය ජය ගැනීම සඳහා එක්ව කටයුතු කිරීම පිළිබඳව ද මෙහිදී නායකයන්ගේ අවධානය යොමු වූ අතර මත් උවදුර මැඬලීම සඳහා ජනාධිපති ගරු මෛත්‍රීපාල සිරිසේන මැතිතුමාගේ නායකත්වයෙන් ශ්‍රී ලංකා රජය ගෙන යන වැඩපිළිවෙළට උපරිම සහය ලබාදෙන බව සිංගප්පූරු අග්‍රාමාත්‍යවරයා සඳහන් කළේය. ශ්‍රී ලාංකිකයන් විශාල පිරිසක් සිංගප්පූරුවේ විවිධ ක්ෂේත්‍රවල රැකියාවල නියුතුව සිටින අතර ඔවුන්ගේ සහ එරට උසස් අධ්‍යාපනය ලබන ශ්‍රී ලාංකික සිසුන්ගේ සුබසාධනය වෙනුවෙන් සිංගප්පූරු රජය දක්වන සහය පිළිබඳව ද ජනාධිපතිතුමා මෙහි දී සිංගප්පූරු අග්‍රාමාත්‍යවරයා වෙත සිය ස්තූතිය පළ කළේය. මේ අතර ඇස්ටෝනියාවේ පරිසර අමාත්‍යවරයා මෙන්ම එක්සත් ජාතින්ගේ පරිසර කමිටුවේ සිව්වන සැසිවාරයේ සභාපතිවරයා වන (Slim kiisler) මහතා ද අද ජනාධිපතිතුමා හමුවී සාකච්ඡා පැවැත්වීය. පරිසරය ආරක්ෂා කර ගනිමින් තිරසර සංවර්ධන ඉලක්ක ජය ගැනීම සඳහා ජනාධිපති  මෛත්‍රීපාල සිරිසේන මැතිතුමාගේ මගපෙන්වීමෙන් ශ්‍රී ලංකා රජය ගෙන යන වැඩපිළිවෙළ මෙහි දී අමාත්‍යවරයාගේ පැසසුමට ලක් විය. පරිසර සංරක්ෂණය වෙනුවෙන් ලෝකයටම ආදර්ශයක් සපයමින් වැදගත් පියවර රැසක් තබා ඇති ශ්‍රී ලංකා ජනාධිපති  මෛත්‍රීපාල සිරිසේන මැතිතුමා, පරිසර අභියෝග ජය ගැනීම පිළිබඳව අද දින පැවති සමුළුවේ දී ඉදිරිපත් කළ යෝජනා පිළිබඳව ද සිය ස්තූතිය පළ කළ අමාත්‍යවරයා ඒවා අන්තර්ජාතික වශයෙන් ඉතා වැදගත් යෝජනා වනු ඇති බව සඳහන් කළේය. මේ අතර ලබන මාර්තු මාසයේ දී නයිරෝබිහි පැවැත්වෙන එක්සත් ජාතින්ගේ පරිසර සැසියේ විශේෂ ආරාධිත අමුත්තෙකු ලෙස සහභාගී වන ලෙස ද ජනාධිපතිතුමා වෙත ඇරයුම් කළේය. කාලගුණික දේශගුණික විපර්යාස හේතුවෙන් මතුවන අභියෝග ජය ගැනීමේ දී මෙන්ම පරිසර සංරක්ෂණ වැඩපිළිවෙළේ දී එක්සත් ජාතින්ගේ සංවිධානය ශ්‍රී ලංකාවට ලබා දෙන සහය මෙහි දී අගය කළ ජනාධිපතිතුමා පොලිතින් තහනම වැනි දැඩි නීති රීති ක්‍රියාවට නංවමින් පරිසරය සුරැකීම වෙනුවෙන් ශ්‍රී ලංකා රජය ගෙන යන පුළුල් වැඩපිළිවෙළ පිළිබඳවත්, පරිසරය ආරක්ෂා කිරිම වෙනුවෙන් ත්‍රිවිධ හමුදාවේ සහය ලබා ගනිමින් ක්‍රියාත්මක කර ඇති වැඩපිළිවෙළ පිළිබඳවත් අමාත්‍යවරයා දැනුවත් කළේය. ඇස්ටෝනියාව සහ ශ්‍රී ලංකාව අතර මේ වන විටත් පවතින ද්විපාර්ශ්වික සබඳතා නව ක්ෂේත්‍ර ඔස්සේ වර්ධනය කර ගැනීම පිළිබඳව ද මෙහි දී අවධානය යොමු විය."
    },
    {
        "content": "ශ්‍රී ලංකා අග්‍රාමාත්‍ය රනිල් වික්‍රමසිංහ මහතා බංග්ලාදේශ අගමැතිනි ෂෙයික් හසීනා මැතිනිය වෙත සුබ පැතුම් පණිවිඩයක් යොමු කළේ ය. ඊයේ (01 වන දා) දහවල්අ ග්‍රමාත්‍යවරුන් දෙපළ දුරකථන සාකච්ඡාවක ද නිරත වූ අතර, එහි දී ද්විපාර්ශවික කරුණු කීපයක් සම්බන්ධයෙන් ද අවධානය යොමු කෙරිණි. වික්‍රමසිංහ මහතා යොමු කළ සුභ පැතුම් පණිවිඩයේ සිංහල පරිවර්තනය මෙසේ ය. බංග්ලාදේශ ජනරජයේ නොබෝදා පැවති පාර්ලිමේන්තු මැතිවරණය ජයග්‍රහණය කරමින් පිට පිටම තුන්වන වතාවටත් ඔබ පක්‍ෂය ලද ජනවරමට මාගේ හෘදයාංගම සුබ පැතුම් එක් කිරීමට ලැබීම ගැන බෙහෙවින් සතුටු වෙමි. ශ්‍රී ලංකාව සහ බංග්ලාදේශය අතර දිගු කලක සිට පැවත එන මිතුදමත්, සබැඳියාවත් තව තවත් ශක්තිමත්ව චිරාත් කාලයක් පවතිනු ඇති බව මම උදක්ම අපේක්‍ෂා කරමි. බංග්ලාදේශ අග්‍රාමාත්‍යවරිය වශයෙන් ඔබගේ නව ධූර කාලය ආරම්භ කරන මේ මොහොතේ ශ්‍රී ලංකා රජය ප්‍රමුඛ සමස්ත ශ්‍රී ලාංකික ප්‍රජාවත් බංග්ලාදේශ ආණ්ඩුව ප්‍රමුඛ සමස්ත ශ්‍රී ලාංකික ප්‍රජාවත් අතර තහවුරු වන ශක්තිමත් සබඳතා දිරිගන්වනු කැමැත්තෙමි. ඉතාමත් සාර්ථක ධූර කාලයකට සුභාශිංසන පරිනමමි."
    },
    {
        "content": "ජගත් සාම ක්‍රියාදාමයට එක්ව ජීවිතයෙන් සමුගත් රණවිරුවන් වෙනුවෙන් ජනපති නිකුත් කළ ශෝක පණිවුඩය"
    },
    {
        "content": "වසර 30ක ම්ලේච්ඡ ත්‍රස්තවාදය පරාජය කිරීමට ගෙන ගිය යුද්ධය හා සමාන යුද්ධයක් ම්ලේච්ඡ මත්ද්‍රව්‍ය ජාවාරම්කරුවන්ගෙන් ජාතිය ගලවා ගැනීම සඳහා සිදු කළ යුතුව ඇති බව ජනාධිපතිතුමා පවසයි. එදා දැක්වූ කුසලතාවයන්, දක්ෂතාවයන්, එඩිතරබව සහ වීරත්වය මෙම ශ්‍රේෂ්ඨ මානව කාර්ය වෙනුවෙන් ද ඉටුකිරීමට පෙරට එන ලෙස ත්‍රිවිධ හමුදා, පොලිස්, සිවිල් ආරක්ෂක බලකා සියලු සාමාජිකයන්ට ආරාධනා කළ ජනාධිපතිතුමා ඊට නායකත්වය ලබාදීමට තමා සූදානම් බව ද කියා සිටියේය. ජනාධිපති ගරු මෛත්‍රිපාල සිරිසේන මැතිතුමා මේ බව ප්‍රකාශ කළේ මත්ද්‍රව්‍ය මර්දන වැඩපිළිවෙළේ දී විශේෂ දක්ෂතා දැක්වූ පොලිස් නිලධාරින් ඇගැයීම වෙනුවෙන් අද (28) පෙරවරුවේ කොළඹ සුගතදාස ගෘහස්ථ ක්‍රිඩාංගණයේ පැවති “ජනපති ප්‍රශංසා” ඇගැයීම් උලෙළ අමතමිනි. මෙහිදී අදහස් දැක්වූ ජනාධිපතිතුමා වැඩිදුරටත් සඳහන් කළේ මත්ද්‍රව්‍ය ජාවාරම්කරුවන් සහ විවිධ නීති විරෝධි කටයුතුවල නිරතව සිටින පිරිස් විසින්, පොලිස් ස්ථානාධිපතිවරුන්ව මාරු කර යැවූ යුගය තමා අවසන් කරන බවයි. පොලිස් නිලධාරින්ට ස්ථාන මාරුවීම් ලබාදීමේ දී වාර්ෂික ස්ථානමාරුවීම්, ප්‍රතිපත්තිමය ස්ථාන මාරුවීම් ක්‍රමවේදයන්ට අනුව මෙන්ම ඉන් බාහිරව සිදු කෙරෙන්නා වූ ස්ථානමාරුවීම්වල දී ද එම ස්ථාන මාරුවට හේතුව ස්ථාන මාරුවීම් ලිපියේ ම සඳහන් කළයුතුය යන නියෝගය තමා විසින් ලබා දෙන බව ද ජනාධිපතිතුමා කියා සිටියේය. එසේ සිදු කරනුයේ සියලු පොලිස් නිලධාරින්ට මාතෘභූමිය වෙනුවෙන් අවංක සේවයක් ඉටුකිරීමට බව පැවසූ ජනාධිපතිතුමා ජනාධිපතිවරයා ලෙස මෙන්ම පොලිසිය භාර අමාත්‍යවරයා ලෙස ද තමා සෑම අවස්ථාවකම අවංකව රාජකාරී ඉටු කරන නිලධාරින් ආරක්ෂා කරන බව කියා සිටියේ ය. දූෂිතයන්ගේ සහ ජාවාරම්කරුවන්ගේ අනුදැනුම මත කිසියම් පොලිස් නිලධාරියෙකු ස්ථාන මාරුවීමකට ලක්වුවහොත් හා යම් පෞද්ගලික අභියෝගයකට හෝ කරදරයකට ලක් වුවහොත් ඒ පිළිබඳ තමා වෙත පෞද්ගලිකව දැනුම්දීමට අවශ්‍ය ක්‍රමවේදය සකස් කරමින් විශේෂ ඒකකයක් ස්ථාපිත කිරීමට කටයුතු කරන බව ද ජනාධිපතිතුමා මෙහිදී සඳහන් කළේය. එසේම මත්ද්‍රව්‍ය භාවිත කරන පිරිස් පුනරුත්ථාපනය කිරීමේ අධිකාරියක් පිහිටුවීම පිළිබඳව නව අමාත්‍ය මණ්ඩල සංදේශයක් හෙට දින අමාත්‍ය මණ්ඩලයට ඉදිරිපත් කරන බව පැවසූ ජනාධිපතිතුමා විවිධ ක්ෂේත්‍රවල විශේෂඥයන්ගෙන් සමන්විතව ඉදිරි සති කිහිපය තුළ එම අධිකාරිය ස්ථාපිත කිරීමට කටයුතු කරන බව සඳහන් කළේය. මෙහිදී අදහස් දැක්වූ ජනාධිපතිතුමා වැඩිදුරටත් සඳහන් කළේ මත්ද්‍රව්‍ය මර්දනය ජාතික අවශ්‍යතාවයක් සේ සලකමින් ඒ සඳහා ලබාදිය යුතු ඉහළම ප්‍රමුඛත්වය ලබාදෙන බවත්, ඒ පිළිබඳ නීතිය ක්‍රියාත්මක කිරීමේ දී නීතිවිරෝධි මත්ද්‍රව්‍ය ජාවාරම්කරුවන්ට මරණීය දණ්ඩනය ලබාදිය යුතු ම බවයි. රජයක් ලෙස ඒ පිළිබඳව කටයුතු කිරීමේ දී මානව හිමිකම් පෙන්වමින් එම අපරාධකරුවන් ආරක්ෂා කිරීමට ඇතැමුන් කටයුතු කරන බව පැවසු ජනාධිපතිතුමා, එය ඔවුන් සමස්ත ජාතියේම අනාගතය වෙනුවෙන් කරන ද්‍රෝහිකමක් බව ද කියා සිටියේ ය. තමා පසුගියදා සිදු කළ පිලිපීන මෙන්ම සිංගප්පුරු සංචාරවල දී ශ්‍රී ලංකාවේ මත්ද්‍රව්‍ය නිවාරණ වැඩපිළිවෙළ වෙනුවෙන් තාක්ෂණික සහය පළ කිරීමට එම රටවල් එකඟ වු බව මෙහි දී සිහිපත් කළ ජනාධිපතිතුමා ලෝකයේ බොහෝ රටවල් භාවිත කරන එම තාක්ෂණික දැනුම දශක ගණනාවක් තිස්සේ ශ්‍රී ලංකාවට ලබා ගැනීමට එම විෂයභාරව කටයුතු කළ දේශපාලනඥයන් කටයුතු කර නොමැති අතර, අද රටට ව්‍යසනයක්ව ඇති මත්ද්‍රව්‍ය අභියෝගය ව්‍යාප්තවීම පිළිබඳව එම සියලුදෙනා වගකිව යුතුව ඇති බව ද කියා සිටියේ ය. එමෙන්ම ජනාධිපතිතුමා වැඩිදුරටත් සඳහන් කළේ විෂ මත්ද්‍රව්‍ය හඳුනාගැනීම පිළිබඳ එම නවීන තාක්ෂණික උපකරණ කඩිනමින් ශ්‍රී ලංකා පොලිස් දෙපාර්තමේන්තුව වෙත ලබාගැනීම පිළිබඳ සොයා බැලීමට තමා ආරක්ෂක අමාත්‍යාංශයේ ලේකම්වරයා වෙත උපදෙස් දී ඇති බවයි මතින් නිදහස් රටක් ගොඩනැගීමේ පුළුල් අරමුණ ඉටු කර ගැනිමට අමාත්‍යාංශ ලේකම්වරයාගේ සිට කම්කරුවා දක්වා සියලු රාජ්‍ය සේවකයන් සහ පූජ්‍ය පක්ෂය ඇතුළු සියලු පුරවැසියන් කැපවීමේ වැදගත්කම අවධාරණය කළ ජනාධිපතිතුමා නව මුහුණුවරකින් ඉදිරියට ක්‍රියාත්මක කෙරෙන මෙම ජාතික වැඩසටහන සමග අත්වැල් බැඳගන්නා ලෙස ද සියලුදෙනාට ආරාධනා කළේය. රටේ සියලු පුරවැසියන්ගේ නිදහස් සාමකාමී දිවි පැවැත්ම තහවුරු කරනු වස් ශ්‍රී ලංකා පොලිස් සේවයේ පරමාර්ථ යථාර්ථයක් කරමින් තික්ෂණ බුද්ධියෙන් තම කුසලතාවයෙන් සහ වෘත්තීමය පරිණතභාවයෙන් මත්ද්‍රව්‍ය, මද්‍යසාර සහ සංවිධානාත්මක අපරාධ මැඬලමින්, වළක්වාලමින්, ග්‍රහණයට ගනිමින් සහ ප්‍රජාව දැනුවත් කරමින් සිදු කරන ලද මෙහෙවරට සහ ගරු ජනාධිපතිතුමා විසින් වර්ෂ 2015 දී ආරම්භ කරන ලද මතින් නිදහස් රටක් සංකල්පය යථාර්ථයක් කර ගැනීමට දිවි හිමියෙන් කැපවෙමින් සිදු කළ උදාරතර අභිමානවත් සේවය ඇගැයීමට ලක් කරමින් සහ මුළුමහත් ජාතියේ ගෞරවය සහ ප්‍රණාමය පුද කරමින් පොලිස් නිලධාරින් 1007 දෙනෙකු වෙත විශේෂ ජනාධිපති ප්‍රශංසා සහතික පත් පිළිගැනීම මෙහිදී සිදු කෙරිණි. එම අවස්ථාව සංකේතවත් කරමින් සහතික පත් ප්‍රදානය කිරීම ජනාධිපතිතුමා අතින් සිදු විය. මෙවැනි සම්මාන උලෙළක් සංවිධානය කරන ලද්දේ පළමු වරට වීම විශේෂත්වයකි. ආණ්ඩුකාරවරුන්, මැති ඇමතිවරුන්, තානාපතිවරුන් ඇතුළු සම්භාවනීය ආරාධිතයන් සහ ත්‍රිවිධ හමුදාපතිවරුන්, පොලිස්පති ඇතුළු ආරක්ෂක අංශ ප්‍රධානිහු ඇතුළු පිරිසක් මෙම අවස්ථාවට එක්ව සිටියහ."
    },
    {
        "content": "මුදල් කොමිෂන් සභාවේ 2017 වර්ෂයට අදාළ වාර්තාව අද (29) පෙරවරුවේ ජනාධිපති කාර්යාලයේ දී ජනාධිපති ගරු මෛත්‍රීපාල සිරිසේන මැතිතුමා වෙත පිළිගැන්වීය. එහි සභාපති යූ.එච්. පලිහක්කාර මහතා විසින් වාර්තාව ජනාධිපතිතුමා වෙත පිළිගැන්වූ අතර ලේකම් ඒ.ටී.එම්.යූ.ඩී.බී. තෙන්නකෝන් මහතා ඇතුථ කොමිෂන් සභාවේ සාමාජිකයන් මෙම අවස්ථාවට එක්ව සිටියහ."
    },
    {
        "content": "ග්‍රාමීය මට්ටමින් සිටින පාරම්පරික කලාකරුවන්ගේ දැනුම සහ කුසලතාවයන් ඔවුන්ගේ ජීවන ගමන නිමා වීමත් සමග අවසන් වීමට ඉඩ නොතබා මතු පරපුර වෙත දායාද කිරීමේ වැඩපිළිවෙළක් අවශ්‍ය බව ජනාධිපතිතුමා පවසයි. ඒ පිළිබඳ අමාත්‍යාංශ මට්ටමින් අවධානය යොමුවීමේ වැදගත්කම ජනාධිපතිතුමා පෙන්වා දුන්නේ  (29) පස්වරුවේ කොළඹ නෙළුම් පොකුණ රඟහලේ පැවති කලාභූෂණ රාජ්‍ය සම්මාන උලෙළ අමතමිනි. ශ්‍රී ලාංකීය කලා ක්ෂේත්‍රයේ උන්නතිය වෙනුවෙන් විශිෂ්ට සේවයක් ඉටු කළ කලා ශිල්පි ශිල්පිනියන් දෙසීය දෙනෙකු පමණ මෙහිදී ඇගැයීමට ලක් කෙරුණු අතර විශිෂ්ටතා සම්මාන පිළිගැන්වීම ජනාධිපතිතුමා අතින් සිදු විය. සංස්කෘතික කටයුතු දෙපාර්තමේන්තුව විසින් වාර්ෂිකව සංවිධාන කරනු ලබන මෙම සම්මාන උලෙළ මෙවර සංවිධානය කරන ලද්දේ 34 වන වරටයි. මානව දයාවෙන් පිරි සමාජයක් බිහිකිරීමට කලාකරුවා ඉටුකරන මෙහෙවර මෙහිදී ඇගැයිමට ලක් කළ ජනාධිපතිතුමා මෙවන් සම්මාන උලෙළවල් සංවිධානය කිරීම තුළින් අවදි වන්නේ කලාකරුවන් ජාතිය වෙනුවෙන් ඉටුකරන එම විශිෂ්ට මෙහෙවර බව ද ප්‍රකාශ කළේය. දේශීය සිනමාව, වේදිකාව හා ටෙලිනාට්‍ය කලාව මෙන්ම ලේඛන කලාව රැක ගනිමින් ප්‍රබුද්ධ ජන මතයක් ගොඩනැගීම වෙනුවෙන් එදා මෙදා තුර යුග මෙහෙවරක් ඉටුකළ සියලු කලාකරුවන් වෙත මෙහිදී ජනාධිපතිතුමා සිය ප්‍රණාමය පුද කර සිටියේ ය. හේමා ප්‍රේමදාස මැතිණිය ද, තැපැල් සේවා හා මුස්ලිම් ආගමික කටයුතු අමාත්‍ය අබ්දුල් හලීම් මොහොමඞ්, සංස්කෘතික කටයුතු දෙපාර්තමේන්තුවේ අධ්‍යක්ෂ ජනරාල් අනූෂා ගෝකුල, මහාචාර්ය ආරියරත්න කළුආරච්චි, සරත්චන්ද්‍ර එදිරිසිංහ යන මහත්වරුන් සහ ජ්‍යෙෂ්ඨ කලාකරුවන් ඇතුළු සම්භාවනීය ආරාධිතයෝ රැසක් මීට එක්ව සිටියහ."
    },
    {
        "content": "මිනිසුන් මරණයට, රෝග පීඩාවන්ට හා මානසික පීඩනයට ලක් කරන තාක්ෂණික හා කොන්කි‍්‍රට් නිර්මාණයන් අද සංවර්ධනය ලෙස හැඳින්වුව ද සමස්ත ලෝකයේ ම අපේක්ෂාව වී ඇත්තේ සොබාදහමේ තිරසර පැවැත්ම තහවුරු කළ හැකි නව සංවර්ධන කි‍්‍රයාදාමයක් බව ජනාධිපතිතුමා පවසයි. මීට වසර විස්සකට, විසි පහකට එහා ලොව රාජ්‍ය නායකයන්, දේශපාලනඥයන්, විද්වතුන් සහ විශේෂඥයන් බහුතරයකට පරිසරය රැක ගැනීමේ වුවමනාවක් නොතිබුණ ද අද පරිසරය සුරැකීම පිළිබඳ ලොව පුරා සියලු දෙනා උණුසුම් සංවාදයක නිරතව සිටින්නේ පරිසර විනාශය මිනිස් පැවැත්ම ඉදිරියේ ඇති අභියෝගාත්මක මෙන්ම තීරණාත්මක ගැටලුවක් වී ඇති නිසා බව ද ජනාධිපතිතුමා කියා සිටියේ ය. එබැවින් පරිසර සංරක්ෂණය පිළිබඳ අද දවසේ වගකීම කිසිසේත් සුළුකොට තැකිය නොහැකි බව ජනාධිපති ගරු මෛතී‍්‍රපාල සිරිසේන මැතිතුමා ප‍්‍රකාශ කළේ   (30) පස්වරුවේ කොටුව ජනාධිපති මන්දිරයේ පැවති ‘පරිසර නියමු ජනාධිපති පදක්කම් ප‍්‍රදානෝත්සවය’ අමතමිනි. පාසල් අධ්‍යාපනය තුළින් පරිසර අධ්‍යාපනය සිසුන් වෙත ලබා දී ඔවුන් ප‍්‍රායෝගිකව පරිසර සංරක්ෂණ කි‍්‍රයාවලියට යොමු කර පරිසර සංවේදී අනාගත පරපුරක් ගොඩනැගීම මෙම වැඩසටහනේ අරමුණයි. පරිසර අමාත්‍යවරයා ලෙස ජනාධිපති ගරු මෛතී‍්‍රපාල සිරිසේන මැතිතුමා රටට ඉදිරිපත් කර ඇති ‘නීල හරිත යුගයක්’ අනාගත ශ‍්‍රී ලංකාව ගොඩනැඟීමේ පුළුල් කි‍්‍රයාදාමය තුළ පරිසර නියමු වැඩසටහන සඳහා ලබාදී ඇත්තේ ප‍්‍රමුඛස්ථානයකි. පස් අවුරුදු සැලැස්මක් යටතේ කි‍්‍රයාත්මක වැඩසටහන මිලියන හතරක පාසල් දරුවන් පරිසර හිතකාමී පුරවැසියන් බවට පත් කිරීම ඉලක්ක කර ගනිමින් කි‍්‍රයාත්මක වන අතර, ජනාධිපති පදක්කමෙන් පිදුම් ලැබූ පරිසර නියමුවෙකුට විශ්වවිද්‍යාල ප‍්‍රවේශයේ දී විෂය සමගාමී බාහිර කි‍්‍රයාකාරකම් සඳහා වෙනම ලකුණු 4 ක් හිමි වීම ද ඉතා වටිනා අවස්ථාවකි. අට වන වරටත් පැවැති පරිසර නියමු ජනාධිපති පදක්කම් ප‍්‍රදානෝත්සවයේ දී පාසල් 40ක පරිසර නියමුවන් 93 දෙනෙක් ජනාධිපති පදක්කමින් පිදුම් ලැබීය. පරිසරය පිළිබඳ දැනුම පොත පතට සීමා කර නොගනිමින්, පරිසර දැනුම භාවිතයක් බවට පෙරළා ගැනීමට සිසුන් හුරු කරවන මෙම වැඩසටහන මෙම වසරේ සිට සියලු පාසල්වල සකී‍්‍රයව කි‍්‍රයාවට නැංවීමේ අවශ්‍යතාවය ද ජනාධිපතිතුමා මෙහිදී අදාළ බලධාරීන්ට පෙන්වා දුන්නේ ය. අධ්‍යාපන අමාත්‍ය අකිල විරාජ් කාරියවසම්, මහවැලි සංවර්ධන හා පරිසර නියෝජ්‍ය අමාත්‍ය අජිත් මාන්නප්පෙරුම, මධ්‍යම පරිසර අධිකාරියේ සභාපති ඒ.ජේ.එම්. මුසම්මිල්, අධ්‍යක්ෂ ජනරාල් හේමන්ත ජයසිංහ යන මහත්වරුන් ඇතුළු පිරිසක් මෙම අවස්ථාවට එක්ව සිටියහ. “පරිසර නියමු ජනාධිපති පදක්කම් ප්‍රදානෝත්සවය” අමතමින් ජනාධිපති ගරු මෛත්‍රීපාල සිරිසේන මැතිතුමා කළ කතාව – 2019.01.30 දින කොටුව, ජනාධිපති මන්දිරයේ දී 2018 වර්ෂයේ ජනාධිපති පදක්කම්ලාභී පරිසර නියමුවන් වන ඔබට පදක්කම් පැලැඳවීමට ලැබීම පිළිබඳව මා ඉතාමත් සතුටු වෙනවා. පරිසර සංරක්‍ෂණය පිළිබඳව අද ලෝකයේ සෑම කෙනෙකුගේම දැඩි උනන්දුවක් ඇති වී තිබෙනවා. මීට වසර 20 – 25 කට එහා ලෝකයේ රාජ්‍ය නායකයන්ට, දේශපාලනඥයන්ට, විද්වතුන්ට, විශේෂඥයන් වැඩි කොටසකට පරිසරය ආරක්ෂා කිරීමේ උවමනාවක් තිබුණේ නැහැ. අඩු කොටසකට තමයි ඒ ගැන උවමනාවක් සහ දැනුවත් භාවයක් තිබුණේ. අධි තාක්ෂණය සමඟ විශේෂයෙන්ම භෞතික සම්පත් සංවර්ධනය සමඟ කොන්ක්‍රීට් නගර බිහි වෙන්න පටන් ගත්තා. ජපානයේ ටෝකියෝ නගරය කොන්ක්‍රීට් නගරයක්. ඒවගේම තමයි ඉතාම පුංචි රටක් වුණු සිංගප්පූරුව. කොන්ක්‍රීට් කොතෙක් තිබුණත් ලස්සනට ගස් වවලා තිබෙනවා. මම පසුගිය සතියේ සිංගප්පූරුවේ එක්සත් ජාතීන්ගේ ආසියා පැසිෆික් පරිසර සමුළුවට සහභාගි වුණා. එහි ප්‍රධාන දේශනය තිබුණේ මට. ආසියා පැසිෆික් රටවල් 41 ක් ඒ සඳහා සහභාගි වී සිටියා. සිංගප්පූරුවේ සෑම ගහක් පිළිබඳව විස්තර පරිගණක ගත කරලා තිබෙනවා. සිංගප්පූරුවේ තිබෙන ගස් ගණන, ගස් වර්ග මොනවද? ඒ ගස් සිටුවා තිබෙන්නේ කොහේද යන්නත් එහි සඳහන් කර තිබෙනවා. ඒ පිළිබඳව අන්තර්ජාලයෙන් සෝදිසි කරලා බලන්න පුළුවන්. එහේ ගහක් කපනවා නම් අත්තක් රිකිල්ලක් හෝ කඩනවා නම් ඒකට අදාළ බලධාරියාගේ අවසරයක් ඕනෑ. නිර්දේශයක් ගන්න ඕනෑ. ඒ නිර්දේශයත් පරිගණකයට ඇතුළු කරනවා. ඒ ගස සිටුවීමේ සිට ගසේ ඉදිරි පැවැත්ම පිළිබඳව වාර්තාවක් පරිගණකයේ තිබෙනවා. වර්තමානයේ අපේ රටේ වන ඝනත්වය 28% යි. වසර දෙකකට පමණ පෙර එම ප්‍රමාණය 32% දක්වා ඉහළ නැංවීමේ වැඩපිළිවෙළක් අපි ආරම්භ කළා. පරිසරය ආරක්‍ෂා කිරීමට මෙවැනි තීන්දු තීරණ නොගතහොත් ඉන් ඇති වන භයානක ප්‍රතිඵලය පිළිබඳව ඔබට අවබෝධයක් තිබෙනවා. සියැටල් කළ ප්‍රකාශයක් පිළිබඳව දරුවෙක් සඳහන් කළා. සියලුම වෘක්‍ෂ ලතාවන් කපා දැමූ පසු සියලුම ගංගාවන් සිඳී ගිය පසු අන්තිම මාළුවා ද අල්ලා ආහාරයට ගත් පසු මුදල් ආහාරයට ගත නොහැකි බව මිනිසා තේරුම් ගනීවි යැයි සියැටල් ගේ ඒ ප්‍රකාශය තව අවුරුදු 30 ක් යන විට යථාර්ථයක් වෙන්න පුළුවන්. අපේ රටේ වසරකට 1.5% ක් වන ගනත්වය අඩු වෙනවා. දැන් තිබෙන්නේ 28% යි. වසරකට 1.5% ක් අඩු වුණාම මේ 28 අවසන් වෙන්න වසර කීය ද යන්නේ. ඒ වසර ගණන ගියාට පසුව සියැටල් ගේ කතාව තමයි අපට අයිති වෙන්නේ. ඒ නිසා අපි තව තවත් පරිසර සංරක්ෂණය පිළිබඳව මේ දරුවන් උනන්දු කරවන්න ඕනෑ. පරිසරය විනාශ කරන අයට මේවා කොතෙක් කිව්වත් වැඩක් නැහැ. මට තිබෙන ලොකුම චෝදනාවක් තමයි සංවර්ධනයට වැලි පස් ගන්න දෙන්නේ නැහැ කියන එක. මම ජනාධිපති ධුරයට පත් වුණු වෙලාවේ මාව බලයට පත් කළ දේශපාලන පක්ෂවල නායකයෝ මගෙන් ඇහුවේ ජනාධිපති ධුරයට අමතරව ඔබ ගන්න කැමති අමාත්‍යාංශ මොනවද? කියලා. ඒ ඕනෑම අමාත්‍යාංශයක් ගන්නැයි කියලත් කිව්වා. ආරක්ෂක අමාත්‍යාංශය ආණ්ඩුක්‍රම ව්‍යවස්ථාවෙන් ම ජනාධිපතිවරයාට හිමි වෙනවා. මම එකවරම කිව්වේ මට පරිසර සහ මහවැලි අමාත්‍යාංශය අවශ්‍ය යි කියලා. මම එසේ කිව්වේ මම ජනාධිපති වෙන්න කලින් ඇතැම් දේශපාලනඥයන් ම ස්වාභාවික පරිසර සම්පත් විනාශ කරන ආකාරය දැක්ක නිසා. මම ගිය සතියේ සිංගප්පූරුවේ ගිය අවස්ථාවේ පළමුවැනි වතාවට මරීනා බේ ගාර්ඞ්න්ස් බලන්න ගියා. මීට ඉහත දී කිහිප වතාවක් ම සිංගප්පූරුවේ සංචාරය කර තිබුණත් මරීනා බේ ගාර්ඞ්න්ස් බලන්න ගිහින් තිබුණේ නැහැ. ඒක ඇත්තටම ගාර්ඞ්න් එකක් කියලා නම් කළාට සාමාන්‍යයෙන් අපි කතා කරන ග්‍රීන් හවුස් එකක් වගේ. ඒක ග්‍රීන් පැලස් එකක් කියන්න පුළුවන්. පැලස් කියලා මම සඳහන් කළේ ඒක මාලිගාවක් වගේ නිසා. මේක සම්පූර්ණයෙන්ම වීදුරුවලින් ආවරණය කර තිබෙන්නේ. මීටර් 30 ක් 35 ක් පමණ උසට තිබෙනවා. ලෝකයේ සියලු ම රටවල වැවෙන ගස් වර්ග සහ මල් වර්ග මෙහි දකින්න ලැබෙනවා. සිංගප්පූරුවේ දේශගුණය අපේ රටේ දේශගුණයට සමානයි. අධික සීතල තිබෙන හිම වැටෙන රටවල වැවෙන ගස් මල් ඒ ආකාරයට ම මෙතැනදි බලන්න පුළුවන්. ඒ හරියට ගියාම ග්‍රීන්ලන්තය, ස්විට්සර්ලන්තය, ස්කොට්ලන්ඞ් වගේ තමයි. එම රටවල කාලගුණය දේශගුණය පිළිබිඹු වන ලෙස සකසා තිබෙනවා. අප්‍රිකානු රටවල තිබෙන ශුෂ්ක දේශගුණය විඳින්න පුළුවන් විදියට සකසා තිබෙනවා. සාමාන්‍යයෙන් සංචාරකයන් මේ ස්ථානය දැක බලා ගන්න ටිකට් එකක් ගන්න අවම වශයෙන් පැය 02 ක් වත් පෝලිමේ ඉන්න ඕනෑ. අපේ රටේ අපි තියෙන සියලු දේවල් විනාශ කරනවා. ස්වාභාවික සම්පත්. වනාන්තර වගේම ගංගාවල ඉවුරු කපනවා. ඔබ දන්නවා නාවික හමුදාව ත්‍රිකුණාමලයේ බලපත්‍ර නැතිව නීතිවිරෝධී ලෙස වැලි ගොඩදාපු ජාවාරම්කාරයෝ අත්අඩංගුවට ගන්න ගියාම ලොකු ගැටුමක් ඇති වුණා. මම අද උදේත් නාවික හමුදාපතිට කතා කරලා කිව්වා නාවික හමුදාව ශක්තිමත් කරන්න තදින් ඉන්න කියලා. කිසි විදියකින් මේ ජාවාරම්කාරයන්ට වැලි ගොඩදාන්න දෙන්න එපා. ඒ සියලුදෙනාම අත්අඩංගුවට ගන්න කියලා. ඔබ ජනාධිපති පදක්කම් ලබන්නේ මේ ක්‍ෂේත්‍රයේ විශිෂ්ටයෙක් විදියට රජය ඔබ තෝරා ගෙන ඇති නිසා. ඔබ ඉතාම භාග්‍යවන්තයි. ඔබ ඉතාම පින්වන්තයි. ඔබ ඉතාම වාසනාවන්තයි. ඔබට මේ පදක්කම්ලාභියෙක් වෙන්න උපදෙස් දුන්, මඟපෙන්වීම කළ, පුහුණු කළ, අධ්‍යාපනය දුන්, ඔබේ ආදරනීය ගුරු මවුවරුන් සහ පියවරුන්ටත් මේ දරුවන් වෙනුවෙන් කර ඇති හා කරන කැප කිරීම පිළිබඳව මගේ ගෞරවනීය ස්තූතිය පුද කරනවා. පදක්කම්ලාභීන්ගේ ලැයිස්තුව මම බැලුවා. මේ දරුවෝ කුමන ප්‍රදේශවල ද කියලා බලන්න ඕනෑ නිසා. මොනරාගල දිස්ත්‍රික්කයේ එකම පාසලක හතර දෙනෙක් ද කොහෙද ඉන්නවා. මේ දරුවන්ට ගෞරවය ප්‍රණාමය පුද කරනවා වගේම මට තිබෙන්නේ වෙන ප්‍රශ්නයක්. මේ සඳහා තේරිලා ඉන්නේ 93 දෙනයි. මේ දරුවෝ 93 ම තේරිලා තිබෙන්නේ දිස්ත්‍රික්ක 10 කින්. අනෙක් දිස්ත්‍රික්ක 15 දරුවෝ නැත්තේ ඇයි? පරිසර අධිකාරියේ මේ දිස්ත්‍රික්ක භාර අධ්‍යක්‍ෂවරුන් මෙතන ඉන්නවා නේද? හැම දිස්ත්‍රික්කයේම අය ගෙනැල්ලා ඉන්නවද? පළාත් අධ්‍යක්‍ෂරු ඉන්නවා නම් ඒ ඇති. දැන් බලන්න එක දරුවෙක්වත් තේරුණේ නැති දිස්ත්‍රික්කවලට කවුද වග කියන්නේ. ඒ එක දරුවෙක්වත් තේරුණේ නැති දිස්ත්‍රික්ක භාර පළාත් අධ්‍යක්‍ෂතුමාලා තමන්ගේ වැඬේ හරියට කෙරුවද කියන ප්‍රශ්නය මට නම් තිබෙනවා ඔබට නැති වුණාට. මම මේ කියන්නේ තරහට නෙවෙයි. මගේ මතකයේ හැටියට මොනරාගල දිස්ත්‍රික්කයෙන් දරුවෝ 18දෙනෙක් තේරී සිටිනවා. මොනරාගල දිස්ත්‍රික්කයෙන් 18 ක් එවන්න ඒ දිස්ත්‍රික්කය භාර පරිසර පළාත් අධ්‍යක්‍ෂවරයාට හෝ දිස්ත්‍රික් අධ්‍යක්‍ෂවරයාට පුළුවන්නම් අනෙක් එක් දරුවෙක් වත් පැමිණ නැති දිස්ත්‍රික්කවල පළාත් අධ්‍යක්‍ෂවරු තමාගේ වගකීම කොතෙක් ඉෂ්ට වෙලා ද කියන කාරණාව මා සමඟ අමනාප නොවී හිතන්න ඕනෑ. මේ පදක්කම් දෙන්න ආරම්භ කර තිබෙන්නේ 2001 සිට. මාතලේ, දැන් අවුරුදු තුනකින් එක දරුවෙක් වත් නැහැ. මම ගම්පහට ගිය අවස්ථාවෙදිත් ගම්පහ පරිසර සංරක්ෂණයේ වැදගත්කම පැහැදිලි කළා. ඒක නිසා නියෝජ්‍ය ඇමතිතුමා ගම්පහ දිස්ත්‍රිකය භාර අධ්‍යක්‍ෂවරයාගෙන් අහන්න මගේ දිස්ත්‍රික්කයට ඇයි මෙහෙම වුණේ කියලා. ගම්පහ අවුරුදු 07 කින් එක ළමයෙක් වත් නැහැ. මෙහෙම වුණේ ඇයි කියලා අධ්‍යක්‍ෂතුමාලා මට සතියක් ඇතුළත වාර්තාවක් දෙන්න ඕනෑ. කෑගල්ල ලංකාවේ සංවර්ධනයේ ඉහළ ම බොහොම ලස්සන පරිසරයක් තිබෙන දිස්ත්‍රික්කයක්. විභාග ප්‍රතිඵල වගේ තමයි මේවත්. ජනාධිපති පදක්කමෙන් පිදුම් ලැබූ පරිසර නියමුවෙකුට විශ්වවිද්‍යාල ප්‍රවේශයේ දි විෂය සමගාමී බාහිර ක්‍රියාකාරකම් සඳහා වෙනම ලකුණු 04 ක් හිමි වනවා. අධ්‍යාපන ඇමතිතුමා ඇතුළු ඒ සියලුදෙනාට මම ස්තූතිවන්ත වෙනවා. දරුවනේ ඔබට එවැනි සැලකිල්ලක් දක්වලා තිබෙන්නේ ඇයි? රටක් වශයෙන්ම ඔබ උනන්දු කරවන්න. කෑගල්ලෙන් වසර 10 කින් නැහැ. අම්පාර වසර 03 කින් නැහැ. යාපනයෙන් 2012 අන්තිමට පැමිණ තිබෙනවා. ඊට පස්සේ නැහැ. නුවරඑළිය, කිලිනොච්චිය, මන්නාරම, මුලතිව්, ත්‍රිකුණාමලය යන දිස්ත්‍රික්කවලින් එකම අවුරුද්දකවත් එක් දරුවෙක්වත් තේරිලා නැහැ. මේ දිස්ත්‍රික්කවලට මෙහෙම වුණේ ඇයි? විභාග ප්‍රතිඵලත් ඒ වගේ තමයි. විභාග ප්‍රතිඵලවලදිත් විභාග ප්‍රතිඵල හොඳින් තිබෙන පාසල දිස්ත්‍රික්කය පළාත ගැන අපි බොහෝම සතුටු වෙනවා. සමත් දරුවන් ගැන සතුටු වෙනවා. එහෙත් අසමත් දරුවන්ට එසේ වුණේ ඇයි කියන කාරණාව අපි හොයනවා හුඟක් අඩුයි. සමත් දරුවෝ උනන්දු කරනවා. තෑගි දෙනවා. ඒ ඔක්කොම හරි. හැබැයි විභාගය අසමත් දරුවෝ ගැන හොයලා ඇයි අසමත් වුණේ කියන කාරණාව හොයලා බලන්නේ නැත්තේ. මම හිතනවා අධ්‍යාපන අමාත්‍යාංශයේ දැන් ඒ සඳහා වැඩපිළිවෙළක් තිබෙනවා. මම මේ කාරණාව කිව්වේ මේ අවුරුද්දේ 2019 අඩු තරමින් එක දිස්ත්‍රික්කයකින් එක දරුවෙක්වත් තෝරා ගන්න පරිසර අධිකාරියේ වැඩසටහන ක්‍රියාත්මක වෙන්න ඕනෑ. එහෙම නැත්නම් අපි බලාපොරොත්තු වන අරමුණු ඉෂ්ට වෙන්නේ නැහැ. මොනරාගල දරුවෝ විතරක් මොනරාගල පරිසරය ආරක්ෂා කර ගනියි. ඒ කියන්නේ අනෙක් දිස්ත්‍රික්කවල පාසල්වල මේ වැඩසටහන ක්‍රියාත්මක වෙන්නේ නැහැ. එහෙම නම් මම අධ්‍යාපන අමාත්‍යාංශයේ වගකීමට වඩා මේ වැඩසටහන් මෙහෙය වන මධ්‍යම පරිසර අධිකාරියත් ජනාධිපති ලේකම් කාර්යාලයෙත් පරිසර අංශත් මේ සඳහා වගකීම ගන්න ඕනෑ. ඔබ ජනාධිපති පදක්කම්ලාභීන් බවට පත් වෙලා තිබෙන්නේ. ඔබටත් ඔබ උනන්දු කළ ගුරු මෑණිවරුන්ටත් පියවරුන්ටත්, පරිසර අධිකාරියේ නිලධාරි මහත්ම මහත්මීන්ටත් මීට අවශ්‍ය නායකත්වය දුන් මධ්‍යම පරිසර අධිකාරියේ ප්‍රධානීන්, අධ්‍යපන අමාත්‍යාංශය, මේ සඳහා සම්බන්ධ වුණු අනිකුත් ආයතන ඒ සෑම කෙනෙකුටමත් මගේ ගෞරවනීය ස්තූතිය පුද කරනවා. ඒ වගේම පරිසර සංරක්ෂණයේ වැදගත්කම සමාජයට දීමේ ප්‍රධාන පණිවුඩකරුවකු බවට ඔබ පත් වේවා කියා සුබ පතමින් ආශිර්වාද කරමින් මගේ කතාව අවසන් කරනවා. ඔබ සැමට ස්තූතියි."
    },
    {
        "content": "මත්ද්‍රව්‍ය නිවාරණය වෙනුවෙන් ගෙනයන වැඩපිළිවෙළ අවඥාවට ලක් කරමින් සිටින්නේ එම ජාවාරමට සම්බන්ධ පිරිස් විසින්ම බව ජනාධිපතිතුමා පවසයි. කුමන මුහුණුවරකින් පෙනී සිටිය ද ඔවුන් මත්ද්‍රව්‍ය ජාවාරම්කරුවන්ගේ මුදලට යට වී ඇති බව ජනාධිපතිතුමා සඳහන් කළේ  (30) පෙරවරුවේ මාතර සනත් ජයසූරිය කී‍්‍රඩාංගණයේ පැවැති ,මතින් නිදහස් රටක්, මත්ද්‍රව්‍ය නිවාරණ ජාතික වැඩසටහනේ මාතර දිස්ති‍්‍රක් සමුළුව අමතමිනි. මෙහි දී අදහස් දැක්වු ජනාධිපතිතුමා වැඩිදුරටත් ප‍්‍රකාශ කළේ මත්ද්‍රව්‍ය මර්දනය, පාලනය සහ නිවාරණය වෙනුවෙන් මෙතෙක් ගෙන ගිය වැඩසටහන ශක්තිමත් කරනවා සේම පාසල් දරුවන් සහ රාජ්‍ය නිලධාරින් මුල්කර ගනිමින් විශේෂ වැඩසටහන් කිහිපයක් ඉදිරි මාස කිහිපය තුළ දී කි‍්‍රයාවට නංවන බවයි. එල්ටීටීඊ ත‍්‍රස්තවාදය පරාජය කිරීමට ගෙන ගිය යුද්ධයට හා සමාන යුද්ධයක් මත්ද්‍රව්‍ය අභියෝගය පරාජය කිරීමට ද රජය ගෙන යන අතර එහි දී මත්ද්‍රව්‍ය ජාවාරම්කරුවන්ට මරණීය දණ්ඩනය ලබාදීමේ තීරණය ද ළගදීම කි‍්‍රයාවට නංවන බව ජනාධිපතිතුමා ප‍්‍රකාශ කළේය. ථෙරවාද බෞද්ධ දර්ශනයට විරුද්ධව අද විවිධ බලවේග කි‍්‍රයාත්මකවන අතර බෞද්ධ දර්ශනය විකෘති කර පෙන්විමට ගෙනයන කුමන්ත‍්‍රණ, සංස්කෘතික වටිනාකම් විනාශ කිරීමට ගෙන යන කුමන්ත‍්‍රණ සේම මත්ද්‍රව්‍ය ජාවාරම ද රට විනාශ කිරීමට ගෙන යන ක‍්‍රමානුකූල සංවිධානාත්මක කුමන්ත‍්‍රණයක් බව ජනාධිපතිතුමා කියා සිටියේ ය. එහිදී දැඩි තීන්දු තීරණ ගනිමින් සහ සිය වගකීම් නිසි ලෙස ඉටුකරමින් මාතෘ භූමිය රැක ගැනීමට සියලුදෙනා පෙළගැසීමේ වැදගත්කම ජනාධිපතිතුමා අවධාරණය කළේ ය. ජනාධිපති ගරු මෛතී‍්‍රපාල සිරිසේන මැතිතුමාගේ උපදෙස් හා මගපෙන්වීම යටතේ මත්ද්‍රව්‍ය නිවාරණ ජනාධිපති කාර්ය සාධන බළකායේ මෙහයවීමෙන් කි‍්‍රයාත්මක ,මතින් නිදහස් රටක්, මත්ද්‍රව්‍ය නිවාරණ ජාතික වැඩසටහට සමගාමීව පැවැත්වෙන දිස්ති‍්‍රක් සමාලෝචන වැඩසටහන් මාලාවේ 13 වැනි වැඩසටහන මෙලෙස මාතර දිස්ති‍්‍රක්කය කේන්ද්‍රකර ගනිමින් පැවැත්විණි. මාතර දිස්ති‍්‍රකකයේ මත්ද්‍රව්‍ය නිවාරණය වෙනුවෙන් පුළුල් වැඩසටහන් මාලාවක් පසුගිය ඔක්තෝම්බර් මාසයේ සිට කි‍්‍රයාත්මක කෙරිණි. ඒ යටතේ, දිස්ති‍්‍රක්කයේ සියලුම ග‍්‍රාම නිලධාරි කොට්ඨාස (650) ආවරණය වන පරිදි ග‍්‍රාමීය වැඩසටහන් 650ක් පවත්වා මහජනතාව හා නිලධාරින් මත්ද්‍රව්‍ය නිවාරණය පිළිබඳව ඝෘජුව දැනුවත් කර තිබේ. එසේම මත්ද්‍රව්‍ය නිවාරණ කාර්ය සාධන බළකායට අනුයුක්ත නාවික හමුදා හා ගුවන් හමුදා නිලධාරින් මගින් මාතර දිස්ති‍්‍රක්කයේ කලාප 05ක පාසල් 51ක පමණ සිසුන් දැනුවත් කිරීමේ වැඩසටහන් පැවැත්වීමට කටයුතු කෙරිණි. මෙම වැඩසටහන්වල ප‍්‍රගතිය සමාලෝචනය කිරීම සහ ඊට දායකවූවන් ඇගැයීමට ලක් කිරීම ද මෙම සමුළුවේ දී සිදු විය. මාතර දිස්ති‍්‍රක් පාසල් මත්ද්‍රව්‍ය නිවාරණ නියමුවන්ට නිල ලාංඡන පැළඳවීම, කි‍්‍රයාකාරී ග‍්‍රාමීය මත්ද්‍රව්‍ය නිවාරණ කමිටු 04 ක් සඳහා සහ කි‍්‍රයාකාරි පාසල් මත්ද්‍රව්‍ය නිවාරණ කමිටු 03ක් සඳහා ඇගැයිම් සහතික පත් ප‍්‍රදානය කිරීම ද මෙහිදී ජනාධිපතිතුමා අතින් සිදු විය. මීට අමතරව තාරුණ්‍ය මත්ද්‍රව්‍ය උවදුරෙන් නිදහස් කර ගැනීමට විශ්වවිද්‍යාලවල දායකත්වයෙන් විශේෂ වැඩසටහනක් කි‍්‍රයාවට නංවා තිබෙන අතර, ඒ යටතේ රුහුණු විශ්වවිද්‍යාලයේ මත්ද්‍රව්‍ය නිවාරණ පර්යේෂණ ඒකකයේ කටයුතු සඳහා මූල්‍ය පරිත්‍යාගයක් පිරිනැමීම ද මෙහිදී ජනාධිපතිතුමා අතින් සිදු විය. මහාචාර්ය සමන් චන්දන එදිරිවීර මහතා ඊට අදාළ චෙක්පත ජනාධිපතිතුමා අතින් ලබා ගත්තේ ය. දක්ෂිණ ලංකාවේ උප ප‍්‍රධාන අධිකරණ සංඝනායක හා මාතර ඉසිපතනාරාමාධිපති රාජකීය පණ්ඩිත පූජ්‍ය තලහගම ඥානරතන ස්වාමින් වහන්සේ ඇතුළු මහා සංඝරත්නය සහ අන්‍යාගමික පූජකවරුන් ද, අමාත්‍ය මංගල සමරවීර, නියෝජ්‍ය අමාත්‍ය බුද්ධික පතිරණ, දකුණු පළාත් ප‍්‍රධාන අමාත්‍ය ශාන් විජයලාල් ද සිල්වා, පාර්ලිමේන්තු මන්තී‍්‍ර චන්ද්‍රසිරි ගජධීර, පළාත් අමාත්‍යවරුන් වන චන්දිමා රාසපුත‍්‍ර, මනෝජ් සිරිසේන යන මහත්වරුන් ඇතුළු මහජන නියෝජිතයන් රැසක් ද, මාතර දිස්ති‍්‍රක් ලේකම් ප‍්‍රදීප් රත්නායක මහතා ඇතුළු රාජ්‍ය නිලධාරින් සහ පොලිස්පති පූජිත ජයසුන්දර මහතා ඇතුළු ආරක්ෂක අංශ ප‍්‍රධානිහු මෙම අවස්ථාවට එක්ව සිටියහ. මතින් නිදහස් රටක් ජාතික වැඩසටහන ආරම්භ කරමින් එහි වැදගත් අවස්ථාවක මාතර දිස්ත‍්‍රික්කයේ ඔබ හමුවීමට ලැබීම පිළිබඳව මම ඉතාමත් සතුටුවෙනවා. පසුගිය වසර 4ක කාලය තුළ ජනාධිපතිවරයා විදියට මත්ද්‍රව්‍ය මර්දනය, නිවාරණය හා පාලනය සම්බන්ධයෙන් රාජ්‍ය ප‍්‍රතිපත්තිය තුළ ගත හැකි සියලු ක‍්‍රියාමාර්ග මා විසින් ගෙන තිබෙනවා. මා සෞඛ්‍ය ඇමතිවරයා ලෙස සිටි කාලය තුළ නව නීති රීති සම්මත කළා, ගැසට් නිවේදන පළ කරා. ජනාධිපති ධුරයට පත් වී පාර්ලිමේන්තුවට ඉදිරිපත් කළ පළමු පනත මත්ද්‍රව්‍ය පිළිබඳ පනතයි. සිගරට් පැකැට්ටුවේ අවවාද සහිත ඡුායාරූප සියයට 80 ක් කරන්න සෞඛ්‍ය ඇමතිවරයා ලෙස එදා ගත් තීරණය ක‍්‍රියාත්මක කරන්න ගිය අවස්ථාවේ දුම්කොළ සමාගම් සහ තවත් අය අධිකරණයට ගියා. අධිකරණය කිව්වා සියයට හැටයි දෙන්න පු`එවන්. අසූවක් දෙන්න බැහැ කියලා. නමුත් මම ජනාධිපති ලෙස පත්වූ පසුව අධිකරණ තීන්දුවේ සියයට හැට පසෙකලා පාර්ලිමේන්තුවේ 225ක ඡුන්දයෙන් අපිට පු`එවන්කම ලැබුණා සිගරට් පැකැට්ටුවේ අවවාද චිත‍්‍රය සියයට අනූව දක්වා ඉහළ නංවන්න. ඒ වගේම අද ලෝකයේ දියුණු ඉහළ ම ආර්ථිකයක් තිබෙන ඉහළ ම තාක්ෂණයක් තිබෙන ඇතැම් රටවල්වල මත්ද්‍රව්‍ය මර්දනය, නිවාරණය හා පාලනය පිළිබඳ ක‍්‍රියාත්මක නොවන නීති රීති, ගැසට් නිවේදන ශ‍්‍රී ලංකාවේ ක‍්‍රියාත්මක වෙනවා. මම සෞඛ්‍ය ඇමතිවරයා කාලයේ හාමුදුරුවනේ වසරකට තුන් වතාවක් නැත්නම් හතර වතාවක් ජිනීවා යනවා ලෝක සෞඛ්‍ය සංවිධානයේ රැස්වීම්වලට. ඒ ගිහින් විවේකයක් ලැබුණු අවස්ථාවක නගරයේ ඇවිදින්න ගියාම බස් නැවතුම්පළක ඉන්න පු`එවන්කමක් නැහැ. ලෝකයේ ප‍්‍රජාතන්ත‍්‍රවාදය, මානව හිමිකම්, මූලික අයිතිවාසිකම් සියල්ල පිළිබ`දව කතා කරන මුලස්ථානය තිබෙන්නේ ජිනීවාවල. නමුත් සිගරට් බොන්නේ නැති කෙනෙකුට ජිනීවාවල බස් නැවතුම්පොළක ඉන්න පුළුවන්කමක් නැහැ. මොකද බස් නැවතුම්පොළ සිගරට් දුමෙන් වැහිලා නිසා. ඒ සම්බන්ධයෙන් අපේ රටේ තිබෙන නීති රීති ඒ රටේ නැහැ. අපේ රටේ අද මහජනයා ගැවසෙන ස්ථානවල දුම් බොන්න බැහැ. බස් රථයේ දුම්බොන්න බැහැ. ඒ නීති රීති සම්මත කළේ පසුගිය වසර කිහිපය තුළ. අද මේ කාර්යය පිළිබඳව, මෙහි වැදගත්කම ඔබ දන්නවා. මෙහිදී කතා කළ පාසල් දරුවනුත් විශේෂඥ වෛද්‍යතුමාගේ දේශනයත් ඔබේ බොහෝ මතකයන් අවදි කළා කියා මා විශ්වාස කරනවා. දරුවනේ මෙය මගේ කාර්යයක් නොව එය ඔබේ කාර්යයක්. මෙය මගේ කාර්යයක් නොව දෙමවිපියනි, එය ඔබේ කාර්යයක්. මෙය මගේ කාර්යයක් නොව රාජ්‍ය නිලධාරී මහත්වරුනි, මහත්මියනි එය ඔබේ කාර්යයක්. පන්සලේ හාමුදුරුවෝ ධර්ම දේශනාවලත් අනෙකුත් ආගමික පූජකතුමන්ලාගේ දේශන තුළත් මත්ද්‍රව්‍යවලින් වැළකීම පිළිබඳව කොතෙක් කරුණු අඩංගුද. බෞද්ධයන්ගේ පන්සිල් පදවලට සුරාමේරය ශික්ෂා පදය එක්කරන්නට ඒ යුගය තුළ බුදුන් වහන්සේට සිදුවූයේ ඇයි. ඒ මීට වසර දෙදහස් හයසියයකට එහා තිබුණු සමාජයේ ත් මත්ද්‍රව්‍ය ප‍්‍රබල ප‍්‍රශ්නයක් වී තිබුණු නිසා. ඉන් මෙහා ගත්විට ඉංග‍්‍රීසීන්ගේ පාලන කාලය තුළ ධර්මපාලතුමා වැනි ශ්‍රේෂ්ඨයින් මත්ද්‍රව්‍ය මර්දනය, පාලනය හා නිවාරණය සම්බන්ධයෙන් පුළුල් ජාතික සටනක් ගෙන ගියා. ගෞරවණීය බෞද්ධ භික්ෂූන් වහන්සේලා අපේ ඉතිහාසයේ මත්ද්‍රව්‍ය මර්දනයට දී ඇති නායකත්වය පිළිබඳව බොහෝ තැන්වල සඳහන් වෙනවා. පසුගිය ජනවාරි 21 සිට 28 දක්වා සතිය මත්ද්‍රව්‍ය මර්දනය, නිවාරණය හා පාලනය පිළිබඳ ජාතික සතියක් ලෙස නම් කර තිබුණා. විශේෂඥ වෛද්‍යතුමාගේ දේශනය තුළ කිව්වා වගේම අපි ඒ සතියේ දිවයින පුරා පාසල්වලට වෛද්‍යවරුන්, යුද, නාවික, ගුවන්, පොලිස්, සෞඛ්‍ය ක්ෂේත‍්‍රයේ ප‍්‍රවීණයින්, විද්වතුන්, පාසල් වල හා රජයේ කාර්යාලවල දේශනවලට යැව්වා. පාසල් දරුවන් අහපු ප‍්‍රශ්න මට වාර්තා වුණා. මත්ද්‍රව්‍ය වැළැක්වීම 2015 දී මා වැඩසටහන් ආරම්භ කරමින් එදා මම පාසල්වලට ගිහින් කතාකරන විටත් එදා මගෙන් අහපු ප‍්‍රශ්න ඒ විදියටම වසර 4ක ට පසුවත් දරුවෝ මගෙන් අහලා තිබුණා. මට මතකයි රත්නපුර සීවලි විද්‍යාලයේ දරුවෙක් අහලා තිබුණා අපේ දේශකයෙකුගෙන් මත්ද්‍රව්‍ය මර්දන සතියක් ප‍්‍රකාශයට පත්කරලා තිබෙනවා ඔබතුමාගේ රජයට, මේ වැඬේ සතියකින් කරන්න පුළුවන් ද කියලා. ඒ වගේම තව පාසලක දරුවෙක් අහලා තිබුණා ඇයි රජය අරක්කු, සිගරට් විකුණන්න ඉඩ දෙන්නේ කියලා. ඒ දරුවා තව අහලා තිබුණා ආණ්ඩුවට දෙන බදු නිසා නේද කියලා. මේ කියන සෑම ප‍්‍රශ්නයක ම සත්‍යයක් තිබෙනවා. සාධාරණ යුක්ති සහගත තත්වයක් තිබෙනවා. අපි හිතන්නේ මානවයාගේ ආරම්භයක් සිටම මත්ද්‍රව්‍යයත් ආරම්භ වන්න ඇති කියලා. නමුත් එදා මෙදා වෙනස බරපතළයි. අද නව තාක්ෂණය බරපතළ විෂ මත්ද්‍රව්‍ය නිෂ්පාදනය, ව්‍යාප්තිය, බෙදාහැරීම ස`දහා භාවිතා කරනවා. අරක්කු සිගරට් වලට විරුද්ධව ගෙන ගිය ජනමතය පිළිබ`ද ඔබ දන්නවා. අපි එහි ජයග‍්‍රහණයන් රාශියක් ලබාගත්තා. එහෙත් ඒවා යටපත් කරගෙන මත්පෙති, මත්කුඩු අද සමාජයට ගලා එන්න පටන් අරන් තිබෙනවා. විශ්වවිද්‍යාල දරුවන්ට නොමිලේ බෙදාගෙන යනවා මේක භාවිතා කරලා බලන්න කියලා. පාසල් වලටත් නොමිලේ මත්ද්‍රව්‍ය බෙදාදෙනවා ජාවාරම්කාරයින්. අපේ පොලිසියේ මහත්වරු මා සමග විවිධ අවස්ථාවල මේ පිළිබඳ සාකච්ඡා කරන විට ඔවුන් මා සමග කී ප‍්‍රශ්නයක් තමයි පාසල් දරුවෝ ගෙවල්වල මත්ද්‍රව්‍ය හදලා පාසලට ඇවිත් ඒවා භාවිතා කරන්න පටන් අරන් තිබෙනවා කියලා. මේ තත්ත්වය ඉතාමත් නරක තත්වයක්. අපේ රටේ මත්ද්‍රව්‍ය පිළිබඳ සාමාන්‍ය තත්ත්වය ගත්තොත් 1505 අපේ රටේ පළමුවැනි බටහිර ආක‍්‍රමණයත් සමග විදේශිකයින් මුහුදුබඩ ඉන්න අයට මත්ද්‍රව්‍ය හුරුකෙරුවා. ඊට පසු ඒ තත්වය වරින් වර වර්ධනය වුණා. ඉංග‍්‍රීසි ආණ්ඩුව කාලේත් අලුත් පනත් හදලා තිබෙනවා මත්ද්‍රව්‍ය මර්දනය සඳහා. පසුකාලීනව 80 දශකයේ දී තමයි ලංකාවේ නීතිවිරෝධී මත්ද්‍රව්‍ය පළමුවරට හමුවුණේ. හෂීස්, කොකේන්, මර්ජුවානා, ගංජා, අද කෘතිමව හදන සින්තටික් මත්ද්‍රව්‍ය, මේ වගේ දේවල් අද සමාජය වෙලාගෙන තිබෙනවා. ලංකාවේ බොහොම කීර්තිමත් පළාතක් තමයි දකුණු පළාත. රාජ රාජ මහාමාත්‍යාදීන් බිහිකළ, මේ රට එක්සේසත් කළ කීර්ති කුමාරයා, මහා විජයබාහු රජ්ජුරුවෝ, දකුණෙන් බිහිවූ බව ඔබ දන්නවා. මෑත භාගය ගත්විට ලංකාවේ පළාත් 09 න් අධ්‍යාපනය පැත්තෙන් ගත්විට දකුණු පළාත ඉදිරියෙන් සිටිනවා. අපේ පළාත් අධ්‍යාපන ඇමතිතුමා ඇතුළු නිලධාරීන් වසර ගණනක් පුරා ගෙනගිය වැඩසටහන ඔබ දන්නවා. ඒ සඳහා දායක වූ සියලු දෙනාටම අපි ඒ ගෞරවය හිමිකර දිය යුතුයි. සෞඛ්‍ය ක්ෂේත‍්‍රය ගත්තත් දකුණු පළාත ඉදිරියෙන් සිටිනවා. ආර්ථික වශයෙනුත් මාතර දිස්ත‍්‍රික්කය රටේ ඉදිරියෙන් සිටින දිස්ත‍්‍රික්කයක්. ස්වභාවික සම්පත්වලින් අනූන වූ ඒ මහා විශ්මිත වටිනාකම් සහිත මාතර දිස්ත‍්‍රික්කය කර්මාන්ත, කෘෂිකර්මාන්තය, වැවිලි කර්මාන්තය, සංචාරක ව්‍යාපාරය, ධීවර කර්මාන්තය යනාදියෙනුත් කැපී පෙනෙන දිස්ත‍්‍රික්කයක්. ඒ සියල්ල ගැන අපි සතුටු වෙනවා. නමුත් ඉතාමත් කනගාටු වෙන තත්ත්වයකුත් තිබෙනවා. පසුගිය මාසය කිහිපය තුළ විෂ මත්ද්‍රව්‍ය වැඩිපුරම අත්අඩංගුවට ගත්තේ වැටලීම්වලින් දකුණු පළාතේ. අද මේ සමුළුව මාතර පවත්වන්න හේතුව කුමක්ද අපේ හාමුදුරුවනේ. අපි ජාතික වශයෙන් වැඩසටහන් රාශියක් දිස්ත‍්‍රික් මට්ටමින් ගෙනියනවා. මත්ද්‍රව්‍ය, පරිසර සංරක්ෂණය, දරුවන් සුරකිමු. වකුගඩු නිවාරණය, දේශීය ආහාර නිෂ්පාදනය. දිස්ත‍්‍රික් වැඩසටහන් මේ දිස්ත‍්‍රික්කයෙත් මීට කලිනුත් කරලා තියෙනවා. මේ වැඩසටහන මේ වසරේ අපි මේ දෙවැනි වැඩසටහන. මේ අවුරුද්ද අපි පටන් ගත්තේ මත්ද්‍රව්‍ය ජාතික සතිය උතුරෙන් මුලතිව්වලින්. ඇයි ඒ යුද්ධයෙන් පීඩාවට පත් වෙච්ච ඉතාමත් අසරණ ජනතාවක් අදත් ජීවත් වන උතුරේ අද මත්ද්‍රව්‍ය පිළිබඳ ව්‍යාප්තිය ඉතාමත් බරපතළයි. අපරාධ වැඩිවෙමින් පවතිනවා මත්ද්‍රව්‍ය නිසා. දෙමව්පියනි, දරුවනි ඔබට කනගාටුවෙන් වුවත් මා කිව යුතුයි ඒ මහා විශිෂ්ටකම් පෙන්වන දිස්ත‍්‍රක්කය දකුණ. අධ්‍යාපනයෙන් ද, සෞඛ්‍යයෙන් ද, කර්මාන්තරණයෙන් ද ආර්ථිකයෙන් ද, විවිධ දක්ෂතා තුළින් ද ඉතා ඉහළින් උගතුන් බිහිකරන දිස්ත‍්‍රික්කයක්. නමුත් අද දවසේ ගත්විට මත්ද්‍රව්‍ය වැඩිපුරම භාවිතා කරන මත්ද්‍රව්‍ය වැඩිපුර අසුවෙන වැටලීම් වලින් සොයාගන්නා ප‍්‍රධාන දිස්ත‍්‍රික්කයක් බවට මාතර පත්වෙලා තියෙනවා. මම හිතනවා ලංකාවේ අනිත් දිස්ත‍්‍රික්කවලට වැඩිය මාතර දිස්ත‍්‍රික්කයේ ඇස්වල කඳුළු පිරිච්ච අම්මලා වැඩි ඇති කියලා. සිගරට්, අරක්කු වලින් වන හානිය ඔබ දන්නවා. නමුත් ඊටත් වඩාත් මේ විෂ මත්ද්‍රව්‍ය ව්‍යාප්තිය නිසා අද දරු පවුල් විනාශ වීම, දරුවන්ගේ අධ්‍යාපනය, දෙමාව්පියන්ගේ ආර්ථිකය විනාශ වීම, රෝගී වීම, සමාජයෙන් ප‍්‍රතික්ෂේප වීම, පිළිකුල් කිරීම, නින්දා අපහාසවලට ලක්වීම ඒ සියල්ලට හිමිකම් ලබනවා. උරුම වෙනවා. මාතර දිස්ත‍්‍රික්කය අපේ හාමුදුරුවනේ වහ වහ, මේ මහා ව්‍යසනයෙන් බේරාගත යුතු වෙනවා. ඒ සඳහා ඔබ වහන්සේලා ප‍්‍රමුඛව රාජ්‍ය නිලධාරීන්, මැතිඇමතිවරු, දේශපාලඥයින් ඒ සෑම කෙනෙක් ම මේ දිස්ත‍්‍රක්කයේ උගතුන්, බුද්ධිමතුන්, ජනතාව සමග දරුවන් ඒකරාශි කරගෙන නායකත්වය ගත යුතුයි කියා මා ඔබට ගෞරවයෙන් ආරාධනා කරනවා. මෙය සුළු පටු තත්ත්වයක් නොවේ. ලෝකයේ ආණ්ඩු පෙරළනවා. මත්ද්‍රව්‍ය ජාවාරම්කාරයෝ. මත්ද්‍රව්‍ය ජාවාරම්කාරයෝ ලෝකයේ දේශපාලඥයින් විනාශ කරනවා. ඔබ දැක්කා මාධ්‍ය තුළ. මං දැන් සති තුනකට කලින් ගියා පිලිපීනේ. මත්ද්‍රව්‍යවලින් රට විනාශ වුණා. ඉන්න ජනාධිපතිතුමා ජයග‍්‍රහණය කරවූයේ එතුමා ගත්ත ඡුන්ද ප‍්‍රතිශතය පිලිපීනයේ 39 දශම ගානක්. එතුමා අතට ගත්ත පළමුවැනි දේ කුමක්ද? පිලිපීනයේ මත්ද්‍රව්‍ය අලෙවි කරන අය විතරක් නෙමෙයි, ජාවාරම්කාරයෝ විතරක් නෙවෙයි. කොහේහරි තැනක විෂ මත්ද්‍රව්‍ය හෂීස්, කොකේන්, මරිජුවානා, අයිස් මේ වගේ දේවල් පාවිච්චි කරන කෙනෙක් හිටියොත් ඔහුව ඉවර කරලා දැම්මා. මං ගිය සතියේ සිංගප්පූරුවේ ගියෙත් ඒ වැඩසටහනට අමතරව මත්ද්‍රව්‍ය පිළිබ`දව විශේෂඥයින් සම`ග සාකච්ජා කරන්න. පිලිපීනයේ විෂ මත්ද්‍රව්‍ය පාවිච්චි කරන අලෙවි කරන අයට මරණ ද`ඩුවම දෙනවා. ඉන්දියාවේ සහ ඇමරිකාවේත් මරණ ද`ඩුවම ක‍්‍රියාත්මකයි.මමත් මරණ ද`ඩුවම ළගදීම දෙනවා. මේ රට බේරගන්න ඕනෑ. මේ උතුම් ලෝකය අද ථෙරවාදී ධර්මයේ මූලස්ථානය. හාමුදුරුවනේ අපේ රටට විරුද්ධව නොයෙකුත් විදෙස් බලවේග ක‍්‍රියාත්මක වෙනවා. අද මේ රටේ එක්තරා සුළු භික්ෂුන් වහන්සේලා පිරිසක් බෞද්ධ දර්ශනය පිළිබ`දව, බුදුන් වහන්සේගේ උපත පිළිබ`දව ඉතාමත් වැරදි අර්ථකතනයන් කරමින්, පොත් මුද්‍රණය කරමින්් මේ රටේ බෙදා හරිනවා. ඒ පිටුපස ඉන්නේ ඒවාට මුදල් දෙන්නේ රාජ්‍ය නොවන සංවිධාන. ජාතික ලේඛනාරක්ෂක දෙපාර්තමේන්තුව කොළඹ මුලස්ථානයයේ තමයි මේ රටේ ඓතිහාසික උරුමයන් වන වසර දහස් ගණනවක් අප විසින් ආරක්ෂා කළ, සුරක්ෂිත කළ කාටවත් නොදුන්න ලියකියවිලි තියෙන්නේ. පසුගිය දවස්වල එම දෙපාර්තමේන්තුව රජයේ කිසිම අනුදැනුමක් නැතුව, කිසිම එක`ගතාවයත් අනුමැතියක් නැතුව විදේශ රටකට ඒ සියල්ල දීලා තියෙනවා. ඒ නියෝජිතයා ඇවිත් ඒ සියල්ල පොටෝ කොපි කරගෙන, ස්කෑන් කරගෙන ජාතික ලේඛනාරක්ෂක දෙපාර්තමේන්තුවෙන් අරන් ගිහින් තියෙනවා. එක් පැත්තකින් බෞද්ධ දර්ශනය විකෘති කරලා පෙන්වන්න ගෙන යන කුමන්ත‍්‍රණ. තවත් පැත්තකින් ජාතික ලේඛනාරක්ෂක ආයතනය වැනි අපේ උරුමයන්, අපේ මහා සංස්කෘතියක් සමග ගොඩනැගුණු ශ්‍රේෂ්ඨ ඉතිහාසයේ ඒ මහා වටිනාකම් විනාශ කරන ක‍්‍රමන්ත‍්‍රණ. මේවා අප විසින් තේරුම් ගත යුතු වෙනවා. මත්ද්‍රව්‍ය පිළිබඳව මෙවැනි තත්ත්වයක් මේ රටේ ඇති වෙලා තිබෙන්නේ එය එක්වර නොව මෙය ක‍්‍රමාණුකූලව කි‍්‍රයාත්මක වේච්ච පැහැදිලි සංවිධානාත්මක වැඩපිළිවෙළක්. ඒනිසා අපි මත්ද්‍රව්‍ය මර්දනය සම්බන්ධයෙන් මේ ගෙන යන වැඩසටහනේ මේ ඉන්න රාජ්‍ය නිලධාරීන්, විදුහල්තිතුමන්ලා, දිසාපතිතුමන්ලා, යුද, නාවික, ගුවන්, පොලිසිය, සුරාබදු, සෞඛ්‍ය සේවය, අධ්‍යාපන මේ සෑම කෙනෙක්ම දන්නවා අපි පසුගිය අවුරුදු කිහිපය තුළ ආයතනවල කි‍්‍රයාත්මක කළ යුතු වැඩසටහන් සම්බන්ධයෙන් චක‍්‍රලේඛ කොපමණ නිකුත් කළාද? මේවගේ සාකච්ජා, සම්න්ත‍්‍රණ රටේ කොච්චර තිබ්බද ?අපි කි‍්‍රයාත්මක ආයතන ප‍්‍රධානීන් ගෙන්වලා කොච්චර තිබ්බද ? ඒ චක‍්‍රලේඛ අනුව, උපදෙස් අනුව ඒ කි‍්‍රයත්මක කළ වැඩසටහන සැබෑ ලෙසම එසේ සාර්ථකව රටේ කි‍්‍රයාත්මක කළානම් ඒ මත්ද්‍රව්‍ය මර්දන ජාතික සතියේ පාසල් දරුවෝ අහන ඒ ප‍්‍රශ්නය අහන්නේ නැහැ. ඒ වැඩසටහන සමහර තැන්වල හරියට කි‍්‍රයාත්මක වුණා. සමහර තැන්වල නැහැ. ඒ වැඩසටහන් කි‍්‍රයාත්මක කරා නම් අපි දීලා තියෙන උපදෙස් අනුව සෑම දෙපාර්තමේන්තුවක, අමාත්‍යාංශයකම මත්ද්‍රව්‍ය නිවාරණ ඒකකයක් හැදෙන්න අවශ්‍යයි. හුඟාක් තැන්වල හදලා තියෙනවා. සෑම රාජ්‍ය ආයතනයක අමාත්‍යාංශයකම, දෙපාර්තමේන්තුවකම, සංස්ථාවකම මත්ද්‍රව්‍ය ඒකක හැදෙන්න අවශ්‍යයි. සෑම ග‍්‍රාමසේවක වසමක මත්ද්‍රව්‍ය නිවාරණ ඒකකය හැදෙන්න අවශ්‍යයි. ග‍්‍රාම නිලධාරීන්, මහජන සෞඛ්‍ය පරීක්ෂකතුමන්ලා, පවුල් සෞඛ්‍ය නිලධාරීන්තුමන්, සෞඛ්‍ය වෛද්‍යවරුන්ගේ උපදෙස් අනුව දිසා ලේකම්වරුන්ගේ, ප‍්‍රාදේශීය ලේකම්තුමාගේ උපදෙස් අනුව ඒ වැඩසටහන් ඉතා සාර්ථකව මේ රටේ ප‍්‍රදේශ ගණනාවක කරලා තිබෙනවා. නමුත් ඒ වැඩසටහනේ අඩුපාඩුකම් නිසා අර දරුවෝ තවමත් ප‍්‍රශ්න අහනවා. ඒ නිසා දුර්වලතා අපි මග හරවා ගන්න අවශ්‍යයි. මේ ප‍්‍රශ්නයට අපි මුහුණ දෙන්න අවශ්‍යයි. අපි සෑම කෙනෙක්ම ඒ උපදෙස් අනුව රාජ්‍ය ආයතන කි‍්‍රයාත්මක කිරීම අවශ්‍ය වෙනවා. මත්ද්‍රව්‍ය මර්දනය සඳහා රජය ගෙන යන වැඩපිළිවෙළේ අඩුපාඩු නිසා මේ ප‍්‍රශ්නයට අපි මුහුණ දෙන්න අවශ්‍යයි. අපි සෑම කෙනෙක්ම ඒ උපදෙස් අනුව රාජ්‍ය ආයතන තුළ කි‍්‍රයාත්මක කිරීමට අවශ්‍යයි. මත්ද්‍රව්‍ය මර්දනය සඳහා රජය ගෙන යන වැඩපිළිවෙළ අපි ශක්තිමක් කරනවා වගේම අද මේ මාතර වැඩසටහනේ අවසානය නොව පසුගිය අවුරුදු හතරක් ගෙන ගිය වැඩසටහනේ තවත් බලවත් ප‍්‍රවේශයක් නැත්නම් ආරම්භයක් කියලා මම ප‍්‍රකාශ කරනවා. පාසල් දරුවා තමයි සමාජයට යහපත් පණිවිඩයක් ගෙන යන්න හොඳම පණිවිඩ කරුවා. ඒ නිසා අපි මේ වර්ෂයේ විශේෂයෙන් පාසල් දරුවන්, රාජ්‍ය නිලධාරීන් මුල් කරගත් විශේෂ වැඩසටහන් කිහිපයක් ඉදිරි මාසයක, දෙකක කාලය තුළ කි‍්‍රයාත්මක කරනවා. මේ වැඩසටහන්වලට නොයෙක් ආකාරයේ අපහාස උපහාස කරන අයත් ඉන්නවා. මම අද උදේ එන්න කලින් බලපු මාධ්‍ය වාර්තාව සියලු රූපවාහිනී, සමාජ වෙබ් අඩවි, මුද්‍රිත මාධ්‍ය එක් වාර්තාවක් එන්නේ. මම දැක්කා කිහිප තැනකම මත්ද්‍රව්‍ය මර්දනය වැඩසටහනක් බොහොම අවඥාට ලක්කරලා. උපහාසයට ලක්කරලා තියෙනවා. මම කියනවා මොන මුහුණුවරකින් පෙනී සිටියත් ඒ අය මත්ද්‍රව්‍ය ජාවාරම්කරුවන්ට සම්බන්ධ අය කියලා. මත්ද්‍රව්‍ය ජාවාරම්කරුවන් අතින් විශාල මුදල් සම්භාරයක් මේ සඳහා වැය කරනවා. ඔවුන් මොනරතම් ප‍්‍රබල ද කියන එක ඔබ දන්නවා. මත්ද්‍රව්‍ය වැරදිකරුවන් වුණු අයට මරණීය දණ්ඩනය දෙන්න මම දැන් අවුරුද්දක් පුරා අධිකරණයේ ලිපිගොනු හොයනවා. මත්ද්‍රව්‍යවලට වැරදිකරුවන් වී මරණීය දණ්ඩනය නියම වුණු අය හිර ගෙදර ඉන්නවා. ගාල්ලේ සිර ගෙදර ඉන්න සිරකරුවන් ගෙන් 65‍්‍% ක් මත්ද්‍රවලට වැරදිකරුවන් වුණු අය කියලා ආණ්ඩුකාරතුමා මා සමග කිව්වා. අනික් හිර ගෙවල්වල තත්ත්වයත් ඒ වගේමයි. දරුවන් බිරිඳ ඇතුළු ඒ හැම කෙනෙකුගේ ම පවුල් ජීවිත විනාශ වෙනවා. මෙතන ඉන්න දරුවන් සෑම කෙනෙක් ම මත්ද්‍රව්‍ය පාවිච්චි නොකරන අය කියලා මම විශ්වාස කරනවා. ඇතැම් පාසල්වලත් තත්ත්වය ඉතාම නරකයි. මම පාසල්වල නම් කියන්නේ නැහැ. මත්ද්‍රව්‍ය වලට ඇබ්බැහි වීම පිළිබඳව විශේෂඥ වෛද්‍යතුමාගේ දේශනයේ දි බොහෝ කරුණු කිව්වා. මත්ද්‍රව්‍ය භාවිතයට ආකර්ෂණය කර ගැනීමේ නොයෙක් ක‍්‍රියාකාරකම් අද අන්තර්ජාලයේ දකින්නට තිබෙනවා. ඒවා දැක්කහම හිතෙනවා මේක මෙහෙම ජොලියක් එනවා නම් මේකේ එකක් ගහලා බලන්න ඕනේ කියලා. ඒ තෘප්තිය විඳගන්න බලනවා. විද්‍යාව, තාක්ෂණය, සාහිත්‍ය, කලාව, ඉතිහාසය වැනි දැනුමට බුද්ධියට වැදගත් වන දේ අන්තර්ජාලයේ තිබුණත් ඒ සඳහා යොමු නොවී අන්තර්ජාලය භාවිතා කරමින් නොයෙක් නරක අයහපත් දේ කිරීමට අද තරුණ ප‍්‍රජාව පෙළැඹී සිටිනවා. මෙම තත්ත්වය සිය දිවි නසාගැනීම් වර්ධනයට බලපා තිබෙනවා. මම පාසල්වල නම් කියන්නේ නැහැ. අපේ රටේ ප‍්‍රධාන පාසල් ගණනාවක දරුවන් ගේ වාර්ෂික සියදිවි නසා ගැනීම් එන්න එන්නම වැඩි වෙනවා. විශේෂයෙන් ම ගැහැනු දරුවන්ගේ. මේ සඳහා මූලික ම හේතුව ජංගම දුරකථනය යි. ඒ නිසා මත්ද්‍රව්‍ය මර්නදය, පාලනය සහ නිවාරණය කියන කාරණයේ දී ජංගම දුරකථනය අභියෝගයක් කියන එක අමතක කරන්න එපා. තමන් ගේ දරුවෝ මොනවද කරන්නේ කියලා දෙමව්පියෝ හොයලා බලන්න ඕනෑ. රාජ්‍ය නිලධාරීන් ප‍්‍රමුඛ ව දෙමව්පියෝ රාශියක් මෙතන ඉන්නවා. පාසල් යන දරුවා. උපකාරක පන්තියට යන දරුවා. රැකියාවක් නොමැති ව ගෙදර ඉන්න දරුවා. රැකියාවලට යන තරුණ දරුවා. යන්නේ කොහෙද කරන්නේ මොනවද කියන්නේ මොනවද කවුද ඇසුරු කරන්නේ. ගෙදර කාමරයට වෙලා දොර වහගෙන මොබයිල් ෆෝන් එකෙන් මොනවද බලන්නේ. මේවා පිළිබඳව දෙමව්පියෝ මීට වඩා අවධානයක් යොමු කරන්න ඕනෑ. දැන් දරුවෝ ලොකුයි. දැන් දරුවෝ දැනුවත් එයා දැන් උසස් පෙළ. එයා දැන් කාර්මික විද්‍යාලයේ. එයා දැන් විශ්වවිද්‍යාලයේ. දැන් එයාව බලන්න ඕනේ නැහැ. එහෙම කියලා දරුවෝ අත් හරින්න පුළුවන්කමක් නැහැ. තම දරුවාට ආදරයක් තිබෙනවා නම් දෙමව්පියන් ඔවුන් පිළිබඳව නිතර සොයා බලන්න ඕනෑ. මා හිතනවා මේ කරුණු මා කිව යුතු දේවල් නෙවෙයි. ඔබ දන්නා දේවල්. මා මේවා මතක් කිරීම පමණයි කරන්නේ. මෙතනට වැඩම කර සිටින ගෞරවනීය පූජනීය මහා සංඝරත්නය, අනිකුත් පූජකතුමාලා, ජනාධිපති ලේකම් කාර්යාලයේ කාර්යමණ්ඩලය, මාතර දිසා ලේකම්තුමා ප‍්‍රමුඛ සියලුම රාජ්‍ය නිලධාරි මහත්ම මහත්මීන්, ප‍්‍රාදේශීය ලේකම්තුමාලා ප‍්‍රමුඛ ආයතන ප‍්‍රධානීන්, විදුහල්පතිවරුන්, දරුවන්, දෙමව්පියන්, ත‍්‍රිවිධ හමුදා, පොලිස්, සුරාබදු, සෞඛ්‍ය සේවා ආදි ඒ සියලු අංශවලට මගේ ගෞරවනීය ස්තූතිය පුද කරමින් මතින් නිදහස් රටක් ගොඩනැඟීමේ මේ පුළුල් ජාතික ව්‍යාපාරයට ඔබේ ජීවිතය බේරා ගන්න ඔබේ දරුවන් බේරා ගන්න ඔබේ අනාගතය සඳහා ඔබ වෙනුවෙන් සකස් වූ මේ පුළුල් වැඩපිළිවෙළට ඔබ නායකත්වය ගන්න ඕනෑ. ඒ පසුපස අප සිටිනවා. ඊට අවශ්‍ය සහයෝගය ලබා දෙනවා. මෙහි නායකත්වය ගත යුත්තේ ඔබයි. දෙමව්පියන්, රාජ්‍ය නිලධාරීන් මෙහි නායකත්වය ගැනීම අවශ්‍යය යි. මෙහි තිබෙන බැරෑරුම් තත්ත්වය මෙහි තිබෙන මහා ජාතික ව්‍යසනය මේ මහා ජාතික ඛේදවාචකය මර්දනය කරන්න අවසන් කරන්න ත‍්‍රිවිධ හමුදාව ප‍්‍රමුඛ පොලීසිය, සිවිල් ආරක්ෂක බලකාය, අද පෙරමුණ ගෙන කටයුතු කරනවා. ඔබ සැම දෙනාටත් ඊට එක්වන ලෙස ආරාධනය කරමින් මා නිහඬ වනවා. ඔබ සැමට ස්තූතියි."
    },
    {
        "content": "1990 සුවසැරිය ගිලන් රථ සේවාවේ මෙහෙයුම් මධ්‍යස්ථානය  01) පෙරවරුවේ ජනාධිපති ගරු මෛත්‍රීපාල සිරිසේන මැතිතුමාගේ නිරික්ෂණයට ලක් විය. රාජගිරියේ පිහිටි සුවසැරිය ගිලන් රථ සේවාවේ මෙහෙයුම් මධ්‍යස්ථානය වෙත පැමිණි ජනාධිපතිතුමා එහි මෙහෙයුම් මැදිරියේ කටයුතු පිළිබඳ සොයා බැලීය. ගිලන් රථ ද ජනාධිපතිතුමාගේ පරික්ෂාවට ලක් කෙරිණි. ඉන්දීය රජයේ පූර්ණ ත්‍යාගශීලි ආධාරයක් ලෙස 2016 වසරේ දී ගාස්තු රහිත පූර්ව රෝහල් ප්‍රතිකාර සේවාවක් වන 1990 සුවසැරිය ගිලන් රථ සේවාව ආරම්භ කෙරුණු අතර මේ වන විට එය දීප ව්‍යාප්තව ක්‍රියාත්මක කෙරේ. කැබිනට් නොවන අමාත්‍ය ආචාර්ය හර්ෂ ද සිල්වා මහතා ද ජනාධිපතිතුමා සමග මෙම අවස්ථාවට එක්ව සිටියේ ය"
    },
    {
        "content": "ශ්‍රී ලාංකීය කලා ක්ෂේත්‍රයේ උන්නතිය වෙනුවෙන් විශිෂ්ට සේවයක් ඉටු කළ කලා ශිල්පි ශිල්පිනියන් ඇගැයිමට ලක් කෙරෙන කලාභූෂණ රාජ්‍ය සම්මාන උලෙළ ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන් අද (29) ප.ව 4.00 ට කොළඹ නෙළුම් පොකුණ රඟහලේ දී පැවැත් වේ. සංස්කෘතික කටයුතු දෙපාර්තමේන්තුව විසින් වාර්ෂිකව සංවිධාන කරනු ලබන මෙම සම්මාන උලෙළ මෙවර පැවැත්වෙන්නේ 34 වන වරට වන අතර, සියලු දිස්ත්‍රික්ක නියෝජනය වන පරිදි සිංහල, දෙමළ, මුස්ලිම් කලාකරුවන් දෙසිය දෙනෙක් මෙහි දී උපහාර ලබති. ජනශ්‍රැති, නර්තන, රූපවාහිනී, සාහිත්‍ය, දෘශ්‍ය කලා, නාට්‍ය, ඡායාරූප, සංගීත, ගුවන්විදුලි යන ක්ෂේත්‍ර යටතේ මෙකී සම්මාන පිරිනැමීම සිදු කෙරේ. ජ්‍යෙෂ්ඨ කලාකරුවන් ඇතුළු සම්භාවනීය ආරාධිතයෝ රැසක් මීට එක්වීමට නියමිත ය."
    },
    {
        "content": "එක්සත් ජාතීන්ගේ සාම සාධක හමුදාවට අනුයුක්තව මාලි රාජ්‍යයේ ක්‍රියාන්විතයේ යෙදී සිටිය දී දිවිපිදූ මේජර් වසන්ත දිනේෂ් ජයවික්‍රම මහතාගේ දෙමාපියන් ඇතුළු පවුලේ ඥාතීන් වෙත ජනාධිපති ගරු මෛත්‍රීපාල සිරිසේන මැතිතුමා සිය සාතිශය සංවේගය පළ කරයි. පොළොන්නරුව, අභයපුර ප්‍රදේශයේ පිහිටි මේජර් ජයවික්‍රම මහතාගේ නිවසට   (02) දින පෙරවරුවේ ගිය ජනාධිපතිතුමා ඒ මහතාගේ ආදරණීය මෑණියන් වන යූ.ඩී. ප්‍රේමකාන්ති මහත්මිය සහ පියාණන් වන ගමන්ගොඩ ජයවික්‍රම මහතා වෙත තම බලවත් කණගාටුව පළ කරමින් කතා බහක නිරත විය. මාලි රාජ්‍යයේ දී දිවි පිදූ රණවිරුවන් දෙදෙනාගේ දේහයන් කඩිනමින් දිවයිනට ගෙන ඒමට නියමිත අතර එම කටයුතු පිළිබඳව ද ජනාධිපතිතුමා මෙහිදී සොයා බැලීය. මාතෘ භූමියට විශාල ගෞරවයක් ලබාදෙමින් ජගත් සාම ක්‍රියාදාමයට එක්ව සිටිය දී, ජීවිතය පරිත්‍යාග කළ මෙම උදාරතර ලංකා පුත්‍රයාගේ අභාවය පිළිබඳ සිය බලවත් කණගාටුව පළ කරමින්, එම නිවසේ තැන්පත් කර තිබූ විශේෂ අමුත්තන්ගේ පොතේ ජනාධිපතිතුමා විසින් විශේෂ ශෝක සටහනක් ද තැබීය."
    },
    {
        "content": "'ඉතාකා පේෂන්ස්' (Ithaca Patience) නැමැති නෞකාව, මෙට්‍රික් ටොන් 27,150ක ලෝ බොර (SLAG Cargo) බෑම සඳහා හම්බන්තොට ජාත්‍යන්තර වරායේ නැංගුරම් ලෑවේ, වරාය ගමන් මගේ, තවත් සුවිශේෂී සන්ධිස්ථානයක් සනිටුහන් කරමිනි. ලෝ බොර යනු සිමෙන්ති නිෂ්පාදනයේදී යොදා ගන්නා අතිරේකයකි. ප්‍රථම වරට මෙවැනි හැසිරවීමක යෙදුනද, ඉතා උසස් කාර්යක්ෂමතාවයකින් මෙහෙයුම සාර්ථකව අවසන් කිරිමට වරායේ පළපුරුදු සේවක මණ්ඩලයට හැකි විය. කොතරම් දුරට සාර්ථක වූවද කිවහොත් ඇතැම් දිනවල මෙට්‍රික් ටොන් 11,000 දක්වා ගොඩබෑමේ අගයක් වාර්තා කිරීමට ඔවුන් සමත් විය.        මෙයට පෙර ලෝ බොර, කුඩා යාත්‍රා මඟින් ගාලු වරායට ගෙන ඒම සිදු කෙරිණි. එහෙත් මෙවැනි විශාල තොග නෞකාවන් හැසිරවීමට, ගාලු වරායේ  ඉපිළුම් ගැඹුර (Draught) ප්‍රමාණවත් නොවන හෙයින්, හම්බන්තොට ජාත්‍යන්තර වරාය විසින් මෙම භාණ්ඩ ගොඩ බෑම සාර්ථකව නිමා කරන ලදි. හම්බන්තොට ඉන්ටර්නැෂනල් පොර්ට් ගෲප් (HIPG) සමාගමේ ප්‍රධාන මෙහෙයුම් නිලධාරී තිස්ස වික්‍රමසිංහ මහතා ප්‍රකාශ කලේ, විශාල නෞකා පැමිණිමේ ආර්ථික වාසිය සමඟ කාර්යක්ෂමව ඉහළ මට්ටමේ ඵලදායිතාවයක් ලබා දීම හේතුවෙන්, හම්බන්තොට ජාත්‍යන්තර වරාය දකුණේ ක්‍රියාත්මක වන සිමෙන්ති කර්මාන්තය සඳහා හොඳම විකල්පය බවට පත් වී ඇති බවයි. මධ්‍යම පරිසර අධිකාරිය නිර්දේශ කර ඇති පරිසර රෙගුලාසි වලට අනුකූලව වරායේ මෙහෙයුම් සිදු කර ඇති බවද ඔහු  තවදුරටත් පැවසීය.  හම්බන්තොට ජාත්‍යන්තර වරායේ සේවාවන් අගය කරමින්, ඉන්සී සමාගමේ (INSEE Cement) ප්‍රසම්පාදන හා ප්‍රවර්ධන කටයුතු අධ්‍යක්ෂක තුසිත් ගුණවර්ණසූරිය මහතා පවසන්නේ, මාසික හා ද්වීමාසිකව ලෝ බොර නැව් හම්බන්තොට වරායට  ගෙන්වීමට ඔහු අදහස් කරන බවයි. මෙය තම සමාගමේ පුළුල් වන නිෂ්පාදන ධාරිතාවට ඉමහත් රුකුලක් වන අතර වරායේ කඩිනම් සේවාවන් ඕනෑම ජාත්‍යන්තර වරායකට සමකල හැකි බවද ඔහු සඳහන් කලේය. ඉන්සී සමාගම මීට පෙර කොළඹ, ත්‍රිකුණාමලය හා ගාලු වරායන් හරහා ක්‍රියාත්මක වී ඇත.  මෙම මෙහෙයුමේ පිරිවැය ඵලදායිත්වය සහ පහසුවද තම සමාගමට ඉතා වැදගත් බව  ඔහුගේ අදහසයි. හම්බන්තොට ජාත්‍යන්තර වරායේ ඉපිළුම් ගැඹුර (Draught) වැඩිවීම හේතුවෙන්, පරිමාණානුකූල පිරිමැසුම් දෘෂ්ටියකින් බලන කල මෙම ලෝබොර ගොඩබෑම ඉන්සී සිමෙන්ති සමාගමට සැලකිය යුතු පිරිවැය ඵලදායිත්වයක් ලබාදුන් බව එච්.අයි.පී.ජී (HIPG) සමාගමේ ප්‍රධාන මෙහෙයුම් නිලධාරි තිස්ස වික්‍රමසිංහ මහතාද පැවසීය. මෙම ලෝ බොර නෞකා මෙහෙයුම් මඟින්, ශ්‍රී ලංකාවේ අංක එකේ බහුකාර්ය වරාය බවට පත් වී ඇති හම්බන්තොට වරායේ කාර්යන් විවිධාංගිකරණයට ලක් වී ඇති බව තිස්ස වික්‍රමසිංහ මහතාගේ අදහසයි. බහාලුම් හැසිරවීම, සාමන්‍ය භාණ්ඩ හැසිරවීම, රෝ රෝ මෙහෙයුම්, මගී හා තෙල් සේවාවන්, තොග පර්යන්ත, ගෑස් සහ ව්‍යාපෘති භාණ්ඩ හැසිරවීම ආදි සේවාවන් හම්බන්තොට වරාය, මඟින් සිදු කරන අතර කලාපයේ, අනෙකුත් ඕනෑම වරායක් සමඟ තරඟ කර හැකි තත්වයකට පත් වී ඇත.     දිස්ත්‍රික් මාධ්‍ය ඒකකය-හම්බන්තොට -එච්.බි.ජනක ප්‍රසාද් )"
    },
    {
        "content": "ජනාධිපති ගරු මෛත්‍රීපාල සිරිසේන මැතිතුමා  (02) පෙරවරුවේ පොළොන්නරුව නගරයේ නිරීක්ෂණ චාරිකාවක නිරත වෙමින් එහි සංවර්ධන කටයුතු කිහිපයක් පිළිබඳ සොයා බැලීය. පළමුව පොළොන්නරුව නව කෞතුකාගාරයේ ඉදිකිරීම් කටයුතු පිළිබඳ සොයා බැලූ ජනාධිපතිතුමා එම ඉදිකිරීම් විධිමත්ව සහ කඩිනමින් නිම කිරීමට අදාළ නිලධාරින්ට උපදෙස් දුන්නේය. සාමාන්‍ය කෞතුකාගාරයකින් වෙනස්ව ඉදිකෙරෙන මෙම නව කෞතුකාගාරය මෙරට අතීත නගර නිර්මාණය, වාරි තාක්ෂණය, ඉපැරණි ජල ප්‍රවාහන ක්‍රම, ආහාර සුරක්ෂිතතා, ගෘහ නිර්මාණ ශිල්පය ආදි තාක්ෂණික උරුමය විදහා දක්වන කෞතුකාගාරයක් හා තොරතුරු මධ්‍යස්ථානයක් ලෙස ඉදි කෙරේ. “පිබිදෙමු පොළොන්නරුව” සංවර්ධන වැඩසටහන යටතේ ව්‍යාපෘතිය ක්‍රියාත්මකය. ඓතිහාසික පොළොන්නරුව පූජා භූමියට පැමිණෙන පිරිස් වෙත පුලතිසි පුරවරයේ වටිනාකම විවරණය කරමින් ඉදිකිරීමට යෝජිත නගර උද්‍යානය සඳහා වෙන් කර ඇති භූමිය ද අනතුරුව ජනාධිපතිතුමාගේ නිරීක්ෂණයට ලක් විය. පොළොන්නරුව මහ රෝහලෙන් ප්‍රතිකාර ලබාගැනීමට පැමිණෙන පිළිකා රෝගීන් වෙනුවෙන් එම රෝහලට යාබදව ඉදිකිරීමට යෝජිත වාට්ටු සංකීර්ණය ඉදිකෙරෙන භූමිය ද ජනාධිපතිතුමා නිරීක්ෂණය කරනු ලැබීය. ඉන් අනතුරුව ජනාධිපතිතුමා කදුරුවෙල ලංගම ප්‍රධාන බස් නැවතුම්පොළ පරිශ්‍රයේ ද නිරික්ෂණ චාරිකාවක නිරත විය."
    },
    {
        "content": "මාලදිවයින ජනාධිපති ඉබ්‍රාහිම් මොහොමඩ් මහතා ඇතුළු දූත පිරිස අද (03) දින දහවල් කටුනායක ගුවන් තොටුපළෙන් ශ්‍රී ලංකාවට පැමිණියහ. ශ්‍රී ලංකාවේ පැවැත්වෙන ජාතික දින උත්සවයට සහභාගී වීම සදහා මාලදිවයින ජනාධිපතිවරයා මෙසේ පැමිණ තිබේ. අග්‍රාමාත්‍ය රනිල් වික්‍රමසිංහ මහතා විසින් මාලදිවයින ජනාධිපතිවරයා ගුවන්තොටුපලේ දී පිළිගනු ලබීය. මෙම පිරිස මාල දිවයිනට අයත් විශේෂ ගුවන් යානයකින් දහවල් කටුනායක ගුවන් තොටුපළ වෙත පැමිණ තිබේ."
    },
    {
        "content": "දේශීය මෙන්ම විදේශීය රැකියා වෙළෙඳපොළට ගැළපෙන වෘත්තීය කුසලතාවයෙන් සහ නිපුණතාවයෙන් යුත් උපාධිධාරියෙකු මෙරට විශ්වවිද්‍යාල පද්ධතිය තුළින් බිහිකිරීමේ වගකීම බලධාරින් තවදුරටත් අතපසු නොකළ යුතු බව ජනාධිපතිතුමා පවසයි. ජනාධිපති ගරු මෛත්‍රීපාල සිරිසේන මැතිතුමා මේ බව ප්‍රකාශ කළේ ආචාර්ය මොහාන් ලාල් ග්‍රේරු මහතා විසින් රචිත ,ශ්‍රී ලංකාවේ අධ්‍යාපන පද්ධතිය සහ රැකියා වෙළෙඳපොළ අතර ඇති නොගැලපීම, නම් ග්‍රන්ථය එළිදැක්වීමේ අවස්ථාවට  (02) පස්වරුවේ කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේ දී එක් වෙමිනි. මෙහිදී අදහස් දැක්වූ ජනාධිපතිතුමා වැඩිදුරටත් සඳහන් කළේ රැකියා වෙළෙඳපොළට ගැලපෙන ලෙස අධ්‍යාපන පද්ධතියේ සැලසුම් සහ ප්‍රතිපත්ති වෙනස්විය යුතු බවට වන හඬ අද ඊයේ අපේ රට තුළ නැගුණු හඬක් නොවන බවයි. එය දීර්ඝ කාලීන ඉල්ලීමක් වුව ද, කෙතරම් පර්යේෂණ වාර්තා එළි දැක්වුව ද එම ගැටලුවට නිසි විසඳුමක් තවමත් ලැබී නොමැති බව සඳහන් කළ ජනාධිපතිතුමා තම වෘත්තීය අයිතිවාසිකම් පමණක් ඉල්ලා හඬ නඟන කිසිවෙකුගේ අවධානය ඒ පිළිබඳ යොමු නොවීම පිළිබඳව ද කණගාටුව පළ කළේය. මෙහිදී ජනාධිපතිතුමා වැඩිදුරටත් පෙන්වා දුන්නේ උපාධිධාරින් රැකියා ඉල්ලා මහපාරේ කෑ ගසන යුගය නිමා වන්නේ ද මෙම ගැටලුවට නිසි විසඳුමක් ලැබුණු දිනක බවයි. ආචාර්ය මොහාන් ලාල් ග්‍රේරු මහතා විසින් අධ්‍යාපන විද්‍යාව පිළිබඳ ආචාර්ය උපාධිය වෙනුවෙන් සම්පාදනය කරන ලද පර්යේෂණ නිබන්ධනය ,ශ්‍රී ලංකාවේ අධ්‍යාපන පද්ධතිය සහ රැකියා වෙළෙඳපොළ අතර ඇති නොගැලපීම, නමින් මෙලෙස ග්‍රන්ථයක් ලෙස එළි දක්වා තිබේ. ශ්‍රී ලංකාවේ අධ්‍යාපන පද්ධතියේ මූලෝපාය හැකියා පිළිබඳව මෙම ග්‍රන්ථයෙන් ගැඹුරින් සාකච්ඡා කෙරෙන අතර රැකියා වෙළෙඳපොළ තුළ මතු වී ඇති අභියෝග හරහා සමස්ත අධ්‍යාපන ක්‍රියාවලියේ වගකීම සාකච්ඡා කර තිබේ. ග්‍රන්ථයේ පළමු පිටපත ආචාර්ය මොහාන් ලාල් ග්‍රේරු මහතා විසින් මෙහිදී ජනාධිපතිතුමා වෙත පිළිගැන්වීය. කථානායක කරූ ජයසූරිය, තිලංග සුමතිපාල යන මහත්වරුන් ද මහාචාර්ය ජේ.බී. දිසානායක, මහාචාර්ය මොහාන් ද සිල්වා යන මහත්වරුන් ඇතුළු ආචාර්ය මහාචාර්යවරුන්, විද්වතුන් ඇතු`ථ සම්භාවනීය ආරාධිත පිරිසක් මෙම අවස්ථාවට එක්ව සිටියහ."
    },
    {
        "content": "නව නාවික හමුදාපති ධුරයේ වැඩ භාරගත් වයිස් අද්මිරාල් පියල් ද සිල්වා මහතා  ජනාධිපති නිල නිවසේ දී ජනාධිපති ගරු මෛත්‍රීපාල සිරිසේන මැතිතුමා හමු විය. නව ධූරයේ වැඩ භාර ගැනීමෙන් අනතුරුව රාජ්‍ය නායකයා හමුවීමේ සම්ප්‍රදාය ඉටු කරමින් ජනාධිපති නිල නිවස වෙත පැමිණි නාවික හමුදාපතිවරයා ජනාධිපතිතුමා හමු වූ අතර සම්ප්‍රදායානුකූලව සමරු තිළිණ හුවමාරු කර ගැනීම ද සිදු කෙරිණි."
    },
    {
        "content": "2018 වසරේ සංචාරකයන්ගේ පැමිණීම 10.3%න් වර්ධනය වීඇති බව නවතම සංඛ්‍යා ලේඛන වලින් අනාවරණය වේ. ශ්‍රී ලංකා සංකාරක අධිකාරියේ වාර්තාවලට අනුව 2018 වර්ෂයේ සංචාරක පැමිණීම මිලියන 2,333,796 ක් පෙන්නුම් කරයි. එය 2017 වර්ෂයේ මිලියන 2,116,407ක් විය. සංචාරකයන්ගේ පැමිණීම පෙබරවාරි,මාර්තු,ජුනි හා නොවැම්බර් මාසවලදී ඉහළ මට්ටමක පැවතුණ අතර පසුගිය වර්ෂයේ දෙසැම්බර් මාසයේ පමණක් 253,169 ක වර්ධනීය අගයක් පෙන්නුම් කරනු ලබන්නේ එම මාසය සංචාරකයන් විශාල ප්‍රමාණයක් පැමිණි දෙසැම්බර් මාසය බැවිනි. ශ්‍රී ලංකා සංචාරක සංවර්ධන හා ක්‍රිස්තියානි ආගමික කටයුතු අමාත්‍ය ජෝන් අමරතුංග මහතා පවසන්නේ, පසුගිය සමයේ ඇති වූ දේශපාලන අර්බුද නොසලකා ද සංචාරක පැමිණීම බිලියන 3.5ක ඉලක්කයක්ගා ළඟා කරගෙන තිබෙන බවයි. 2019 වර්ෂයේදී සංචාරකයන්ගේ පැමිණීම ඉහළ මට්ටමකට පත් වෙමින් ශ්‍රී ලංකාව අංක එකේ ස්ථානයට පත්වනු ඇති බවද අමාත්‍යවරයා තවදුරටත් පවසයි. මෙම වර්ෂයේදී පසුගිය වර්ෂයට වඩා මිලියන 04ක සංචාරක වැඩි වීමක් අපේක්ෂා කරන අතර 2019 වර්ෂය අවසානයේ ඩොලර් බිලියන 5ක සංචාරක ආදායමක් ළඟා කර ගැනීමටද කටයුතු කරන බවද අමරතුංග මහතා ප්‍රකාශ කරයි. සංචාරක අධිකාරියේ වාර්තාවලට අනුව ඉන්දියාව,චීනය,එක්සත් රාජධානිය හා ජර්මනිය සංචාරකයන් බහුල ලෙස මෙරටට පැමිණෙන රටවල් බවට පත් වී ඇති අතර 2018 වර්ෂය වන විට ඕස්ට්‍රේලියාවෙන් ද සංචාරක පැමිණීමේ විශේෂ වර්ධනයක් පෙන්නුම් කර තිබේ."
    },
    {
        "content": "මහනුවර නගරයේ ප්‍රධාන පාරිසරික ගැටථවක් බවට පත්ව ඇති කටුගස්තොට, ගොහාගොඩ කැළි කසල කන්ද පිළිබද ගැටථවට කඩිනම් විසදුම් ලබාදෙන ලෙස ජනාධිපතිතුමා අදාළ අංශවලට උපදෙස් දෙයි. මීතොටමුල්ල වැනි තවත් ඛේදවාචකයකට ඉඩ නොතබා එම ගැටලූව විසදීම සදහා කඩිනම් පියවර ගන්නා ලෙස ජනාධිපතිතුමා බලධාරීන්ට අවධාරණය කළේ ගොහාගොඩ කසළ කළමණාකරණ මධ්‍යස්ථානයේ කටයුතු විධිමත් කිරීම පිළිබද ඊයේ (03) පෙරවරුවේ ජනාධිපති කාර්යාලයේ පැවති සාකච්ඡාවක දී ය. මහනුවර මහ නගර සභාව ඇතුථ පළාත් පාලන ආයතන කිහිපයක කැළි කසල බැහැර කිරීම සදහා යොදා ගනු ලබන කටුගස්තොට ගොහාගොඩ කැළි කසල කන්ද පිළිබද ගැටථ රැසක් මතුව තිඛෙන බවට ප්‍රදේශවාසීහු චෝදනා කරති. ජනතාව පීඩාවට පත්වීමට ඉඩ නොතබා විධිමත් කසල ප්‍රතිචක්‍රීය ක්‍රමවේදයක් ඔස්සේ එම කසළ බැහැර කිරීමට කටයුතු කරන ලෙසත්, නගර සභාව සහ පළාත් සභාව එක්ව ඒ සඳහා නිසි වැඩපිළිවෙළක් කි්‍රයාවට නංවන ලෙසත් උපදෙස් දුන් ජනාධිපතිතුමා ඒ සදහා අවශ්‍ය සහය ලබාදෙන ලෙස මධ්‍යම පරිසර අධිකාරිය වෙත ද උපදෙස් ලබා දෙනු ලැබීය. මධ්‍යම පළාත් ප්‍රධාන ලේකම්වරයා ඇතුළුනිලධාරිහු මීට එක්ව සිටියහ."
    },
    {
        "content": "ත්‍රිපිටකය ජාතික උරුමයක් ලෙස ප්‍රකාශයට කිරීමේ ජාතික උත්සවය ජනාධිපති මෛත්‍රීපාල සිරිසේන මහතා විසින් මාතලේ අලුවිහාරයේදී අද (05) පැවැත්වෙන ජාතික උත්සවයේදී සිදු කිරීමට නියමිතය. මෙම ජාතික උත්සවය නිමිත්තෙන් අද (05) සියලුම බෞද්ධ නිවාසවල, විහාරස්ථානවල හා රජයේ ගොඩනැගිලිවල ජාතික ධජය ඔසවා තබන්නැයි බුද්ධ ශාසන අමාත්‍යංශය ඉල්ලා සිටී. ත්‍රිපිටකය ජාතික උරුමයක් ලෙස ප්‍රකාශයට පත් කිරීමේ ජාතික උත්සවය අද (05) පෙරවරු 9.00ට ආරම්භවන අතර ත්‍රෛනිකායික මහා නායක හිමිවරුන් ඇතුළු භික්ෂූන් වහන්සේලා 1500ක් පමණ, බෞද්ධ සංවිධාන නියෝජිතයින් හා මැති ඇමතිවරු සහභාගීවන බව එම අමාත්‍යංශය පවසයි."
    },
    {
        "content": "ඔස්ලෝ නුවර නියෝජ්‍ය නගරාධිපති කම්ෂාජිනී ගුණරත්නම් මහත්මිය (Khamshajiny Gunaratnam)   (04) පස්වරුවේ ජනාධිපති කාර්යාලයේ දී ජනාධිපති ගරු මෛත්‍රීපාල සිරිසේන මැතිතුමා හමු වූවාය."
    },
    {
        "content": "උතුම් ති‍්‍රපිටකය ජාතික උරුමයක් බවට ප‍්‍රකාශයට පත් කළා සේම එය උතුම් ලෝක උරුමයක් බවට පත් කිරීමේ මැදිහත්වීම ද තමා ඉදිරියේ දී සිදු කරන බව ජනාධිතිතුමා පවසයි. අති පාරිශුද්ධ ථෙරවාදී බුදු දහමේ සාරය තවත් වසර දහස් ගණනක් ආරක්ෂා කරමින් පූජනීය ති‍්‍රපිටකය ජාතික උරුමයක් බවට නිල වශයෙන් ප‍්‍රකාශයට පත් කිරීමේ ජාතික මහෝත්සවය ගෞරවණීය මහා සංඝරත්නයේ ආශිර්වාදයෙන් ජනාධිපති ගරු මෛතී‍්‍රපාල සිරිසේන මැතිතුමාගේ ප‍්‍රධානත්වයෙන්   (05) පෙරවරුවේ මාතලේ ඓතිහාසික අලුවිහාරයේ දී පැවැත්වුණු අතර ජනාධිපතිතුමා එහිදී මේ බව ප‍්‍රකාශ කළේය. වසර දහස් ගණනක් පුරා රැකගෙන ආ නිර්මල බුදුදහම ලෝකවාසී ජනතාවටත්, අනාගත පරපුරටත් නිවැරදි ලෙස ආරක්ෂා කොට පවත්වාගෙන යාමේ අරමුණින් මහා සංඝරත්නයේ උපදෙස් සහ මඟපෙන්වීම මත ජනාධිපති ගරු මෛතී‍්‍රපාල සිරිසේන මැතිතුමාගේ නායකත්වයෙන් මෙම පුණ්‍ය කටයුත්ත සිදු කෙරිණි. උතුම් ති‍්‍රපිටකය ජාතික උරුමයක් බවට පත් කිරීමේ ඓතිහාසික කටයුත්තට උරදෙමින් ශාසනික අභිවෘද්ධිය උදෙසා ඉටු කළා වූ මහඟු මෙහෙවර පිළිබඳ මෙහිදී මහා සංඝරත්නයේ පූර්ණ ආශිර්වාදය, ප‍්‍රශංසාව සහ ඇගැයීම ජනාධිපතිතුමා වෙත පළ කෙරිණි. විශේෂ අනුශාසනාවක් සිදු කළ ශ්‍යාමෝපාලි මහා නිකායේ මල්වතු මහා විහාර පාර්ශ්වයේ අනුනායක පුජ්‍ය නියංගොඩ විජිතසිරි අනුනායක ස්වාමින් වහනසේ් සඳහන් කළේ ජාතියේ, සම්බුද්ධ ශාසනයේ මෙන්ම සම්ප‍්‍රදායේ අභිවෘද්ධිය උදෙසා ජනාධිපතිතුමා ඉටුකළ මෙම උත්කෘෂ්ට කාර්යය සමස්ත මහා සංඝරත්නයේ දැඩි ප‍්‍රශංසාවට ලක් වන බවයි. ධර්මය විකෘති කරමින් සිටින යුගයක එම බරපතළ තත්ත්වය පිළිබඳ රාජ්‍ය නායකයා ලෙස නිසි අවධානය යොමු කරමින් ජනාධිපති ගරු මෛතී‍්‍රපාල සිරිසේන මැතිතුමා ඉටුකළ මෙම කාර්යය එතුමාගේ ධූර කාලය තුළ ඉටුකළා වූ විශිෂ්ට කාර්යභාරයන් අතර ඉතා උතුම් කටයුත්තක් බව ශ‍්‍රී ලංකා අමරපුර මහා නිකායේ මහා නායක අග්ගමහා පණ්ඩිත පූජ්‍ය කොටුගොඩ ධම්මාවාස හිමිපාණන් වහන්සේ මෙහිදී ප‍්‍රකාශ කළහ. අද දින සිදු කරන ලද මෙම උතුම් කටයුත්ත සේම 1818 කැරැල්ලේ දී රාජද්‍රෝහින් ලෙස නම් කළ අපගේ ජාතික වීරයන් එම අපවාදයෙන් ගලවා දේශපේ‍්‍රමින් ලෙස ජාතික වීරයන්ගේ නාමාවලියට ඇතුළත් කිරීමට ජනාධිපතිතුමා ගත් පියවර මෙරට මහා සංඝරත්නයේ දැඩි ප‍්‍රශංසාවට ලක්ව තිබෙන බව ද උන්වහන්සේ පෙන්වා දුන්හ. පුණ්‍ය මහෝත්සවය ඇමතූ ජනාධිපතිතුමා වැඩිදුරටත් සඳහන් කළේ මෙම ඓතිහාසික කටයුත්ත මගින් උතුම් ති‍්‍රපිටකය විකෘති අර්ථ විවරණයන්ගෙන් බේරාගෙන ඊට නෛතික ආරක්ෂාව සැලසීමට හැකි වන බවයි. මින් ඉදිරියට රජයේ අවසරයකින් තොරව ති‍්‍රපිටකය සංස්කරණයට, පරිවර්තනයට හෝ අනිසි කටයුතුවලට භාවිතා කිරීමට කිසිවෙකුට ඉඩක් නොලැබෙන අතර. මින්පසු ති‍්‍රපිටකය පරිවර්තනයට හා සංස්කරණයට ඉඩ ලැබෙන්නේ ප‍්‍රාමාණික විද්වත් මණ්ඩලයකට පමණක් බවත්, මේ අයුරින් රාජ්‍ය මැදිහත්වීම සිදුකළේ උතුම් ති‍්‍රපිටකයට අවැඩ සඳහා වන සියලු කටයුතු වළක්වාලීමට බවත් ජනාධිපතිතුමා සඳහන් කළේය. ති‍්‍රපිටකය ආරක්ෂා කරන අතරම ඉර හඳ මෙන් බබළන එහි විවෘත භාවය උදෙසාත් කටයුතු කිරීම අප සතු වගකීමක් වන අතර බෞද්ධ සම්ප‍්‍රදායේ පිහිටමින් ශාස්තී‍්‍රය ලෙස බුද්ධ වචනය තේරුම් ගැනීම සඳහා කරන විමර්ශනයන්ට අනුබල දීමක් මෙමගින් සිදුවන බව ද ජනාධිපතිතුමා සඳහන් කළේය. මහා සංඝරත්නයේ අපේක්ෂාව හා අනුශාසනා පරිදි මෙම අත්‍යාවශ්‍ය තීරණයට තමා එළැඹියේ ධර්මයේ හැසිරෙන සහ බුද්ධ භාෂිතය පිළිබඳ අප‍්‍රමාණ ගෞරවාදරයකින් බව සඳහන් කළ ජනාධිපතිතුමා මෙම උතුම් පුණ්‍ය කටයුත්ත තම ධූර කාලය තුළ ඉටු කිරීමට ලැබීම තම පුණ්‍ය මහිමයක් ලෙස සලකන බව ද කියා සිටියේය. අද පෙරවරුවේ මාතලේ ඓතිහාසික අලුවිහාරය වෙත ගිය ජනාධිපතිතුමා සමරු ඵලකය නිරාවරණය කර උතුම් ති‍්‍රපිටකය ජාතික උරුමයක් ලෙස ප‍්‍රකාශයට පත් කිරීම සනිටුහන් කළේය. අනතුරුව පැවති උත්සව සභාවේ දී ත‍්‍රිපිටකය ජාතික උරුමයක් බවට නිල වශයෙන් ප‍්‍රකාශයට පත් කිරීමේ සන්නස් පත‍්‍රය ජනාධිපතිතුමා විසින් මහානායක හිමිවරුන් වෙත පිළිගැන්වීය. ආලෝක විහාරාධිපති පූජ්‍ය ආචාර්ය ඉනාමලුවේ නන්දරතන හිමිපාණන් වහන්සේ විසින් විශේෂ සිහිවටන තිළිණයක් ලෙස ,ධම්ම චක්ක ධම්ම, සූත‍්‍රය ඇතුළත් පුස්කොළ පොත ජනාධිපතිතුමා වෙත පිළිගන්වන ලදි. විද්වත් ලිපි සංග‍්‍රහයක් ද ජනාධිපතිතුමා වෙත පිළිගැන්විණි. මෙම ඓතිහාසික කටයුත්ත සිහිපත් කරමින් සමරු මුද්දරයක් නිකුත් කෙරුණු අතර එය මහානායක හිමිවරුන් වෙත සහ ජනාධිපතිතුමා වෙත පිළිගැන්වීම සිදු විය. ශ්‍යාමෝපාලි මහානිකායේ අස්ගිරි මහාවිහාර පාර්ශ්වයේ මහානායක පූජ්‍ය වරකාගොඩ ඤාණරතන නායක ස්වාමින් වහන්සේ, ශ්‍යාමෝපාලි මහා නිකායේ මල්වතු මහා විහාර පාර්ශ්වයේ අනුනායක පුජ්‍ය නියංගොඩ විජිතසිරි අනුනායක ස්වාමින් වහන්සේ, ශ‍්‍රී ලංකා අමරපුර මහා නිකායේ මහා නායක අග්ගමහා පණ්ඩිත පූජ්‍ය කොටුගොඩ ධම්මාවාස මහානායක හිමිපාණන් වහන්සේ ප‍්‍රමුඛ දිවයිනේ නන්දෙසින් වැඩම කළ මහා සංඝරත්නය එක්දහස් පන්සීයකට අධික පිරිසක් ද බුද්ධ ශාසන අමාත්‍ය ගාමිණි ජයවික‍්‍රම පෙරේරා මහතා ඇතුළු මැති ඇමතිවරු, ආණ්ඩුකාරවරු, රාජ්‍ය නිලධාරින් ඇතුළු සැදැහවත් ජනතාව විශාල පිරිසක් මෙම පුණ්‍ය මහෝත්සවයට එක්ව සිටියහ."
    },
    {
        "content": "ජනාධිපති ගරු මෛතී‍්‍රපාල සිරිසේන මැතිතුමා ජනාධිපති ධූරයට පත්ව මෙම ජනවාරි 08 වනදාට සිවු වසරකි. ඒ නිමිත්තෙන් ජනාධිපතිතුමාට ආශිර්වාද පතා සංවිධානය කළ සර්ව රාති‍්‍රක පරිත‍්‍රාණ ධර්ම දේශනයක් අද (07) රැය පහන්වන තුරු ජනාධිපති කාර්යාලයේ දී පැවැත් වේ. දිවයිනේ නන් දෙසින් වැඩම කරන මහා සංඝරත්නයේ සහභාගිත්වයෙන් මෙම පරිත‍්‍රාණ ධර්ම දේශනාව පැවැත්වෙන අතර පසුදින උදෑසන මහා සංඝරත්නය විෂයෙහි හීල් දානමය පුණ්‍ය කර්මයකි. ජනාධිපති කාර්යාලයේ කාර්යමණ්ඩලය විසින් මෙය සංවිධානය කරනු ලබයි."
    },
    {
        "content": "ජනවාරි 21 වනදා සිට 28 වනදා දක්වා සතිය මත්ද්‍රව්‍ය නිවාරණ ජාතික සතිය ලෙස ප්‍රකාශයට පත් කර මත්ද්‍රව්‍ය භාවිතයේ ආදිනව පිළිබඳ සමාජය දැනුවත් කිරීමට වැඩසටහන් රැසක් සංවිධානය කර තිබේ. මහජන සේවාවන් විධිමත් සහ කාර්යක්ෂම කරමින් අපේක්ෂිත සංවර්ධන ඉලක්ක සපුරා ගැනීම සඳහා සියලු නව ආණ්ඩුකාරවරුන් ඝෘජු මැදිහත්වීම් ලබාදෙමින් වගකීම් ඉටු කරනු ඇතැයි අපේක්ෂා කරන බව ජනාධිපතිතුමා පවසයි. ජනාධිපති ගරු මෛත්‍රීපාල සිරිසේන මැතිතුමා මේ බව ප්‍රකාශ කළේ ආණ්ඩුකාරවරුන්, පළාත් ප්‍රධාන ලේකම්වරුන් ඇතුළු නිලධාරින් සමග අද (11) පෙරවරුවේ ජනාධිපති කාර්යාලයේ පැවති සාකච්ඡාවකදී ය. දිස්ත්‍රික් මට්ටමින් ක්‍රියාත්මක සංවර්ධන වැඩපිළිවෙළ මෙන්ම ජනාධිපති කාර්යාලය මගින් ක්‍රියාවට නංවා ඇති විශේෂ ව්‍යාපෘති පිළිබඳව ද මෙහිදී සාකච්ඡාවට බදුන් විය. පොදු ජනතාව ආර්ථික සහ සමාජමය වශයෙන් නගා සිටුවමින් සමෘද්ධිමත් සහ යහපත් පුරවැසියෙකු බිහි කිරීමේ අරමුණ ඇතිව විශේෂ ව්‍යාපෘති රැසක් ජනාධිපතිතුමාගේ මගපෙන්වීමෙන් මේ වන විට ජනාධිපති කාර්යාලය යටතේ ක්‍රියාත්මක කෙරේ. රටේ තරුණ පරපුර මත්ද්‍රව්‍ය උවදුරෙන් නිදහස් කර ගැනීමේ මත්ද්‍රව්‍ය නිවාරණ ජාතික වැඩසටහන සහ පොදු මහජනතාව දූගී බවින් නිදහස් කර ගැනීමේ ග්‍රාමශක්ති ජාතික වැඩසටහන ඒ අතරින් ප්‍රමුඛ වෙයි. රටේ දරුවන්ගේ ආරක්ෂාව වෙනුවෙන් දරුවන් සුරකිමු ජාතික වැඩසටහනත්, පරිසර සංරක්ෂණය වෙනුවෙන් පරිසර සංරක්ෂණ ජාතික වැඩසටහන සහ දේශීය ආහාර නිෂ්පාදන ජාතික වැඩසටහන මෙන්ම වකුගඩු රෝග නිවාරණ ජාතික වැඩසටහන මේ වන විට ජනාධිපති කාර්යාලයේ මෙහයවීමෙන් දීප ව්‍යාප්තව ක්‍රියාත්මක කෙරේ. මෙම ජනවාරි 21 වනදා සිට 28 වනදා දක්වා සතිය මත්ද්‍රව්‍ය නිවාරණ ජාතික සතිය ලෙස ප්‍රකාශයට පත් කර මත්ද්‍රව්‍ය භාවිතයේ ආදිනව පිළිබඳ සමාජය දැනුවත් කිරීමට වැඩසටහන් රැසක් සංවිධානය කර ඇත. එහිදී පාසල් දරුවන්, රාජ්‍ය නිලධාරින් මෙන්ම පොදු ජනතාව ඉලක්ක කර ගනිමින් නිර්මාණාත්මක වැඩසටහන් සම්පාදනය පිළිබඳව මෙහිදී අදාළ නිලධාරින්ගේ අවධානය යොමු කළ ජනාධිපතිතුමා ඒ පිළිබඳ සිය පෞද්ගලික අවධානය යොමු කරමින් දායකත්වය ලබාදෙන ලෙස ආණ්ඩුකාරවරුවන්, පළාත් ප්‍රධාන ලේකම්වරු ඇතුළු නිලධාරින්ගෙන් ඉල්ලා සිටියේ ය. මෙහිදී අදහස් දැක්වූ ජනාධිපතිතුමා කියා සිටියේ තමා සෞඛ්‍ය අමාත්‍යවරයාව කටයුතු කරන අවදියේ සිටම මත්ද්‍රව්‍යවලට එරෙහිව ගෙන ගිය සටන හේතුවෙන් අද මත්ද්‍රව්‍ය භාවිතය පිළිබඳ ලෝකයේ සෙසු රටවලට වඩා අපේ රටේ නීති රීති දැඩිව පවතින බවත්, එම නීති රීති තවදුරටත් ශක්තිමත් කරමින් මත්ද්‍රව්‍ය අභියෝගය ජය ගැනීමට තම ධූර කාලය තුළ ගතහැකි සෑම පියවරක්ම ගන්නා බවත්ය. උතුරු නැගෙනහිර පළාත්වල මත්ද්‍රව්‍ය මර්දනය වෙනුවෙන් රජය විශේෂ වැඩසටහන් රැසක් ක්‍රියාවට නංවා තිබෙන අතර, එහි ප්‍රගතිය ද මෙහිදී සමාලෝචනයට ලක් කෙරිණි. මෙම පෙබරවාරි 18 වනදා සිට 23 වන දින දක්වා සතිය ග්‍රාමශක්ති ජාතික සතිය ලෙස ප්‍රකාශයට පත් කරමින් ග්‍රාමශක්ති වැඩසටහන ගම් 4000 ක් දක්වා ව්‍යාප්ත කිරීමේ ඉලක්කය සහිතව වැඩසටහන් රැසක් සම්පාදනය කර තිබේ. එම වැඩසටහන පිළිබඳව ද මෙහිදී ආණ්ඩුකාරවරුන් දැනුවත් කරනු ලැබීය."
    },
    {
        "content": "උතුර, සබරගමුව සහ ඌව යන පළාත්වලට පත් කළ නව ආණ්ඩුකාරවරු අද (07) ජනාධිපති මෛත්‍රිපාල සිරිසේන මහතා ඉදිරියේ දිවුරුම් දුන්නේ ය."
    },
    {
        "content": "මානව පරපුරේ සුහදත්වය, සාමය හා සමාදානය දියුණු කරන සංකාරක ව්‍යාපාරය මගින් රටවල් 70ක් නියෝජනය කෙරෙන හත්වන උස්සන්ගොඩ සංචාරක කඳවුර පෙරේදා (9) සවස ආරම්භ වී ලබන (15) වැනිදා දක්වා පැවැත්වේ. මෙම කදවුරට විදේශිකයන් 3000ක් පමණ දැනටම සහභාගි වී සිටින අතර මෙම සංඛ්‍යාව ඉදිරි දිනවලදී තව දුරටත් අපේක්ෂා කෙරේ. සංචාරක සංවර්ධන අධිකාරියේ පූර්ණ අධීක්ෂණය සහ අදාළ රජ්‍ය ආයතනවල සහයෝගය සහිතව පරිසර හිතකාමී කෙටිකාලින සංචාරක ප්‍රවර්ධන වැඩසටහනක් ලෙස මෙම කදවුර සැලකේ. මෙම වැඩසටහන මගින් ප්‍රදේශයේ ජනතාවට ආර්ථික වාසි රැසක් අත්වී තිබේ. සමාරම්භක උත්සවයේදී දේශීය සංස්කෘතික නර්තන මෙන්ම විදේශීය පොප් සංගීත කණ්ඩායම් රැසක් ද නිර්මාණ ඉදිරිපත් කිරීම මගින් ජාතීන් අතර පවතින කලා කුසලතාවන් වර්ධනය වීමට හේතු වූ බව සංවිධායකයෝ පවසති"
    },
    {
        "content": "ජනාධිපති ගරු මෛත‍්‍රීපාල සිරිසේන මැතිතුමා ජනාධිපති ධුරයට පත්ව සිව් වසරක් සපිරීම නිමිත්තෙන් ජනාධිපතිතුමාට ආශිර්වාද පතා මහා සංඝරත්නය 300 නමකගේ සහභාගිත්වයෙන් විශේෂ ආශිර්වාදාත්මක පිරිත් දේශනයක් ඊයේ (12) පෙරවරුවේ රුවන්වැල්ල, ලෙවන්ගම, සදානන්දාරාම පුරාණ විහාරස්ථානයේ දී පැවැත්විණි. අද පෙරවරුවේ විහාරස්ථානය වෙත ගිය ජනාධිපති ගරු මෛතී‍්‍රපාල සිරිසේන මැතිතුමා ද එම අවස්ථාවට සහභාගී විය. පිරිත් දේශනයෙන් අනතුරුව මහා සංඝරත්නය විෂයෙහි දානමය පුණ්‍ය කර්මයක් ද සිදු කෙරුණු අතර එම අවස්ථාවට ද සහභාගී වූ ජනාධිපතිතුමා මහා සංඝරත්නය වෙත දානය පිළිගැන්වීමට එක් විය. ප‍්‍රදේශයේ අඩු පහසුකම් සහිත විහාරස්ථානවලට, භික්ෂුන් වහන්සේලාට සහ දහම් පාසල් දරුවන්ට උපකරණ බෙදා දීමක් ද මෙහිදී සිදු කෙරුණු අතර එම අවස්ථාව සංකේතවත් කරමින් උපකරණ ප‍්‍රදානය කිරීම ජනාධිපතිතුමා අතින් සිදු කෙරිණි. රුවන්වැල්ල, ලෙවන්ගම, සදානන්දාරාම පුරාණ විහාරාධිපති ත‍්‍රිපිටකවේදී, ශාස්ත‍්‍රපති පූජ්‍ය පෑලියගොඩ සරණතිස්ස නායක ස්වාමීන් වහන්සේගේ මගපෙන්වීමෙන් හිටපු ප‍්‍රාදේශීය සභා මන්ත‍්‍රී පද්මතිලක බණ්ඩාර මහතා ඇතුළු විහාරස්ථ දායක සභාව විසින් මෙම වැඩසටහන සංවිධානය කර තිබිණි. දවලගනේ චන්දෝදය පිරිවෙන් අධ්‍යක්ෂ ශාස්ත‍්‍රපති, රාජකීය පණ්ඩිත පූජ්‍ය අඹන්පිටියේ සරණපාල ස්වාමීන් වහන්සේ ප‍්‍රමුඛ ප‍්‍රදේශයේ මහා සංඝරත්නය ද හිටපු අමාත්‍ය රංජිත් සියඹලාපිටිය, අතාවුද සෙනෙවිරත්න, හිටපු නියෝජ්‍ය අමාත්‍ය දුෂ්මන්ත මිත‍්‍රපාල, සබරගමුව පළාත් ආණ්ඩුකාර ආචාර්ය ධම්ම දිසානායක, රුවන්වැල්ල ශ‍්‍රී ලංකා නිදහස් පක්ෂ සංවිධායක පරාක‍්‍රම අතාවුද යන මහත්වරුන් ඇතුළු ප‍්‍රදේශවාසී සැහැදැවතුන් විශාල පිරිසක් මීට එක්ව සිටියහ."
    },
    {
        "content": "ජනාධිපතිවරණයක් පිළිබඳව විවිධ කතා නිර්මාණය කරමින් මේ වන විටත් පැවැත්විය යුතුව ඇති පළාත් සභා මැතිවරණය කල් දැමීමට ඇතැම් පිරිස් කටයුතු කරමින් සිටින බව ජනාධිපතිතුමා පවසයි. මේ වන විට පළාත් සභා 06 ක කටයුතු අකී‍්‍රය වී තිබෙන අතර එය ප‍්‍රජාතන්ත‍්‍රවාදයට කිසිසේත් හිතකර තත්ත්වයක් නොවන බව පෙන්වා දුන් ජනාධිපතිතුමා 13 වන ආණ්ඩුක‍්‍රම ව්‍යවස්ථා සංශෝධනය මගින් අපේක්ෂා කළ අරමුණුවලට ද පටහැනි බව සඳහන් කළේය. එබැවින් ජනාධිපතිවරණයක් ගැන කථා කරන අය ඊට පෙර පළාත් සභා මැතිවරණයකට සූදානම් විය යුතු බව සඳහන් කළ ජනාධිපතිතුමා තමන් ඒ පිළිබඳ මේ වන විටත් මැතිවරණ කොමසාරිස්වරයා සමග සාකච්ඡා කර තිබෙන බව ද කියා සිටියේ ය. ශ‍්‍රී ලංකා නිදහස් පක්ෂයේ ඉදිරි ප‍්‍රතිසංවිධාන කටයුතු පිළිබඳ පළාත් මට්ටමින් අදාළ සංවිධායකවරු කැඳවා ශ‍්‍රී ලංකා නිදහස් පක්ෂයේ සභාපති ජනාධිපති ගරු මෛතී‍්‍රපාල සිරිසේන මැතිතුමාගේ ප‍්‍රධානත්වයෙන් පැවැත්වෙන සාකච්ඡා මාලාවේ ඌව සහ මධ්‍යම පළාත් සංවිධායකවරු සමග හමුවට (13) පස්වරුවේ ජනාධිපති කාර්යාලයේ දී එක්වෙමින් ජනාධිපතිතුමා මේ බව ප‍්‍රකාශ කළේය. මෙහිදී අදහස් දැක්වූ ජනාධිපතිතුමා වැඩිදුරටත් සඳහන් කළේ ඉතා ඉක්මනින් පළාත් සභා මැතිවරණයක් පවත්වා ජනතාවගේ ඡන්ද අයිතිය ලබාදිමට කටයුතු කළ යුතු බවයි. එමෙන්ම නව අමාත්‍ය මණ්ඩලය පත් කර සති 03 කට වැඩි කාලයක් ඉක්ම ගිය ද ඒ ඒ අමාත්‍යාංශවලට අදාළ සංස්ථා, මණ්ඩල සහ ව්‍යවස්ථාපිත ආයතන සඳහා සභාපතිවරු සහ අධ්‍යක්ෂ මණ්ඩල පත් නොකිරීම පිළිබඳව ඇතැම් පාර්ශ්වයන් ජනාධිපති කාර්යාලයට ඇගිල්ල දිගු කරමින් සිටින බව පැවසු ජනාධිපතිතුමා එය සම්පූර්ණයෙන් වැරදි මතයක් බව කියා සිටියේ ය. මෙම තත්ත්වයට අදාළ අමාත්‍යාංශ වගකිව යුතු අතර, එමෙන්ම අදාළ නිර්දේශ අග‍්‍රාමාත්‍ය කාර්යාලය විසින් ජනාධිපති කාර්යාලය වෙත ඉදිරිපත් නොකිරීම මෙම ප‍්‍රමාදයට හේතු වී ඇති බව පෙන්වා දුන් ජනාධිපතිතුමා මේ පිළිබඳ කිසිදු වගකීමක් ජනාධිපති කාර්යාලය භාර නොගන්නා බව සඳහන් කළේය. කෙසේ වෙතත් සංස්ථා, මණ්ඩල හා ව්‍යවස්ථාපිත ආයතන සඳහා සභාපතිවරු සහ අධ්‍යක්ෂ මණ්ඩල පත් කිරීමේ දී ඒ සඳහා නිර්දේශ ඉදිරිපත් කිරීමට පත් කළ කමිටුව හරහා අනිවාර්යයෙන් එම කටයුතු සිදු විය යුතු බව ජනාධිපතිතුමා වැඩිදුරටත් අවධාරණය කළේය. ශ‍්‍රී ලංකා නිදහස් පක්ෂ ජ්‍යෙෂ්ඨ උප සභාපති නිමල් සිරිපාල ද සිල්වා, ශ‍්‍රී ලංකා නිදහස් පක්ෂ මහ ලේකම් දයාසිරි ජයසේකර, පා.ම ඩිලාන් පෙරේරා, ඌව පළාත් හිටපු ප‍්‍රධාන අමාත්‍ය චාමර සම්පත් දසනායක යන මහත්වරුන් ඇතුළු පිරිසක් ද මීට එක්ව සිටියහ. PMD"
    },
    {
        "content": "හෙළයේ කෘතහස්ත කවියෙකු ලෙස විරුදාවලිය ලැබූ විමලරත්න කුමාරගම මහතාගේ සියවස් දින ජන්ම දිනය සැමරීම සදහා වැඩසටහන් රැසක් පැවැත්වීමට කටයුතු යොදා ඇත. විමලරත්න කුමාරගම කවියා පදිංචි ව සිටි ප්‍රදේශය ලෙස සැලකෙන කුණ්ඩසාලේ ප්‍රාදේශීය ලේකම් කොට්ඨාශය කේන්ද්‍ර කර ගනිමින් මෙම වැඩසටහන පැවැත්වීමට කටයුතු යොදා තිබේ. ඒ අනුව 2019.01.28 වැනි දින පෙ.ව 9.30 ට කුණ්ඩසාලේ ප්‍රදේශයේ පිහිටි විමලරත්න කුමාරගම මහතාගේ පිළිරුවට පුෂ්පෝපහාර දැක්වීමෙන් මෙම වැඩසහන ආරම්භ කෙරෙන අතර, කුමාරගම මහතාගේ නමින් මාර්ගයක් නම් කිරීමටද නියමිතය. උපහාර වැඩසටහනේ ප්‍රධාන උත්සවය එදින පෙ.ව. 11.00 ට නාරම්පනාව මහා විද්‍යාලයේදී පැවැත්වීමට කටයුතු යොදා තිබේ. එම උත්සවයේදී කුමාරගම කවියාගේ කාව්‍ය පිළිබද විචාරාත්මක දේශනයක් පේරාදෙණිය විශ්ව විද්‍යාලයේ සිංහල අධ්‍යන අංශයේ ජේෂ්ඨ කතිකාචාර්ය අත්තනායක එම්. හේරත් මහතා විසින් පැවැත්වීමට නියමිතය. අනතුරුව විමලරත්න කුරාගමයන් පිළිබද විශේෂ කවි මඩුවක් පැවැත්වීමටද කටයුතු යෙදා ඇති අතර, රටේමුල්ලේ මුදන්නායක මහතාගේ ප්‍රදානත්වයෙන් යුත් මහනුවර තරුණ කවි සංගමය විසින් එය මෙහෙයවනු ලැබේ. විමලරත්න කුමාරගම කවියා විසින් රචනා කොට පළ කර කිරීමට නොහැකි වූ කවි එක් කොට මුද්‍රණය කරන ලද කාව්‍යමය ග්‍රන්ථය එළි දැක්වීම සිදු කෙරෙන්නේ ඉන් අනතුරුවය. පසුව එදින සවස් භාගයේදී කුමාරගම කවියා පදිංචි ව සිටි නිවසේ ශාන්තිකර්මයක්,පහන් පූජාවක් සහ සෙත්පිරිත් සජ්ජායනාවක් පැවැත්වීමට සැළසුම් කොට ඇති අතර, රාත්‍රියේදී විමලරත්න කුමාරාගම මහතා විසින් රචනා කළ කවි ඇසුරු කර ගෙන විශේෂ කවි සැදෑවක් පැවැත්වීමටද කටයුතු යොදා තිබේ. මහනුවර දිස්ත්‍රික් ලේකම් තිස්ස කරුණාරත්න මහතාගේ ප්‍රධානත්වයෙන් පැවැත්වීමට නියමිත මෙම වැඩසටහනේ ප්‍රධාන සංවිධායක්තවය දරන්නේ කුණ්ඩසාලේ ප්‍රාදේශීය ලේකම් කාර්යාලය සහ මහනුවර දිස්ත්‍රික් ලේකම් කාර්යාලයේ සංස්කෘතික දෙපාර්තමේන්තුවේ දිස්ත්‍රික් කාර්යාලයයි. දිස්ත්‍රික් සංස්කෘතික බල මණ්ඩලය සහ කුමාරගම පදනම ද මේ සදහා සහයෝගය ලබා දෙයි. DMU/Kandy"
    },
    {
        "content": "පිලිපීන ජනාධිපති රොඞ්රිගෝ ඩියුටේට් Rodrigo Duterte මැතිතුමාගේ විශේෂ නිල ආරාධනය පරිදි පිලිපීනයේ පස් දින රාජ්‍ය සංචාරයක් ස`දහා ජනාධිපති ගරු මෛතී‍්‍රපාල සිරිසේන මැතිතුමා අද (15)  දිවයිනෙන් පිටත්ව ගියේ ය. දෙරට අතර දේශපාලන, ආර්ථික සහ සංස්කෘතික සබඳතා ඉහළ නංවා ගැනීම මෙම සංචාරයේ අරමුණ වන අතර ඒ පිළිබඳ නව අවබෝධතා ගිවිසුම් කිහිපයකට ද ජනාධිපතිතුමාගේ මෙම සංචාරයේ දී අත්සන් තැබීමට නියමිතය. පිලිපීන ජනාධිපති රොඞ්රිගෝ ඩියුටේට් මැතිතුමා සහ ජනාධිපති ගරු මෛතී‍්‍රපාල සිරිසේන මැතිතුමා අතර ද්වි පාර්ශ්වික සාකච්ඡා හෙට පෙරවරුවේ පැවැත්වෙන අතර දෙරට අතර දීර්ඝ කාලයක් පුරා පවතින සබඳතා අන්‍යෝන්‍ය ප‍්‍රතිලාභ අරමුණු කරගනිමින් නව ක්ෂේත‍්‍රයන් කරා ව්‍යාප්ත කිරීමේ හැකියාව පිළිබඳ එහිදී රාජ්‍ය නායකයන්ගේ විශේෂ අවධානය යොමු වනු ඇත. සිය සංචාරයේ දී පිලිපීනයේ මැනිලා නුවර පිහිටි ආසියානු සංවර්ධන බැංකු මූලස්ථානයේ සහ ලොස් බැනෝස්හි පවතින ජාත්‍යන්තර සහල් පර්යේෂණ ආයතනයේ සංචාරයකට එක්වන ජනාධිතිතුමා ආසියානු සංවර්ධන බැංකුවේ සභාපති තකෙහිකෝ නාකා ඕ මහතා (   සමග ද සාකච්ඡා පවත්වනු ඇත. ශ‍්‍රී ලංකාව සහ පිලිපීනය අතර රාජ්‍ය තාන්ති‍්‍රක සබඳතා මුලින්ම ඇරඹෙන්නේ 1961 වසරේ දී ය. 1978 වසරෙන් පසුව ශ‍්‍රී ලංකා රාජ්‍ය නායකයෙකුට පිලිපීනයේ රාජ්‍ය සංචාරයක් සදහා ආරාධනා ලැබෙන පළමු අවස්ථාව මෙය වීම ද විශේෂත්වයකි. 2019 වසරේ ජනාධිපති ගරු මෛතී‍්‍රපාල සිරිසේන මැතිතුමාගේ පළමු විදේශ සංචාරය මෙය වන අතර පිලීපීනයට මෙම වසරේ රාජ්‍ය නායකයෙකු පැමිණෙන පළමු අවස්ථාව ද මෙයයි. ජනාධිපති ගරු මෛතී‍්‍රපාල සිරිසේන මැතිතුමා වෙත ගෞරවණීය පිළිගැනීමක් ලබාදීමට පිලිපීන රජය සියලු කටයුතු සුදානම් කර තිබෙන අතර ලෝකයේ සියලු රටවල් සමග මිත‍්‍රත්වය ගොඩනගා ගනිමින් සමෘද්ධිමත් ශ‍්‍රී ලංකාවක් ගොඩනැගීමට එම සියලු දෙනාගේ අතහිත ලබා ගැනීමේ ජනපතිගේ මිත‍්‍රශිිලි විදේශ පිළිවෙතේ තවත් සුවිශේෂි සංචාරයක් ලෙස මෙම සංචාරය සනිටුහන් කෙරෙනු ඇත."
    },
    {
        "content": "ශ්‍රී ලංකාව සහ පිලිපීනය අතර 58 වසරක රාජ්‍ය තාන්ති්‍රක සබදතා තුළ ශ්‍රී ලංකා ජනාධිපතිවරයෙකුට පිලීපීන රාජ්‍ය සංචාරයක් ස`දහා ආරාධනා හිමි  වූ පළමු අවස්ථාව සනිටුහන් කරමින් එරට සිව් දින රාජ්‍ය සංචාරයක් ආරම්භ කළ ජනාධිපති  මෛත්‍රීපාල සිරිසේන මැතිතුමා  15 දින රාත්‍රියේ මැනිලා නුවර නිනෝයි අකිනෝ     ජාත්‍යන්තර ගුවන් තොටුපොළ වෙත ළගා විය.  එහිදී එරට වෙළෙද සහ කර්මාන්ත අමාත්‍ය  Ramon Lopez  මහතා ඇතුථ විශේෂ නියෝජිත පිරිසක් විසින් ජනාධිපතිතුමාව මහත් ගෞරවයෙන් යුතුව පිළිගනු ලැබීය.   හමුදා උත්තමාචාර පිළිගන්වමින් අභිමානවත් අයුරින් එම පිළිගැනීම සිදු විය. මේ අතර කුඩා දැරියක විසින් ද ජනාධිපතිතුමා වෙත මල් දමක් පළදවා පිළිගනු ලැබුවාය.  මැනිලා නුවර ජනාධිපතිතුමා නවාතැන් ගන්නා හෝටලයේදී ද එරට ශ්‍රි ලංකා තානාපති කාර්යාලයේ කාර්ය මණ්ඩලය විසින් ජනාධිපතිතුමාව සාම්ප්‍රදායානුකූලව පිළිගනු ලැබීය."
    },
    {
        "content": "හෙක්ටයාර් 269ක භූමි ප්‍රමාණයකින් යුත් කොළඹ වරාය නගර ව්‍යාපෘතියේ මාස 28ක් තිස්සේ සිදු කළ ගොඩ කිරීමේ කටයුතු අද (16) අවසන් විය. මෙම ව්‍යපෘතිය සඳහා වැලි කැණීමේ කටයුතුවල නිරතව සිටි අවසන් නෞකාව වන ෂිංහායි ලෝන්ග් නැව අද (16) පෙරවරුවේ වරාය නගර භූම්යෙන් සමුගෙන පිටත්ව ගියේය. මෙම සුවිශේෂ අවස්ථාව සනිටුහන් කිරීම නිමිත්තෙන් වරාය නගර ව්‍යාපෘති පරිශ්‍රයේදී මහනගර හා බස්නාහිර සංවර්ධන අමාත්‍ය පාඨලී චම්පික රණවක ,ශ්‍රී ලංකාවේ චීන තානාපති චෙන්ග් ෂුයේයුවාන් සහ පෝට්සිටි සමාගමේ කළමණාකාර අධ්‍යක්ෂ ජියෑං හවුලියෑං යන මහත්වරුන්ගේ ප්‍රධානත්වයෙන් උත්සවයක්ද පැවැත් වුණි. මෙහිදී කතා කළ මහ නගර හා බස්නාහිර සංවර්ධන අමාත්‍ය පාඨලී චම්පික රණවක මහතා සියවස් ගණනාවක් තිස්සේ කළු ගඟෙන් මහ මුහුදට ඇදී ගිය මහා වැලි කන්දරාවෙන් වැලි මීටර් මිලියන 70කට ආසන්න ප්‍රමාණයක් මෙම වරාය නගර ව්‍යපෘතියේ ගොඩ කිරීම සඳහා යොදා ගෙන ඇති බව කියා සිටියේය. මේ නිසා පරිසර හානිද වැලකී ඇති අතර මෙම ව්‍යාපෘතිය නිසා ධීවර ප්‍රජාවට මහුණ පෑමට සිදුවී තිබූ ගැටළු සාකච්ඡා මාර්ගයෙන් විසඳා ගැනීමට හැකි වූ බවද අමාත්‍යවරයා කීය.  ඇමතිවරයා මෙසේ ද කීය. ඉදිරි කාලයේදී මේ වරාය නගරයට කැලණි පාලමේ සිට නව මාර්ගයක් ඉදි වෙනවා. ඒ මාර්ගය උමගක් මගින් කොල්ලුපිටිය දක්වා ගෙන යාමටද බලාපොරොත්තු වෙනවා. මේ සඳහා මාර්ග සංවර්ධන අධිකාරිය හා පරිසර අධිකාරිය මගින් අධ්‍යයනයක් කරගෙන යනවා. එයින් පසු මෙහි වැඩ පටන් ගන්නවා.ඊට අමතරව කඩුවෙල රාජගිරිය බේරේවැව යෝජිත වරාය නගරය සම්බන්ධවන සැහැල්ලු දුම්රිය සේවාවක්ද ආරම්භ කරනවා. මෙම වරාය නගරයේ අනාගතයේදී උද්‍යානයක් ,ජාත්‍යන්තර මූල්‍ය මධ්‍යස්ථානයක්,ජත්‍යන්තර පාසලක් ,ජාත්‍යන්තර රෝහලක් සහ ජාත්‍යන්තර සම්මන්ත්‍රණ ශාලාවක් ඉදිකිරීමටද බලාපොරොත්තු වෙනවා. මෙම වරාය නගර ව්‍යාපෘතිය මේ තත්වයට ගෙන ඒමට හැකිවීම වසර 3ක් ඇතුළත් යහපාලන ආණ්ඩුව ලැබූ ජයග්‍රහණයක් බවද රණවක මහතා කීය. ශ්‍රී ලංකා චීන තානාපති චෙන්ග් ෂුයේ යුවාන් මහතාද මෙහි දී කතා කළේය."
    },
    {
        "content": "ශ්‍රී ලංකාව සහ පිලිපීනය අතර නව අවබෝධතා ගිවිසුම් 05කට අත්සන් තැබේ. පිලිපීනයේ රාජ්‍ය සංචාරයක නිරත ජනාධිපති ගරු මෛත්‍රීපාල සිරිසේන මැතිතුමා සහ පිලිපීන ජනාධිපති රොඞ්රිගෝ ඩියුටර්ට් Rodrigo Duterte මැතිතුමා අතර නිල හමුව අද පස්වරුවේ එරට ජනාධිපති මන්දිරයේ දී පැවැත්වුණු අතර ඉන් අනතුරුව රාජ්‍ය නායකයන් ඉදිරියේ මෙම අවබෝධතා ගිවිසුම්වලට අත්සන් තැබීම සිදු විය. පළමුව අත්සන් තැබුණේ දෙරට අතර ආරක්ෂක සහයෝගීතාවය ඉහළ නංවා ගැනීම පිළිබඳ අවබෝධතා ගිවිසුමට යි. පිලිපීන රජය වෙනුවෙන් එරට ජාතික ආරක්ෂක දෙපාර්තමේන්තුවේ ලේකම් Delfin N. Lorenzana මහතා ඊට අත්සන් තැබු අතර ශ්‍රී ලංකා රජය වෙනුවෙන් විදේශ කටයුතු අමාත්‍ය තිලක් මාරපන මහතා ගිවිසුමට අත්සන් තැබුවේ ය. ඉන් අනතුරුව ශ්‍රී ලංකාව සහ පිලිපීනය අතර සංචාරක සහයෝගීතාවය ඉහළ නංවා ගැනීම පිළිබඳ නව අවබෝධතා ගිවිසුමට අත්සන් තැබිණි. ඊට පිලිපීන රජය වෙනුවෙන් පිලිපීන සංචාරක දෙපාර්තමේන්තුවේ ලේකම් Bernadette Romulo puyat මහතා අත්සන් තැබූ අතර ශ්‍රී ලංකා රජය වෙනුවෙන් විදේශ කටයුතු අමාත්‍ය තිලක් මාරපන මහතා අත්සන් තැබුවේ ය. දෙරට අතර කෘෂිකාර්මික සහයෝගීතාවය ඉහළ නංවා ගැනීම පිළිබඳ නව අවබෝධතා ගිවිසුමකට ද අත්සන් තැබිණි. ඊට ද ශ්‍රී ලංක රජය වෙනුවෙන් විදේශ කටයුතු අමාත්‍ය තිලක් මාරපන මහතා අත්සන් තැබූ අතර, පිලිපීන රජය වෙනුවෙන් එරට කෘෂිකර්ම දෙපාර්තමේන්තුවේ සහකාර ලේකම් Waldo  Carpro මහතා අත්සන් තැබීය. කෘෂිකර්ම සංවර්ධන හා ගොවි ජන සේවා අමාත්‍යවරයා ලෙස මෛත්‍රීපාල සිරිසේන මැතිතුමා 2008 වසරේ දී පිලපීනයේ කළ සංචාරයේ දී එවකට පිලිපීනයේ කෘෂිකර්ම ලේකම්වරයා සමග පවත්වන ලද සාකච්ඡාවක ප්‍රතිඵලයක් ලෙස අද ජනාධිපතිවරයා ලෙස එතුමා ඉදිරියේ දී මෙම ගිවිසුමට එළැඹීම විශේෂත්වයකි. ඉන් අනතුරුව අත්සන් තැබුණේ දෙරට අතර අධ්‍යාපන සහයෝගීතාවය ඉහළ නංවා ගැනීම පිළිබඳ නව අවබෝධතා ගිවිසුමට යි. ශ්‍රී ලංකා රජය වෙනුවෙන් පිලිපීනයේ ශ්‍රී ලංකා තානාපති අරුණි රණරාජා මහත්මිය ඊට අත්සන් තැබූ අතර පිලිපීන රජය වෙනුවෙන් එරට උසස් අධ්‍යාපන කොමිසමේ මහාචාර්ය E.De Vera මහතා අත්සන් තැබීය. ශ්‍රී ලංකාවේ කෘෂිකර්ම පර්යේෂණ ප්‍රතිපත්ති සභාව සහ පිලිපීනයේ ලොස් බානෝස් විශ්වවිද්‍යාලය අතර කෘෂිකර්ම තාක්ෂණික සහයෝගීතාවය පිළිබඳව අවබෝධතා ගිවිසුමකට ද අත්සන් තැබිණි. ජාතික කෘෂිකර්ම පර්යේෂණ පද්ධතියේ විද්‍යාඥයන්ට පශ්චාත් උපාධි පාඨාමාල සඳහා අවස්ථාව උදාකර දීම එහි අරමුණයි. පිලිපීනයේ ශ්‍රී ලංකා තානාපතිනි අරුණි රණරාජා මහත්මිය හා ලොස් බානොස් විශ්වවිද්‍යාලයේ කුලපති ආචාර්ය Fernando C. Sanchez මහතා ඊට අත්සන් තබන ලදී."
    },
    {
        "content": "ශ‍්‍රී ලංකාව සහ පිලිපීනය අතර ආර්ථික සහ වෙළෙඳ සබඳතා නව ක්ෂේත‍්‍ර ඔස්සේ යළි පණ ගැන්වීම සඳහා ආර්ථික කවුන්සිලයක් පිහිටුවා ගැනීම පිළිබඳ දෙරටේ රාජ්‍ය නායකයන්ගේ අවධානය යොමු වෙයි. පිලිපීනයේ සිව් දින රාජ්‍ය සංචාරයක නිරත ජනාධිපති ගරු මෛතී‍්‍රපාල සිරිසේන මැතිතුමා සහ පිලිපීන ජනාධිපති රොඞ්රිගෝ ඩියුටර්ට් (Rodrigo Duterte)  මැතිතුමා අතර නිල හමුව  (16) පස්වරුවේ සිදු වූ අතර එහිදී මේ පිළිබද රාජ්‍ය නායකයන්ගේ අවධානය යොමු කෙරිණි. එරට ජනාධිපති මන්දිරය වන මලකන්යන්ග් පැලස් (Malacanang Palace)  වෙත අද පස්වරුවේ ගිය ජනාධිපති ගරු මෛතී‍්‍රපාල සිරිසේන මැතිතුමා පිලිපීන ජනාධිපති රොඞ්රිගෝ ඩියුටර්ට් මැතිතුමා විසින් ඉතා උණුසුම් ලෙස පිළිගනු ලැබීය. හමුදා උත්තමාචාර පිළිගන්වමින් අභිමානවත් අයුරින් මෙම පිළිගැනීම සිදු වූ අතර කුඩා දරු දැරියන් ද ශ‍්‍රී ලංකා සහ පිලිපීන ජාතක ධජ ළෙලවමින් ඊට එක්ව සිටියහ. එමෙන්ම සංස්කෘතිකාංග රැසකින් ද මෙම අවස්ථාව වර්ණවත් විය. රාජ්‍ය නායක දෙපළ අතර සුහද කතා බහකින් අනතුරුව දෙරට අතර ද්විපාර්ශ්වික සාකච්ඡුා ආරම්භ විය. ශ‍්‍රී ලංකාව සහ පිලිපීනය අතර 58 වසරක රාජ්‍ය තාන්ති‍්‍රක සබඳතා තුළ ශ‍්‍රී ලංකා ජනාධිපතිවරයෙකුට පිලීපීන රාජ්‍ය සංචාරයක් සඳහා ආරාධනා හිමි වූ පළමු අවස්ථාව සනිටුහන් කරමින් ජනාධිපති ගරු මෛතී‍්‍රපාල සිරිසේන මැතිතුමා මෙම සංචාරයට එක් වෙයි. තමා වෙත සිදුකළ මෙම ගෞරවණිය ආරාධනය පිළිබඳ මෙහිදී ජනාධිපතිතුමා පිලිපීන ජනාධිපතිතුමා වෙත සිය ස්තූතිය පිරිනැමූ අතර පිලිපීන ජනාධිපතිතුමා කියා සිටියේ දෙරට අතර රාජ්‍ය තාන්ති‍්‍රක සබඳතාවල ඓතිහාසික අවස්ථාවක් ජනාධිපති මෛතී‍්‍රපාල සිරිසේන මැතිතුමාගේ මෙම සංචාරයත් සමග සනිටුහන් වනු ඇති බවයි. දෙරටටම ප‍්‍රතිලාභ ලැබෙන අයුරින් දෙරට අතර සබඳතා ශක්තිමත් කර ගැනීම පිළිබඳ මෙහිදී නායකයන් පුළුල් ලෙස සාකච්ඡුා කළ අතර එම කටයුතු ශක්තිමත්ව ඉදිරියට පවත්වාගෙන යාම සඳහා පිලිපීන තානාපති කාර්යාලයක් කොළඹ නගරයේ ස්ථාපිත කිරීමට ද අවධානය යොමු විය. දෙරට අතර ආර්ථික සහ වෙළෙඳ කටයුතු ඉහළ නංවා ගැනීම වෙනුවෙන් ආර්ථික කවුන්සිලයක් පිහිටුවා ගැනීම පිළිබඳව ද රාජ්‍ය නායකයෝ සාකච්ඡා කළහ. එමෙන්ම දෙරට අතර කෘෂිකාර්මික ක්ෂේත‍්‍රයේ සහයෝගිතාවය ඉහළ නංවා ගැනීම පිළිබඳ විශේෂ අවධානයක් යොමු කෙරුණු අතර, කෘෂිකාර්මික තාක්ෂණික පුහුණු කටයුතුවලදී ශ‍්‍රී ලංකාවට අවශ්‍ය සහය ලබාදීමට සූදානම් බව පිලිපීන ජනාධිපතිවරයා සඳහන් කළේය. දෙරට අතර අධ්‍යාපන සහ සංචාරක ක්ෂේත‍්‍රයේ සබඳතා ඉහළ නංවා ගැනීමේ වැදගත්කමත්, ආපදා කළමණාකරණ කටයුතුවලදී ද සහයෝගයෙන් කටයුතු කිරීම පිළිබඳවත් සාකච්ඡා කෙරිණි. දෙරට අතර ගුවන්ගමන් සේවා වැඩිදියුණු කර ගැනීම පිළිබඳව ද රාජ්‍ය නායකයන්ගේ වධානය යොමු වූ අතර ඒ පිළිබඳ සොයා බැලීමට ලබන මාර්තු මාසයේ දී පිලිපීන නියෝජිත කණ්ඩායමක් ශ‍්‍රී ලංකාවට එවන බව පිලිපීන ජනාධිපතිතුමා සඳහන් කළේය. මෙහිදී අදහස් දැක්වූ ජනාධිපති ගරු මෛතී‍්‍රපාල සිරිසේන මැතිතුමා සඳහන් කළේ තිරසර සංවර්ධන ඉලක්ක සපුරා ගැනීමට ශ‍්‍රී ලංකාව කැප ව සිටින බවත්, ඒ සඳහා පුළුල් වැඩපිළිවෙළක් මේ වන විට කි‍්‍රයාවට නංවා ඇති අතර එහි දී දෙරටට සහයෝගයෙන් කටයුතු කිරීමේ හැකියාව පවතින බවයි. එමෙන් ම මත්ද්‍රව්‍ය ජාවාරම සහ අපරාධ මැඩලීම වෙනුවෙන් කැපවීමේ වැදගත්කම නායකයන්ගේ සාකච්ඡුාවට බඳුන් වූ අතර, මත්ද්‍රව්‍ය ජාවාරමට එරෙහිව පිලීපන ජනාධිපති රොඞ්රිගෝ ඩියුටර්ට් මැතිතුමාගේ කැපවීම අගය කළ ජනාධිපති මෛතී‍්‍රපාල සිරිසේන මැතිතුමා ඒ පිළිබඳ ජාත්‍යන්තරයේම අවධානය යොමුව තිබෙන බව ද කියා සිටියේය. කලාපයේ මත්ද්‍රව්‍ය හුවමාරුව නැවතීමට පිලිපීන ජනාධිපතිවරයා ගෙන යන වැඩපිළිවෙළ ද අගය කළ ජනාධිපතිතුමා මිනිස් ජාවාරම මැඩලීම සහ කලාපයේ ආරක්ෂක කටයුතුවලදී සහයෝගයෙන් කටයුතු කිරීමේ වැදගත්කම පෙන්වා දුන්නේ ය. කලාපයේ රටවල් ලෙස එල්ල වී ඇති සියලු අභියෝග ජය ගැනීමේ දී සාමුහිකව කටයුතු කිරීමේ වැදගත්ම පැහැදිළි කළ ජනාධිපතිතුමා මනා අවබෝධයකින් යුතුව ශ‍්‍රී ලංකා – පිලිපීන සබඳතා දෙරටේම යහපත වෙනුවෙන් ඉදිරියේදී වඩාත් ශක්තිමත් කර ගැනීමේ වැදගත්කම අවධාරණය කළේය. මෙහිදී අදහස් දැක්වූ ජනාධිපතිතුමා වැඩිදුරටත් සඳහන් කළේ දෙරට අතර රාජ්‍යතාන්ති‍්‍රක සබඳතා ඇතිකර ගැනීමටත් පෙර පිලිපීනයේ ජාතික වීරයෙකු ව ආචාර්ය Jose Rizal මහතා 19 වැනි ශතවර්ෂයේ දී ශ‍්‍රී ලංකාවේ තෙවරක් ම සංචාරය කර තිබෙන බවත්, ඉන් දෙරට අතර අතීතයේ පටන් පැවති මිත‍්‍රත්වය මැනවින් පෙන්නුම් කරන බවත් ය. රාජ්‍ය නායක හමුවෙන් අනතුරුව දෙරට අතර නව අවබෝධතා ගිවිසුම් 05කට ද අත්සන් තැබිණි. ශ‍්‍රී ලංකාව සහ පිලපීනය අතර ආර්ථික, සංචාරක, කෘෂිකර්ම සහ අධ්‍යාපන සහයෝගීතාවය ඉහළ නංවා ගැනීම පිළිබඳ අත්සන් තැබුණු මෙම නව අවබෝධතා ගිවිසුම් සඳහා ශ‍්‍රී ලංකා රජය වෙනුවෙන් විදේශ කටයුතු අමාත්‍ය තිලක් මාරපන මහතා සහ පිලිපීනයේ ශ‍්‍රී ලංකා තානාපතිි අරුණි රණරාජා මහත්මිය අත්සන් තැබුවාය. මේ අතර පිලිපීන ජාතික වීරයන්ගේ ස්මාරකය වෙත පුෂ්පෝහාර දැක්වීමට ද අද පෙරවරුවේ ජනාධිපතිතුමා එක් විය. මැනිලා නුවර ඓතිහාසික නාගරික උද්‍යානය වන Rizal park හි ස්ථාපිත කර ඇති ස්මාරකය වෙත ගිය ජනාධිපතිතුමා මල් කළඹක් තැන්පත් කර ඊට පුෂ්පෝපහාර දැක්වීය. පිලිපීන විප්ලවයට උරදුන් ජාතික වීරයන් සිහිපත් කිරීම උදෙසා මෙම ස්මාරකය ඉදිකර තිබේ."
    },
    {
        "content": "පිලිපීනයේ රාජ්‍ය සංචාරයක නිරත ජනාධිපති ගරු මෛත්‍රීපාල සිරිසේන මැතිතුමා සහ පිලිපීන ජනාධිපති රොඩ්රිගෝ ඩියුටර්ට් Rodrigo Duterte මැතිතුමා අතර නිල හමුව අද පස්වරුවේ එරට ජනාධිපති මන්දිරයේ දී පැවැත්වුණු අතර ඉන් අනතුරුව රාජ්‍ය නායකයන් ඉදිරියේ මෙම අවබෝධතා ගිවිසුම්වලට අත්සන් තැබීම සිදු විය. පළමුව අත්සන් තැබුණේ දෙරට අතර ආරක්ෂක සහයෝගීතාවය ඉහළ නංවා ගැනීම පිළිබඳ අවබෝධතා ගිවිසුමට යි. පිලිපීන රජය වෙනුවෙන් එරට ජාතික ආරක්ෂක දෙපාර්තමේන්තුවේ ලේකම් Delfin N. Lorenzana මහතා ඊට අත්සන් තැබු අතර ශ්‍රී ලංකා රජය වෙනුවෙන් විදේශ කටයුතු අමාත්‍ය තිලක් මාරපන මහතා ගිවිසුමට අත්සන් තැබුවේ ය. ඉන් අනතුරුව ශ්‍රී ලංකාව සහ පිලිපීනය අතර සංචාරක සහයෝගීතාවය ඉහළ නංවා ගැනීම පිළිබඳ නව අවබෝධතා ගිවිසුමට අත්සන් තැබිණි. ඊට පිලිපීන රජය වෙනුවෙන් පිලිපීන සංචාරක දෙපාර්තමේන්තුවේ ලේකම් Bernadette Romulo puyat මහතා අත්සන් තැබූ අතර ශ්‍රී ලංකා රජය වෙනුවෙන් විදේශ කටයුතු අමාත්‍ය තිලක් මාරපන මහතා අත්සන් තැබුවේ ය. දෙරට අතර කෘෂිකාර්මික සහයෝගීතාවය ඉහළ නංවා ගැනීම පිළිබඳ නව අවබෝධතා ගිවිසුමකට ද අත්සන් තැබිණි. ඊට ද ශ්‍රී ලංක රජය වෙනුවෙන් විදේශ කටයුතු අමාත්‍ය තිලක් මාරපන මහතා අත්සන් තැබූ අතර, පිලිපීන රජය වෙනුවෙන් එරට කෘෂිකර්ම දෙපාර්තමේන්තුවේ සහකාර ලේකම් Waldo  Carpro මහතා අත්සන් තැබීය. කෘෂිකර්ම සංවර්ධන හා ගොවි ජන සේවා අමාත්‍යවරයා ලෙස මෛත්‍රීපාල සිරිසේන මැතිතුමා 2008 වසරේ දී පිලපීනයේ කළ සංචාරයේ දී එවකට පිලිපීනයේ කෘෂිකර්ම ලේකම්වරයා සමග පවත්වන ලද සාකච්ඡාවක ප්‍රතිඵලයක් ලෙස අද ජනාධිපතිවරයා ලෙස එතුමා ඉදිරියේ දී මෙම ගිවිසුමට එළැඹීම විශේෂත්වයකි. ඉන් අනතුරුව අත්සන් තැබුණේ දෙරට අතර අධ්‍යාපන සහයෝගීතාවය ඉහළ නංවා ගැනීම පිළිබඳ නව අවබෝධතා ගිවිසුමට යි. ශ්‍රී ලංකා රජය වෙනුවෙන් පිලිපීනයේ ශ්‍රී ලංකා තානාපති අරුණි රණරාජා මහත්මිය ඊට අත්සන් තැබූ අතර පිලිපීන රජය වෙනුවෙන් එරට උසස් අධ්‍යාපන කොමිසමේ මහාචාර්ය E.De Vera මහතා අත්සන් තැබීය. ශ්‍රී ලංකාවේ කෘෂිකර්ම පර්යේෂණ ප්‍රතිපත්ති සභාව සහ පිලිපීනයේ ලොස් බානෝස් විශ්වවිද්‍යාලය අතර කෘෂිකර්ම තාක්ෂණික සහයෝගීතාවය පිළිබඳව අවබෝධතා ගිවිසුමකට ද අත්සන් තැබිණි. ජාතික කෘෂිකර්ම පර්යේෂණ පද්ධතියේ විද්‍යාඥයන්ට පශ්චාත් උපාධි පාඨාමාලා සඳහා අවස්ථාව උදාකර දීම එහි අරමුණයි. පිලිපීනයේ ශ්‍රී ලංකා තානාපතිනි අරුණි රණරාජා මහත්මිය හා ලොස් බානොස් විශ්වවිද්‍යාලයේ කුලපති ආචාර්ය Fernando C. Sanchez මහතා ඊට අත්සන් තබන ලදී. PMD"
    },
    {
        "content": "PMD"
    },
    {
        "content": "පිලිපීනයේ සිව් දින රාජ්‍ය සංචාරයක නිරත ජනාධිපති ගරු මෛත්‍රීපාල සිරිසේන මැතිතුමා වෙනුවෙන් පිලිපීන ජනාධිපති රොඞ්රිගෝ ඩියුටර්ට් Rodrigo Duterte මැතිතුමා විසින් පිළිගන්වන ලද විශේෂ රාත්‍රි භෝජන සංග්‍රහය  (16) රාත්‍රියේ එරට ජනාධිපති මන්දිරය වන මලකන්යන්ග් පැලස් හි දී පැවැත්විණි. ජනාධිපති ගරු මෛත්‍රීපාල සිරිසේන මැතිතුමා වෙත ගෞරවනීය සහ උණුසුම් පිළිගැනීමක් ලබාදීමට මෙහි දී පිලිපීන ජනාධිපතිතුමා කටයුතු කර තිබූ අතර, එරට සංස්කෘතිකාංග රැසකින් ද මෙම අවස්ථාව විචිත්‍රවත් කෙරිණි. වසර 58ක දෙරටේ රාජ්‍ය තාන්ත්‍රික සබඳතාවල දී පිලිපීනයේ රාජ්‍ය සංචාරයක් සඳහා ඇරයුම් ලැබුණු ප්‍රථම ශ්‍රී ලාංකික රාජ්‍ය නායකයා වන ජනාධිපති ගරු මෛත්‍රීපාල සිරිසේන මැතිතුමාගේ මෙම ඓතිහාසික සංචාරය සනිටුහන් කරමින් සමරු තිළිණ හුවමාරුවක් ද නායක දෙපළ අතර සිදු විය. ඒ අනුව ජනාධිපති ගරු මෛත්‍රීපාල සිරිසේන මැතිතුමාගේ රුව සහිත ආලේඛ්‍ය චිත්‍රයක් පිලිපීන ජනාධිපති රොඞ්රිගෝ ඩියුටර්ට් මැතිතුමා විසින් ජනාධිපතිතුමා වෙත පිළිගැන්වීය."
    },
    {
        "content": "ශ්‍රී ලංකාවට සහය පළ කිරීමට පිලිපීන ජනාධිපතිවරයාගේ මගපෙන්වීමෙන් ඉදිරියේ දී එරට රජය ක්‍රියාවට නංවන සියලු වැඩසටහන්වලට පිලිපීන පාර්ලිමේන්තුවේ එකඟතාවය එකහෙළා ප්‍රකාශ කරන බව පිලිපීන කථානායකවරිය සඳහන් කරයි. පිලිපීනයේ රාජ්‍ය සංචාරයක නිරත ජනාධිපති ගරු මෛත්‍රීපාල සිරිසේන මැතිතුමා සහ පිලිපීන කථානායිකාව මෙන්ම හිටපු ජනාධිපතිනිය වන ඝ්ලොරිඅ Mඅcඅපගල් ඇර්‍රොයො මහත්මිය අතර හමුවක් (17) පස්වරුවේ මැනිලා නුවර දී පැවැත්වුණු අතර එහිදී කථානායකවරිය මේ බව ප්‍රකාශ කළාය. පිලිපීන ජනාධිපති රොඩ්රිගෝ ඩියුටර්ට් මහතා සහ තමා අතර පැවති සාකච්ඡාවල දී දෙරටේ රාජ්‍ය තාන්ත්‍රික සබඳතා ශක්තිමත්ව ඉදිරියට ගෙනයාමට සිදුකෙරුණු මැදිහත්වීම මෙහිදී සිහිපත් කළ ජනාධිපතිතුමා එම කටයුතු සාර්ථකව ඉදිරියට ගෙන යාමට පිලිපීන පාර්ලිමේන්තුවේ ද සහය අපේක්ෂා කරන බව කියා සිටියේය. එමෙන්ම දෙරටේ සබඳතා වඩා පුළුල් ලෙස ඉදිරියට ගෙනයාමට පිලිපීන තානාපති කාර්යාලයක් කොළඹ ස්ථාපිත කිරීමට ද දෙරටේ ජනාධිපතිවරු අතර පැවති සාකච්ඡාවේ දී එකඟ වූ අතර ඒ සඳහා අවශ්‍ය ඉඩමක් කොළඹ නගරයෙන් ලබාදීමට අවශ්‍ය මැදහත්වීම සිදුකරන බව ජනාධිපතිතුමා පිලිපීන කථානායකවරියට සඳහන් කළේය. පිලිපීන රජය නීතිවිරෝධි මත්ද්‍රව්‍ය ජාවාරම මැඩලීමට සිදුකරන කැපවීම මෙහිදී ද අගය කළ ජනාධිපතිතුමා ප්‍රබල අභියෝගයක් වන මත්ද්‍රව්‍ය උවදුර පාලනයකින් තොරව රටක් ලෙස ගොඩනැගිය නොහැකි බවත්, නීතිවිරෝධි මත්ද්‍රව්‍ය ජාවාරමට එරෙහිව ශ්‍රී ලංකාව ගෙන යන වැඩපිළිවෙළට ද පිලිපීන රජයේ සහය ඉල්ලා සිටි බව සඳහන් කළේය. දෙරට අතර කෘෂිකාර්මික ක්ෂේත්‍රයේ සහයෝගිතාවය ඉහළ නංවා ගැනීමට රාජ්‍ය නායක හමුවේ දී එකඟ වූ කරුණු පිළිබඳව ද සතුට පළ කළ කථානායකවරිය එම අරමුණු ඉටු කර ගැනීමට ද පාර්ලිමේන්තුවේ පූර්ණ සහය ලබාදෙන බව ප්‍රකාශ කළාය. මින් අනතුරුව පිලිපීන පාර්ලිමේන්තු සෙනෙට් සභාවේ සභාපතිනිය ද ජනාධිපතිතුමා හමු වී සාකච්ඡා පැවැත්වූවාය."
    },
    {
        "content": "පාගොඩ ශ්‍රී විද්‍යා විජයාරාමයේ අභිනව වාහල්කඩ, බෝධින්වහන්සේ වටා ඉදිකළ රන්වැට ආදි විහාරාංග රැසක් සග සතුකොට පූජා කිරිමේ පුණ්‍ය මහෝත්සවය  ජනාධිපති ගරු  මෛත්‍රීපාල සිරිසේන මැතිතුමාගේ ප්‍රධානත්වයෙන් අද (20) පස්වරුවේ පැවැත්විණි. අභිනව රන්වැට විවෘත කිරීමෙන් අනතුරුව බෝධින් වහන්සේ වෙත ප්‍රථම පුෂ්පෝපහාරය හා ගිලන් පස පූජාව ජනාධිපතිතුමා අතින් සිදු කෙරුණු අතර පාගොඩ ශ්‍රී විද්‍යා විජයාරාමයේ විහාරාධිපති පූජ්‍ය කරගහඋල්පත සුගතනන්ද නායක හිමිපාණන් වහන්සේ ප්‍රමුඛ මහා සංඝරත්නය සෙත් පිරිත් සජ්ජායනා කර ජනාධිපතිතුමා වෙත ආශිර්වාද පළ කළහ.  අමාත්‍ය පාඨලි චම්පික රණවක මහතා සහ සැදැහැවත් ජනතාව විශාල පිරිසක් මීට එක්ව සිටියහ."
    },
    {
        "content": "සමින්ද්‍යා දේවින්දි තිරිමාන්න නම් වයස අවුරුදු 17 ක් වන ශ්‍රවණාබාධිත දැරියගේ කුසලතාවයන් මුථ රටටම එළිදක්වමින් කොළඹ හෝර්ටන් පෙදෙසේ දෘශ්‍ය කලා පීඨයේ පැවැත්වෙන \"මනැස් සේයා\" ඒක පුද්ගල චිත්‍ර ප්‍රදර්ශනය ජනාධිපති ගරු මෛත්‍රීපාල සිරිසේන මැතිතුමා අතින් අද (20) පෙරවරුවේ විවෘත කෙරිණි. \"මනැස් සේයා\" සමින්ද්‍යා දේවින්දි තිරිමාන්න දැරියගේ කුථදුල් ඒක පුද්ගල චිත්‍ර ප්‍රදර්ශනය වන අතර ඇයගේ සිතුවම් 150 කට අධික ප්‍රමාණයක් මෙහි ප්‍රදර්ශනය කර තිබේ. ප්‍රදර්ශනය අද සහ හෙට දෙදින පුරා පැවැත් වෙයි.  දැරියගේ දක්ෂතා අගය කළ ජනාධිපතිතුමා ඇයගේ ඉදිරි කලා කටයුතු වෙනුවෙන් සහය ලබාදීමට ද පොරොන්දු විය."
    },
    {
        "content": "ශ්‍රී ලංකාවේ නීති විරෝධි මත්ද්‍රව්‍ය ජාවාරම මැඩලීමට පිලිපීන රජයේ සහය පළ කෙරේ. එහිදි ලබාදිය හැකි තාක්ෂණික උපදේශන සේවාවන් පිළිබඳ සොයා බැලීමට පිලිපීන විශේෂඥ කණ්ඩායමක් ළගදීම දිවයිනට පැමිණීමට නියමිතය. ජනාධිපති ගරු මෛත්‍රීපාල සිරිසේන මැතිතුමාගේ පිලිපීන රාජ්‍ය සංචාරයෙන් ශ්‍රී ලංකාවට හිමි වූ තවත් සුවිශේෂ ප්‍රතිලාභයක් ලෙස මම සහය පළ වී තිබේ. සිය රාජ්‍ය සංචාරයේ අවසන් දිනය වන  (19) පෙරවරුවේ පිලීපීන පොලිස් මූලස්ථානය වෙත ගිය ජනාධිපතිතුමා එහි මත්ද්‍රව්‍ය නාශක කාර්යාංශයේ නිරික්ෂණ චාරිකාවකට එක් විය. එහිදී ජනාධිපතිතුමා පිළිගනු ලැබූවේ පිලිපීන ජාතික පොලිස් සේවාවේ ප්‍රධානි Oscar D Albayalde  මහතා සහ අන්තරායකර ඖෂධ පාලක මණ්ඩලයේ සභාපති Catalino S cuy  යන මහත්වරුන් විසිනි. පිලිපීන රජය විසින් ගෙන යනු ලබන නිතී විරෝධී මත්ද්‍රව්‍ය වැටලීම්වලට අදාළ ප්‍රදර්ශනයක් නැරඹීමට ද ජනාධිපතිතුමා මෙහිදී එක්විය. අනතුරුව පොලිස් ප්‍රධානී ඇතු`ථ මත්ද්‍රව්‍ය නාශක කාර්යාංශයේ ජ්‍යෙෂ්ඨ නිලධාරින් සමග පැවති හමුවේ දී ජනාධිපතිතුමා සඳහන් කළේ නීති විරොධි මත්ද්‍රව්‍ය ජාවාරමට එරෙහි විවෘත සටනක් මේ වන විට තම නායකත්වයෙන් ශ්‍රී ලංකාව තුළ ක්‍රියාවට නංවා තිබෙන බවයි. භූගෝලීය පිහිටීම අනුව නිතීවිරෝධි මත්ද්‍රව්‍ය ජාවාරම්කරුවන්ට ශ්‍රී ලංකාව සුවිශේෂී හුවමාරු මධ්‍යස්ථානයක් වී ඇතැයි මෙහිදී සඳහන් කළ ජනාධිපතිතුමා නීති විරෝධී මත්ද්‍රව්‍ය ශ්‍රී ලංකාවට ගෙන එම වැළැක්වීම වෙනුවෙන් සියලු මිත්‍ර රටවල සහය අපේක්ෂා කරන බව ද පැවසීය. නීතිවිරෝධි මත්ද්‍රව්‍ය ජාවාරම මැඩලීමට පිලිපීන ජනාධිපති රොඞ්රිගේ දුතෙර්තේ මැතිතුමා ගෙන යන ප්‍රබල සටන මෙහිදී ඇගැයීමට ලක් කළ ජනාධිපතිතුමා කියා සිටියේ තම පිලිපීන රාජ්‍ය සංචාරය සිදු වූයේ ද එතුමාගේ එම සේවාවට සිදුකරන ගෞරවයක් ලෙස බවයි. මත්ද්‍රව්‍ය ජාවාරම ලෝකයේ බොහෝ රටවලට ප්‍රබල අභියෝගයක් වුව ද ඒ සඳහා නිසි පියවර නොගන්නේ ඇතැම් දේශපාලනඥයන් ද ඊට සම්බන්ධවීම හේතුවෙන් බව පෙන්වා දුන් ජනාධිපතිතුමා එය මත්ද්‍රව්‍ය මර්ධන වැඩපිළිවෙළේ දී පවතින විශාල ගැටලුවක් බව කියා සිටියේය. ශ්‍රී ලංකාවේ නිතිවිරෝධි මත්ද්‍රව්‍ය වැටලීම්වලට අදාළ ව ගෙන යන වැඩපිළිවෙළ ද මෙහිදි විස්තර කළ ජනාධිපතිතුමා එම වැටලීම්වල දී මත්ද්‍රව්‍ය නාශක කාර්යාංශයේ නිලධාරින්ගේ මෙන්ම පොලිස් නිලධාරින්ගේ ජීවිත අහිමිවීම් පවා සිදුව ඇති බව පැවසීය. එමෙන් ම ජනාධිපතිතුමා සදහන් කළේ නිති විරෝධි මත්ද්‍රව්‍ය ජාවාරමට එරෙහි සටන තමා ආරම්භ කළේ මීට වසර 45 කට පෙර රාජ්‍ය සේවකයෙකු ලෙස කටයුතු කරන අවිධියේ සිට බවයි. පාර්ලිමේන්තු මන්ත්‍රිවරයකු ලෙස, නියෝජ්‍ය අමාත්‍යවරයකු ලෙස මෙන්ම අමාත්‍යවරයෙකු ලෙසත් ඒ සදහා දියත් කළ පු`ථල් වැඩපිළිවෙළ වෙනුවෙන් ලෝක සෞඛ්‍ය සංවිධානය පවා ජාත්‍යන්තර සම්මානයක් තමා වෙත පිරිනමා ඇගැයීමට ලක් කල අයුරු ජනාධිපතිතුමා සිහිපත් කළේය. අද දවසේ ද ජනාධිපතිවරයා වශයෙන් ශ්‍රී ලංකාවේ නීතිවිරෝධි මත්ද්‍රව්‍ය අභියෝගය ජය ගැනීමට ප්‍රබල සටනක නිරතව සිටින බව පෙන්වා දුන් ජනාධිපතුමා ඒ වෙනුවෙන් මෙම වසරේදී ද වැදගත් තීන්දු තීරණ රැසකට එළැඹෙන බව සඳහන් කළේය. පිලීපනයේ නීතිවිරෝධි මත්ද්‍රව්‍ය ජාවාරම මැඩලීම වෙනුවෙන් එම පොලිස් නිලධාරින් ඉටුකරන සුවිශේෂී සේවාව ද මෙහිදී ජනාධිපතිතුමාගේ ඇගැයීමට ලක් විය. PMD"
    },
    {
        "content": "සමස්ත ශ‍්‍රී ලංකාවටම මහත් ව්‍යසනයක්ව පවතින මත්ද්‍රව්‍ය උවදුර පාලනය හා මර්දනය සඳහා ගරු ජනාධිපතිතුමා විසින් ගෙන යන වැඩපිළිවෙලේ දී පාසල් දරුවන් පිළිබඳ විශේෂ අවධානයක් යොමුව තිබෙන අතර, ඒ අනුව මත්ද්‍රව්‍ය නිවාරණ පාසල් සතියක් ප‍්‍රකාශයට පත් කර තිබේ. පාසල් සිසු සිසුවියන් මත්ද්‍රව්‍ය නිවාරණ කි‍්‍රයාවලියෙ හි සකී‍්‍රය කොටස්කරුවන් බවට පත් කරන ජාතික මත්ද්‍රවය නිවාරණ සතිය ජනවාරි 21 වනදා සිට 28 වනදා දක්වා කි‍්‍රයාවට නංවා තිබෙන අතර එහි සමාරම්භක උත්සවය ජනාධිපති ගරු මෛතී‍්‍රපාල සිරිසේන මැතිතුමාගේ ප‍්‍රධානත්වයෙන් අද (21) පෙ.ව 9.00 ට මුලතිව් මුල්ලියාවෙලෙ විද්‍යානන්දන් මහා විද්‍යාලයේ දී පැවැත් වේ. ඒ හා සමගාමීව උතුරේ පාසල්වල සිසු දරුවන් එක් ලක්ෂ පනස්දහසක් උදෑසන ශිෂ්‍ය රැස්වීමේ දී මත්ද්‍රව්‍ය නිවාරණය සම්බන්ධ ප‍්‍රතිඥාව ලබාදීමට නියමිතය. මත්ද්‍රව්‍ය නිවාරණ පාසල් සතිය තුළ ජනවාරි 21 වැනිදා මත්ද්‍රව්‍ය නිවාරණය සම්බන්ධයෙන් පන්ති කාමර තුළ දරුවන් දැනුවත් කිරීමේ කි‍්‍රයාකාරකම් ද, ජනවාරි 22 වැනිදා මවුපියන් පාසල වෙත කැඳවා පන්ති මට්ටමින් දරුවන් සමග සිදු කරන මත්ද්‍රව්‍ය නිවාරණ වැඩසටහන් ද, ජනවාර 23 වැනිදා මත්ද්‍රව්‍ය සම්බන්ධයෙන් වන නීතිමය කටයුතු පිළිබඳ දැනුවත් කිරීමේ වැඩසටහන් ද සිදු කරනු ලබයි. ජනවාරි 24 වැනිදා මත්ද්‍රව්‍ය සම්බන්ධයෙන් දේශපාලන අධිකාරිය දැනුවත් කිරීමේ වැඩසටහන ද, ජනවාරි 25 වැනිදා විවිධ ජනමාධ්‍ය භාවිත කරමින් පාසල් තුළ හා පිටත මත්ද්‍රව්‍ය නිවාරණ පණිවුඩ ප‍්‍රචලිත කිරිම හා ජනමාධ්‍යවේදින් දැනුවත් කිරීමේ වැඩසටහන ද, ජනවාරි 26 වැනිදා ස්වේච්ඡා සංවිධානවල මත්ද්‍රව්‍ය නිවාරණ කි‍්‍රයාකාරකම් ඇතුළු වැඩසටහන් ද පැවැත්වීමට කටයුතු යොදා තිබේ. එමෙන්ම ජනවාරි 27 වැනිදා ආගමික ස්ථාන හා දහම් පාසල් හරහා මත්ද්‍රව්‍ය නිවාරණ කටයුතු කි‍්‍රයාවට නැංවෙයි. මත්ද්‍රව්‍ය ජාවාරම් සහ ඒ හා සම්බන්ධ සංවිධානාත්මක අපරාධ පිළිබඳ පැමිණිලි ලබාදීම සඳහා හඳුන්වාදුන් 1984 ගාස්තු රහිත කෙටි දුරකථන අංකය නිල වශයෙන් ප‍්‍රකාශයට පත් කිරීම ද මෙම උත්සවයේ දී ජනාධිපතිතුමාගේ ප‍්‍රධානත්වයෙන් සිදු වෙයි. කිලිනොච්චිය හා මුලතිව් දිස්ති‍්‍රක්කවල ගංවතුරෙන් හානියට පත් පාසල් 11 ක ප‍්‍රතිසංස්කරණ කටයුතුවල මූලික වියදම් සදහා මුදල් ප‍්‍රදානය,මුලිත්ව් දිස්ති‍්‍රක්කයේ පානීය ජල පහසුකම් නොමැති පාසල් 13 ක් සඳහා ජල පහසුකම් සපයා ගැනීමට මූල්‍ය ප‍්‍රතිපාදන ලබාදීම ආදී වැඩසටහන් රැසක් ද කි‍්‍රයාවට නැංවේ."
    },
    {
        "content": "2019 ක්‍රිකට් ලෝක කුසලානයට සමගාමී ව දිවයින පුරා පැළ මිලියන 2 ක් රෝපණය කිරීමේ  ව්‍යාපෘතිය ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන්  (21) පෙරවරුවේ යාපනය විශ්ව විද්‍යාලයේ කිලිනොච්චිය කෘෂි තාක්ෂණ පීඨ භූමියේ දී ආරම්භ කෙරිණි. ක්‍රිකට් පිති නිර්මාණය කිරීමට වාර්ෂිකව කපා දමන ලද ගස්වලට ආදේශකයක් වශයෙන් සහ ක්‍රීඩකයන්ට සහ ක්‍රිකට් ලෝලීන්ට ගස් සිටුවීම සම්බන්ධයෙන් ඇති වගකීම පෙන්වා දෙමින් ජාතික රූපවාහිනි සංස්ථාවේ සහ සම්පත් බැංකුවේ අනුග්‍රහයෙන් මෙම වැඩසටහන දීප ව්‍යාප්තව ක්‍රියාවට නංවා තිබේ. මෙම පැළ සිටුවීමේ වැඩසටහනේ සමාරම්භය සනිටුහන් කරමින් ජනාධිපතිතුමා අතින් පළමු පැළය රෝපණය කෙරුණු අතර, ඒ හා සමගාමී ව පාසල් සිසුන්ගේ සහ විශ්වවිද්‍යාල සිසුන්ගේ සහභාගිත්වයෙන් එකවර පැළ 1500 ක් රෝපණය කිරීම සිදු කෙරිණි. කිලිනොච්චිය කේන්ද්‍රකර ගනිමින් සංවිධානය කෙරුණු පැළ සිටුවීමේ වැඩසටහනත් සමග උතුර දකුණ යා කරමින් සංහිඳියාව ගොඩනැගීම ද අපේක්ෂා කෙරේ. මෙම අවස්ථාවට සහභාගීවීම වෙනුවෙන් ජනාධිපතිතුමා වෙත ද විශේෂ සිහිවටන තිළිණයක් පිළිගැන්විණි. අමාත්‍යවරුන් වන දයා ගමගේ, රිෂාඞ් බදුර්දීන්, උතුරු පළාත් ආණ්ඩුකාර ආචාර්ය සුරේන් රාඝවන්, ශ්‍රී ලංකා නිදහස් පක්ෂයේ මහ ලේකම් පාර්ලිමේතු මන්ත්‍රී දයාසිරි ජයසේකර, පාර්ලිමේන්තු මන්ත්‍රී අංගජන් රාමනාදන් යන මහත්වරුන් ද,  ව්‍යාපෘති අධ්‍යක්ෂ නලින් ආටිගල, සම්පත් බැංකුවේ ජ්‍යෙෂ්ඨ අතිරේක සාමාන්‍යාධිකාරි තාරක රන්වල, ජාතික රූපවාහිනි සංස්ථාවේ අධ්‍යක්ෂ ජනරාල් සාරංග විජේරත්න, යාපනය විශ්වවිද්‍යාලයේ උපකුලපති මහාචාර්ය ආර්. විග්නේෂ්වරන් යන මහත්වරුන් ඇතුළු පිරිසක් මෙම අවස්ථාවට එක්ව සිටියහ."
    },
    {
        "content": "විදේශ කටයුතු අමාත්‍ය තිලක් මාරපන මහතා විසින් කෙටුම්පත පාර්ලිමේන්තුවට ඉදිරිපත් කළේ ය. පනත් කෙටුම්පත ඉදිරිපත් කරමින් අමාත්‍යවරයා මෙසේ ද පැවසී ය. සංශෝධනය මඟින් පරීක්ෂණ කොමිෂන් සභාවට ඉදිරිපත් කරන පරීක්ෂණ සටහන් අල්ලස් කොමිෂමට ඉදිරිපත්  කර නඩු පැවරීමේ හැකියාව අල්ලස් කොමිෂමට ලැබෙනවා. වර්තමානයේ  දී අල්ලස් කොමිෂමේ කටයුතු කාර්යක්ෂම  සිදු කිරීමට නොයෙක් කටයුතු සිදු කර තිබෙනවා. ඉතාම  උනන්දුවෙන් වැඩ කරන අධ්‍යක්ෂ ජනරාල්වරයෙක් සිටිනවා. පළපුරුදු නිලධාරීන් සිටිනවා.කාලෝචිත  සංශෝධනයක්. නිතර පරීක්ෂණ කොමිෂන් සභා පත් වෙනවා. මේ සටහන් ම පාවිච්චි කරලා, නඩුවක් තියෙනවා ද  කියලා සෑහිමකට පත් වුනොත් ඒ ගැන කටයුතු කරන්න තියෙන්නේ. මේ සංශෝධනය වැදගත් සංශෝධනයක්.කාලෝචිත සංශෝධයක් බවද අමාත්‍යවරයා පැවසී ය."
    },
    {
        "content": "කෘෂිකර්මාන්තයට තර්ජනයක් එල්ල කරමින් සිටින සේනා දළඹුවා මැඩලීම සදහා යුද්ධයකට මුහුණදෙන ආකාරයේ සමාන කැපවීමකින් සහ කාර්යක්ෂමව කටයුතු කරන්නැයි ජනාධිපතිතුමා අදාළ අංශවලට උපදෙස් දෙයි. ඒ සදහා යම් කාල රාමුවක් නිර්ණය කර ගනිමින් ජාතික වැඩසටහනක් කි්‍රයාවට නංවන ලෙසත්, රාජ්‍ය අංශයේ මෙන්ම පෞද්ගලික අංශයේ සහය ඇතිව ඒකාබද්ධ පළිබෝධ නාශක ක්‍රමවේදයක් කි්‍රයාවට නැංවීමටත් ජනාධිපතිතුමා උපදෙස් දෙනු ලැබීය. ජනාධිපති ගරු මෛත්‍රීපාල සිරිසේන මැතිතුමා මෙම උපදෙස් ලබා දුන්නේ සේනා දළඹු විශේෂය ව්‍යාප්තවීම හේතුවෙන් කෘෂිකර්මාන්තයට එල්ල වී ඇති තර්ජනයට මුහුණදීම සදහා ගතයුතු හදිසි පියවර පිළිබද සොයා බැලීමට අද (22) පෙරවරුවේ ජනාධිපති කාර්යාලයේ පැවති සාකච්ඡාවේ දී ය. මෙම තත්ත්වය පාලනය කිරීමට ජනාධිපතිතුමාගේ උපදෙස් පරිදි ජනාධිපති කාර්ය සාධන බළකායක් ද පිහිටුවමින් අවශ්‍ය පියවර කි්‍රයාත්මක කරමින් සිටින අතර එම බලකාය නිතිපතා රැස්වෙමින් මෙම හදිසි උවදුර මැඩලීමට කඩිනම් තීන්දු තීරණවලට එළැඹීමේ වැදගත්කම ද ජනාධිපතිතුමා පෙන්වා දුන්නේය. එමෙන්ම මෙම ජනාධිපති කාර්ය සාධක බළකායේ කටයුතු සම්බන්ධීකරණය වෙනුවෙන් මහවැලි නියෝජ්‍ය අමාත්‍ය අජිත් මාන්නප්පෙරුම මහතා සහ ජනාධිපති කාර්යාලයේ අතිරේක ලේකම්වරයෙකු මෙන්ම වැවිලි කර්මාන්ත අමාත්‍යාංශයේ ජ්‍යෙෂ්ඨ නියෝජිතයෙකු එම බලකායට ඇතුළත් කර ගැනීමට ද ජනාධිපතිතුමා උපදෙස් දුන්නේ ය. රාජ්‍ය සහ පෞද්ගලික ක්ෂේත්‍රයේ කෘෂි පර්යේෂණ අංශවල සහ ක්ෂේත්‍ර නිලධාරින්ගේ සහභාගිත්වයෙන් මෙම උවදුර මැඩලීම පිළිබද ගොවි සංවිධාන හා ගොවි ජනතාව දැනුවත් කිරීමේ වැඩපිළිවෙළක් කි්‍රයාවට නැංවීමට ද ජනාධිපතිතුමා උපදෙස් දෙනු ලැබීය. අමාත්‍යවරුන් වන පී.හැරිසන්, දයා ගමගේ, රාජ්‍ය අමාත්‍ය අමීර් අලී, මහවැලි හා පරිසර අමාත්‍යාංශයේ ලේකම් අනුර දිසානායක, මහවැලි අධ්‍යක්ෂ ජනරාල් ආචාර්ය බී.එම්.එස්. දිසානායක, ගොවිජන සංවර්ධන කොමසාරිස් ජනරාල් ඩබ්ලිව්.එම්.එම්.බී. වීරසේකර, කෘෂිකර්ම අධ්‍යක්ෂ ජනරාල් ඩබ්ලිව්.එම්.ඩබ්ලිව්. වීරකෝන් යන මහත්වරුන් ඇතු`ථ පිරිසක් මෙම සාකච්ඡාවට එක්ව සිටියහ. ( ඡායාරූප : චන්දන පෙරේරා - ජනාධිපති මාධ්‍ය අංශය"
    },
    {
        "content": "''වැවිලි සවිය ක්‍රීඩා උළෙල 2019 ” සමාරම්භක උත්සවය වැවිලි කර්මාන්ත අමාත්‍ය නවින් දිසානායක මහතගේ ප්‍රධානත්වයෙන් 2019 ජනවාරි මස 24 වන බ්‍රහස්පතින්දා දින පෙරවරු 09.00ට ගාල්ල තවලම විද්‍යාරාජ විද්‍යාලයීය ක්‍රීඩාංගණයේදී පැවැත්වීමට කටයුතු සංවිධානය කර ඇත. ශ්‍රී ලංකාව තුළ කුඩා තේවතු හිමියන් ලක්ෂ පහක් පමණ තම ජීවිකාව පවත්වා ගෙන යනු ලබන අතර තේ නිෂ්පාදනයෙන් 73% ක්ම නිපදවනු ලබන්නේ කුඩා තේවතු හිමියන් විසිනි. රටට විදේශ විනිමය උපයා දෙන ප්‍රධාන වගාවන් අතර තේ ප්‍රධාන ස්ථානයක් ගනු ලබයි. කුඩා තේවතු හිමියන් රටට ඉතාමත් වැදගත් කාර්යය භාරයක් ඉටු කරන පිරිසකි. මේ නිසාම වැවිලි කර්මාන්ත අමාත්‍ය නවින් දිසානායක මැතිතුමාගේ සංකල්පයකය අනුව කුඩා තේවතු සංවර්ධන අධිකාරියේ සභාපතිතුමාගේ මඟ පෙන්වීම යටතේ “ වැවිලි සවිය ක්‍රීඩා උළෙල 2019 ” ක්‍රීඩා උළෙල පැවැත්වීමට කටයුතු සංවිධානය විය. රටේ දුවාදරුවන්ට මහඟු කාර්යය භාරයක් ලබා දුන් මහවැලි ක්‍රීඩා උත්සවය ආරම්භ කළේ  ගාමිණී දිසානායක මැතිඳුන් විසිනි. එදා එම ක්‍රීඩා උළෙල නිසා දක්ෂ ගම්බද දරුවන් ජාතික තලයට ගෙන යාමට පිටුවහලක් විය. ඒ නිසාම සැඟවුණු දක්ෂතා ඇති රට පුරා විසිරී සිටින කුඩා තේවතු හිමියන්ගේ දරුවන්ට ක්‍රීඩාව තුළින් ඉදිරියට යාමට අවස්ථාවක් මෙම ක්‍රීඩා උත්සවය තුළින් ලබා දීම අරමුණ වේ. ක්‍රීඩා උළෙල කුඩා තේවතු සංවර්ධන අධිකාරිය විසින් සංවිධානය කරයි."
    },
    {
        "content": "ජනතාව ණය බරින් මුදවා ගැනීමට එන්ටප්‍රයිස් ශ්‍රී ලංකා වැඩසටහන රජය හඳුන්වා දුන් බවත් මෙම වැඩසටහන මඟින් ප්‍රථමවරට බැංකු ගමට ගිය බවත් සභානායක, රාජ්‍ය ව්‍යාපාර, කන්ද උඩරට උරුමය සහ මහනුවර සංවර්ධන අමාත්‍ය ලක්ෂ්මන් කිරිඇල්ල මහතා පැවසී ය. අමාත්‍යවරයා අද (23) පාර්ලිමේන්තුවේ දී ණය සහනදායක (සංශෝධන ) පනත් කෙටුම්පත විවාදයට ගත් අවස්ථාවේ දී සභාව අමතමින් මෙසේ ප්‍රකාශ කළේ ය. එහිදී අඳහස් දැක්වූ අමාත්‍යවරයා; විශේෂයෙන් උතුරු නැඟෙනහිර ජනතාව ගැන කල්පනා කරල ඒ අයගේ ණය වලින් සීයයට ගණනක් කපා දමන්න කටයුතු කළා. බැංකු වලින් ඉක්මනින් ණය ලබාදිය යුතුයි. මේ ප්‍රශ්නයට විසඳුම එයයි . ඒ නිසා රජය එන්ටප්‍රයිස් ශ්‍රී ලංකා වැඩසටහන පටන් හත්තේ. මේ වැඩසටහනින් ප්‍රථමවරට බැංකු ගමට ගියා. මේ ප්‍රශ්නය රජය දන්නවා. මේ ගැන සොයා බලා තවදුරටත් කටයුතු කර පියවර ගන්නවා යැයි ද අමාත්‍යවරයා පැවසී ය."
    },
    {
        "content": "ශ්‍රී ලංකාවේ 71වැනි ජාතික නිදහස් දින මහෝත්සවය ජනාධිපති මෛත්‍රීපාල සිරිසේන මහතාගේ ප්‍රධානත්වයෙන්  සහ අග්‍රාමාත්‍ය රනිල් වික්‍රමසිංහ මහතාගේ සහභාගිත්වයෙන් පෙබරවාරි මස 4වැනි දින පෙරවරු 8.00 ට කොළඹ,  ගාලුමුවදොර පිටියේදී අභිමානවත් අයුරින් පැවැත්වීමට නියමිතය. මෙවර ජාතික නිදහස් දින උත්සවයේ විශේෂ ආරාධිත අමුත්තා ලෙස මාලදිවයින් ජනාධිපති ඉබුහිම් මොහොමඩ්  සොලීහ් මහතා සහ එම මැතිනිය සහභාගිවන බව අභ්‍යන්තර හා ස්වදේශ කටයුතු සහ පළාත් පාලන හා පළාත්  සභා ඇමති වජිර අබේ වර්ධන මහතා පවසයි. අමාත්‍යවරයා මේ බව ප්‍රකාශ කළේ අද (23) කොළඹ, රජයේ ප්‍රවෘත්ති දෙපාර්තමේන්තුවේ දී පැවැති විශේෂ මාධ්‍ය හමුවට එක්වෙමිනි. 71වැනි ජාතික නිදහස් දින සැමරුම වෙනුවෙන් 2019 පෙබරවාරි 01 වැනි දා සිට 07 වැනිදා දක්වා පුරා සතියක  කාලයක් සෑම රජයේ ආයතන පවත්වාගෙන යන සියලුම ගොඩනැගිලිවල ජාතික කොඩිය එසවීමට සහ  පෙබරවාරි 03 සහ 04 දිනවල දී එම ගොඩනැගිලි විදුලි ආලෝකයෙන් අලංකාර කිරීමට කටයුතු කරන්නැයි රජය  දැනුම් දී තිබේ. එමෙන් ම පෙබරවාරි 01 වැනිදා සිට 07 වැනිදා දක්වා වූ සතිය තුළ සෑම නිවසකම, ව්‍යාපාර ස්ථානයකම ජාතික  ධජය ඔසවන ලෙස මහජනතාව ගෙන් ඉල්ලා සිටින බවද අමාත්‍යවරයා පැවසී ය. මෙවර ජාතික නිදහස් දින උළෙල නර්ථන හා වාදන ශිල්පීන් 856 දෙනෙකු සහ සහභාගිවන සංස්කාතික  පෙරහැරකින්, ශ්‍රී ලංකා යුධ හමුදාව, නාවික හමුදාව, ගුවන් හමුදාව, පොලීසිය, සිවිල් ආරක්ෂක බලකාය සහ  ජාතික ශිෂ්‍යභට බලකායේ ආචාර පෙළපාලියකින් ද විචිත්‍ර වනු ඇත. ප්‍රධාන ජාතික දින උළෙල බස්නාහිර පළාතේ කොළඹ පැවැත්වෙන බැවින් ගම්පහ සහ කළුතර දිස්ත්‍රික්කවල හැර  දිවයිනේ අනෙකුත් සෑම දිස්ත්‍රික්කයකම ප්‍රධාන නගරවල දිස්ත්‍රික් ලේකම්වරුන්ගේ මෙහෙයැවීමෙන් ජාතික දින  උළෙල පැවැත්වීමට කටයුතු යොදා ඇති බවද ඇමතිවරයා සඳහන් කළේය. අභ්‍යන්තර හා ස්වදේශ කටයුතු සහ පළාත් පාලන හා පළාත් සභා අමාත්‍යංශයේ ලේකම් කමල් පද්මසිරි, රජයේ  ප්‍රවෘත්ති අධ්‍යක්ෂක ජනරාල් නාලක කලුවැව සහ නියෝජ්‍ය පොලිස්පති අජිත් රෝහන යන මහත්වරුන් ද මෙම  මාධ්‍ය හමුවට සහභාගි වූහ,"
    },
    {
        "content": "එලඹෙන 71 වෙනි ජාතික දින සැමරුමට සමගාමිව නිදහස් කුසලාන අභියෝග ශුරතා වොලිබෝල් තරගාවලියක් මාතලේ දිස්ත්‍රික් ලේකම් කාර්යාලය විසින් සංවිධානය කොට තිබේ. මාතලේ එඩ්වඩ් ක්‍රීඩාංගනයේ පවැත්වෙන මෙම තරගාවලිය සදහා මාතලේ දිස්ත්‍රික්කයේ රාජ්‍ය අංශ ආයතන, පෞද්ගලික අංශයේ ආයතන හා ක්‍රීඩා සමාජ නියෝජනය කරමින් ක්‍රීඩා කණ්ඩායම් 40ක් සහභාගි විමට නියමිත බව මාතලේ අතිරේක දිස්ත්‍රික් ලේකම් ඉෂාන් විජේතිලක මහතා පැවසීය. කාන්තා හ පිරිම වශයෙන් තරගාවලි දෙකක් පවැත්වේ. මුලික වටයේ තරග ජනවාරි 29 හා 30 දිනවල පැවැත්වෙන අතර අවසන් මහ තරගය පෙබරවාරි 4 වන දින නිදහස් උත්සවයට සමගාමීව මාතලේ එඩ්වඩ් ක්‍රීඩාංගනයේදී පැවැත්වේ. DMU/Matale"
    },
    {
        "content": "එක්සත් ජාතීන්ගේ ආසියානු ශාන්තිකර කලාපීය පරිසර අමාත්‍යවරුන්ගේ සහ පරිසර ආයතන ප්‍රධානීන්ගේ සමුළුවේ ප්‍රධාන දේශකයා ලෙස සහභාගීවීමට ජනාධිපති ගරු මෛත්‍රීපාල සිරිසේන මැතිතුමා  (23) පෙරවරුවේ සිංගප්පූරුව බලා පිටත්ව ගියේය. මෙම 25 වැනි දා සිංගප්පූරුවේ මරීනා බේ සෑන්ඞ්ස් ප්‍රදර්ශන සහ සම්මේලන මධ්‍යස්ථානයේ දී මෙම සමුළුව පැවැත්වෙන අතර ආසියානු ශාන්තිකර කලාපීය රටවල් 40 ක් නියෝජනය කරමින් පරිසර අමාත්‍යවරුන් ඇතුළු ඉහළ පෙළේ නියෝජිතයන් ඊට එක් වෙයි. ජනාධිපති ගරු මෛත්‍රීපාල සිරිසේන මැතිතුමා සිය දෙදින නිල සංචාරය තුළ දී සිංගප්පූරු ජනාධිපතිවරයා මෙන්ම අග්‍රාමාත්‍යවරයා සමග ද සාකච්ඡා පැවැත්වීමට නියමිතය. PMD"
    },
    {
        "content": "2019 වසරේ රාජකාරී ජිවිතයේ ඒකාකාරිත්වයෙන් මිදි මානසික විවේකයක් සදහා සිත සැහැල්ලුවෙන් හා නිරවුල් මනසකින් තබාගෙන රාජකාරි කිරීමට පරිසරය සැකසෙන “ සංස්කෘතික පුනර්ජීවය ගී රසවින්දන “ වැඩ සටහන 22 දින පස්වරුවේදී මාගම් රුහුණුපුර පරිපාලන සංකීර්ණයේ හම්බන්තො ප්‍රාදේශීය ලේකම් කාර්යාලීය ශ්‍රවනාගාරයේදී පැවැත්විණි. නිවාස ඉදිකරීම් හා සංස්කෘතික අමාත්‍ය ගරු සජිත් ප්‍රේමදාස මහතාගේ උපදෙස් හා මගපෙන්වීම යටතේ සංස්කෘතික පුනර්ජීවන වැඩ සටහන යටතේ ජාතික කලා මණ්ඩලයේ අනුග්‍රහයෙන් හම්බන්තොට ප්‍රාදේශීය ලේකම් ඊ.ඒකේ.සුනීතා මහත්මිය හා සංස්කෘතික අංශයේ නිලධාරීන් ඇතුලු සියලු නිලධාරීන්එක්ව මෙයසංවිධානය කෙරිණ. කොළඹ සෞන්දර්ය විශ්ව විද්‍යාලයේ මහාචාර්ය ආරියරත්න කලුආරච්චි,ජේෂ්ඨ කථිකාචාර්ය සමන් පනාපිටිය, කථිකාචාර්ය රෝහණ පීරිස් යනමහත්වරුඇතුලු සංස්කෘතික කණ්ඩායමක් විසින් මෙම වැඩසටහන මෙහෙය වීම සිදු කෙරිණි.ගීත හා කවි ගායනා ද ශාන්ති කර්ම වල විවිධ අවස්ථාද ඇතුලුව වැඩසටහන ඉදිරිපත් කෙරිණි මෙම අවස්ථාව සදහා හම්බන්තොට අතිරේක දිස්ත්‍රික් ලේකම් සී.ඒ.සුනෙත් ලෝචන , හම්බන්තො ප්‍රාදේශීය ලේකම් ඊ.ඒකේ.සුනීතා ,දිස්ත්‍රික් ක්‍රමසම්පාදන අධ්‍යක්ෂ එම්.බි.චන්ද්‍ර නිමල් ,දිවිනැගුම අධ්‍යක්ෂ එන්.ජී.ජේ.පී.රෝහිත,ප්‍රධාන අභ්‍යන්තර විගණක කේ.සුමනදාස , දිස්ත්‍රික් කෘෂිකර්ම අධ්‍යක්ෂිකා ජී.සි.ඒ ගුණවර්ධන යන මහත්ම මහත්මීන් ඇතුලු පිරිසක් එක්විය.   (දිස්ත්‍රික් මාධ්‍ය ඒකකය-හම්බන්තොට  )"
    },
    {
        "content": "මත්ද්‍රව්‍ය නිවාරණය වෙනුවෙන් සිංගප්පූරු රජය යොදාගන්නා ශිල්පීය සහ තාක්ෂණික දැනුම ශ්‍රී ලංකාවේ මත්ද්‍රව්‍ය නිවාරණ වැඩසටහනට හඳුන්වා දීමට එරට බලධාරීන් ජනාධිපති ගරු මෛත්‍රීපාල සිරිසේන මැතිතුමා වෙත සිය එකඟතාවය පළ කරයි. සිංගප්පුරුවේ දෙදින නිල සංචාරයක නිරත ජනාධිපති ගරු මෛත්‍රීපාල සිරිසේන මැතිතුමා සහ සිංගප්පූරු රජයේ සමාජ හා පවුල් සංවර්ධන අමාත්‍ය සහ ජාතික සංවර්ධන නියෝජ්‍ය අමාත්‍ය ඩෙස්මන්ඞ් ලී (Desmond Lee) මහතා ඇතුළු එරට මත්ද්‍රව්‍ය නිවාරණයට අදාළ අංශවල නිලධාරීන් අතර හමුවක් අද (24) පෙරවරුවේ මැන්ඩරීන් ඔරියන්ටල් හෝටලයේ දී පැවත්වුණු අතර, ශ්‍රී ලංකාවේ මත් උවදුර මර්දනයට සහය ලබාදෙන ලෙස ජනාධිපතිතුමා එහිදී කළ ඉල්ලීමට ප්‍රතිචාර දක්වමින් මෙම එකඟතාවය පළ කෙරිණි. ඒ අනුව මත්ද්‍රව්‍ය නිවාරණය සහ පාලනය වෙනුවෙන් ශ්‍රී ලංකාව ගෙන යන වැඩපිළිවෙළ උදෙසා සිංගප්පුරුවේ සහය ලබාදීම පිළිබඳ සොයා බැලීමට සිංගප්පූරු රජය ද නියෝජනය කරමින් විශේෂ නියෝජිත පිරිසක් නුදුරේම ශ්‍රී ලංකාවට පැමිණීමට නියමිත ය. සිංගප්පුරු රජය මත්ද්‍රව්‍ය වැටලීම්වලට අදාළව අනුගමනය කරන්නා වූ ක්‍රියාදාමයන් පිළිබඳවත්, නීතිවිරෝධි මත්ද්‍රව්‍ය මර්දනය වෙනුවන් එරට රජය දියත්කරන ජාතික වැඩසටහන් පිළිබඳවත් ජනාධිපතිතුමා වෙත මෙහිදී නිලධාරින් කරුණු ඉදිරිපත් කළහ. මත්ද්‍රව්‍ය නිවාරණය වෙනුවෙන් එරට අමාත්‍යාංශ කිහිපයක් ජාතික මට්ටමින් ක්‍රියාවට නංවා ඇති වැඩසටහන්වල වත්මන් ප්‍රගතිය පිළිබඳව ද ජනාධිපතිතුමා දැනුවත් කෙරිණි. ශ්‍රී ලංකාව ට මහත් ව්‍යසනයක්ව ඇති මත් උවදුර පාලනය සහ මර්දනය වෙනුවෙන් ශ්‍රී ලංකාව ද ජාතික මට්ටමින් ක්‍රියාවට නංවා ඇති වැඩපිළිවෙළ පිළිබඳව ජනාධිපතිතුමා මෙහිදී අදහස් දැක්වීය. එමෙන්ම මත්ද්‍රව්‍ය මර්දනය වෙනුවෙන් කැපවීමෙන් කටයුතු කරන පොලිස් නිලධාරීන් අගයමින් ඔවුන් වෙත ජනාධිපති සම්මාන පිරිනැමීමට තමා ඉදිරි සතියේ දී පියවර ගන්නා බව ජනාධිපතිතුමා සඳහන් කළේය. මෙම සාකච්ඡාවට එරට රජයේ සමාජ හා පවුල් සංවර්ධන අමාත්‍ය සහ ජාතික සංවර්ධන නියෝජ්‍ය අමාත්‍ය ඩෙස්මන්ඩ් ලී (Desmond Lee), ස්වදේශ කටයුතු අමාත්‍යාංශයේ අන්තර්ජාතික සහයෝගිතා සහ සම්බන්ධීකරණ අංශයේ ජ්‍යෙෂ්ඨ අධ්‍යක්ෂ ලින්ග් යන්ග් අර්න් (Ling Young Ern), මධ්‍යම මත්ද්‍රව්‍ය නිවාරණ කාර්යාංශයේ වැඩබලන අධ්‍යක්ෂ සෙබස්තියන් ටැන් (Sebastian Tan), මධ්‍යම මත්ද්‍රව්‍ය නිවාරණ කාර්යාංශයේ සන්නිවේදන අධ්‍යක්ෂ සන්ග් චෙන් හොන්ග් (sng Chern Hong) යන මහත්වරුන් ඇතුළු පිරිසක් එක්ව සිටියහ."
    },
    {
        "content": "ගස් කැපීමට භාවිත කරන කුඩා චේන්ෂෝ යන්ත‍්‍රයේ සිට විශාල යන්ත‍්‍රය දක්වා සියල්ලට බලපත‍්‍ර ලබා ගැනීම අනිවාර්යයි. මැතිවරණ වර්ෂයක් වන මෙම වසරේ දේශපාලනඥයන් තම මැතිවරණ සටන්වල නිරතව සිටින අතරතුර, රටක් ලෙස අප මෙම වසරේ ඉටුකරගත යුතුම අරමුණක් වන මෙරට ආර්ථික වර්ධන වේගය ඉහළ නංවා ගැනීමේ අභියෝගයට මුහුණ දෙමින් මෙම වර්ෂය මෙරට ආර්ථිකයේ හැරවුම් ලක්ෂයක් බවට පත් කර ගැනීමට එකට එක්වන ලෙස ජනාධිපතිතුමා සමස්ත රාජ්‍ය සේවයට ආරාධනා කරයි. එසේ නොවුණහොත් රටක් ලෙස ආර්ථික වශයෙන් අපට මුහුණ දීමට සිදුවන්නේ ඉතා කනගාටුදායක තත්ත්වයකට බව පෙන්වා දුන් ජනාධිපතිතුමා මැතිවරණ ව්‍යාපාර හේතුවෙන් කිසි විටෙකත් සංවර්ධනය සහ මහජන සේවාවන් අඩ පණ නොවිය යුතු බව ද අවධාරණය කළේය. එමෙන්ම රට මුහුණ දී ඇති ව්‍යසනයන්ගෙන් ජනතාව ගලවා ගනිමින් යහපත් සමාජයක් සහ නීතිගරුක රටක් ගොඩනැගීමට කි‍්‍රයාත්මක වැඩපිළිවෙළ ද කිසිසේත් පසුබෑමකට ලක් නොකළ යුතු බව ජනාධිපතිතුමා කියා සිටියේ ය. ජනාධිපති ගරු මෛතී‍්‍රපාල සිරිසේන මැතිතුමා මේ බව ප‍්‍රකාශ කළේ   (11) පෙරවරුවේ කොළඹ බණ්ඩාරනායක ජාත්‍යන්තර සම්මන්ත‍්‍රණ ශාලාවේ පැවති විශේෂ හමුවක් අමතමිනි. දිළිඳුකම පිටුදැකීම සහා ජනාධිපති ගරු මෛතී‍්‍රපාල සිරිසේන මැතිතුමාගේ මගපෙන්වීමෙන් කි‍්‍රයාත්මක කර ඇති ග‍්‍රාමශක්ති ජාතික වැඩසටහන සහ ඒ ආශ‍්‍රිතව පොදු ජනතා සුබසිද්ධිය උදෙසා ජනාධිපති කාර්යාලය මගින් කි‍්‍රයාවට නංවා ඇති විශේෂ ව්‍යාපෘතිවලට අදාළ 2019 ඉලක්ක පිළිබඳ දේශපාලන අධිකාරිය සහ රාජ්‍ය නිලධාරින් දැනුවත් කිරීම සහා ජනාධිපතිතුමා විසින් මෙම හමුව කැඳවා තිබිණි. පාර්ලිමේන්තුව නියෝජනය කරන මැති ඇමතිවරුන් රැසක් සහ ආණ්ඩුකාරවරුන් මෙන්ම දැනට කි‍්‍රයාත්මකවන පළාත් සභාවල ප‍්‍රධාන අමාත්‍යවරු, සියලු රේඛීය අමාත්‍යාංශ ලේකම්වරු, පළාත් ප‍්‍රධාන ලේකම්වරු, දිස්ති‍්‍රක් ලේකම්වරු, ප‍්‍රාදේශීය ලේකම්වරු සහ අදාළ ක්ෂේත‍්‍ර නියෝජනය කරන රාජ්‍ය නිලධාරිහු මෙම හමුවට එක්ව සිටියහ. ග‍්‍රාමීය දරිද්‍රතාවය පිටුදැකීමේ ප‍්‍රමුඛ ව්‍යාපෘතියක් ලෙස ග‍්‍රාමශක්ති ජනතා ව්‍යාපාරය අද සාර්ථකව දීප ව්‍යාප්තව කි‍්‍රයාවට නංවා තිබේ. නිෂ්පාදන කි‍්‍රයාවලිය තුළින් දුගීබව තුරන් කර ස්වශක්තියෙන් නැගී සිටින පුද්ගලයෙකු නිර්මාණය කිරීම මෙම වැඩසටහනේ විශේෂත්වය වන අතර මේ වසරේදී එය තවදුරටත් පුළුල් කිරීම ජනාධිපතිතුමාගේ අපේක්ෂාවයි. එම අරමුණ පෙරදැරිව මෙම පෙබරවාරි 18 වනදා සිට 24 වනදා දක්වා සතිය ග‍්‍රාමශක්ති ජාතික සතිය ලෙස ද ප‍්‍රකාශයට පත් කොට තිබේ. එමෙන්ම මත්ද්‍රව්‍ය නිවාරණ ජාතික වැඩසටහන, වකුගඩු රෝග නිවාරණ ජාතික වැඩසටහන, පරිසර සංරක්ෂණ ජාතික වැඩසටහන, දරුවන් සුරකිමු ජාතික වැඩසටහන, තිරසර පාසල් වැඩසටහන, ආහාර නිෂ්පාදන ජාතික වැඩසටහන, ජාතික පෝෂණ වැඩසටහන, ආබාධ සහිත සහ වැඩිහිටි පුද්ගලයන් සවිබල ගැන්වීමේ වැඩසටහන, සංස්කෘතික පුනර්ජීවන වැඩසටහන ඇතුළු ජාතික වැඩසටහන් පොදු ජන සුබසිද්ධිය උදෙසා ජනාධිපති කාර්යාලය මගින් කි‍්‍රයාවට නංවා තිබෙන අතර එම වැඩසටහන්හි කි‍්‍රයාකාරිත්වය මෙම වසරේදී තවදුරටත් පුළුල් කිරීම අපේක්ෂාවයි. එක්සත් ජාතින්ගේ තිරසර සංවර්ධන ඉලක්ක අනුව යමින් තිරසර සංවර්ධන අරමුණු ජයගත් සහ 2025 වන විට දිළිඳුබවින් තොර ශ‍්‍රී ලංකාවක් ගොඩනැගීමේ අපේක්ෂාව පෙරදැරිව ජනාධිපතිතුමාගේ පූර්ණ මගපෙන්වීමෙන් මෙම ජාතික වැඩසටහන් කි‍්‍රයාවට නංවා තිබේ. මෙම ජාතික වැඩසටහන් පිළිබඳ දේශපාලන අධිකාරිය සහ රාජ්‍ය යාන්ත‍්‍රණය තවදුරටත් දැනුවත් කරමින් 2019 නව ඉලක්ක සහිත වැඩපිළිවෙළ හඳුන්වාදීම අද පැවති හමුවේ දී සිදු විය. මෙහිදී අදහස් දැක්වූ ජනාධිපතිතුමා වැඩිදුරටත් සඳහන් කළේ 3% ක – 4%ක වැනි අඩු මට්ටමක පවතින මෙරට ආර්ථික වර්ධන වේගය දේශපාලන කරුණු හේතුවෙන් තවදුරටත් මෙම වසරේ දී පහළ වැටුණහොත් රටක් ලෙස නැගී සිටීමට එය කිසිසේත් සුදුසු තත්ත්වයක් නොවන බවයි. රටේ ආර්ථික වර්ධන වේගය ඉහළ නංවා ගනිමින් මිලියන 21 වූ ජනතාවට හොඳ ජීවන තත්ත්වයක් උදාකරදීමේ වැඩපිළිවෙළ සාර්ථක කර ගැනීමට කැපවීමෙන් වගකීම් ඉටුකරන ලෙස ද ජනාධිපතිතුමා සියලුදෙනාගෙන් ඉල්ලා සිටියේය . එහිදී රාජ්‍ය සේවයේ කාර්යක්ෂමතාවය ඉහළ නංවා ගැනීමේ වැදගත්කම අවධාරණය කළ ජනාධිපතිතුමා ඉලක්ක සහගතව වැඩ කිරීම මෙන්ම ප‍්‍රතිපාදනවලින් උපරිම ප‍්‍රයෝජන ගැනීමේ වැදගත්කම පැහැදිලි කළේය. දැනට පුළුල් ලෙස දීප ව්‍යාප්තව කි‍්‍රයාවට නංවා ඇති මත්ද්‍රව්‍ය නිවාරණ ජාතික වැඩපිළිවෙළ පිළිබඳව ද මෙහිදී අදහස් දැක්වූ ජනාධිපතිතුමා කියා සිටියේ මත්ද්‍රව්‍ය මර්දනය වෙනුවෙන් දැඩි නීති රීති කි‍්‍රයාත්මක කරනවා සේම ඊට ඇබ්බැහිවූවන් නිදහස් කර ගැනීමේ විශේෂ වැඩසටහනක් ද ඒ සමගම කි‍්‍රයාවට නංවන බවයි. වන ඝනත්වය ඉහළ නංවා ගනිමින් පරිසර සංරක්ෂණය වෙනුවෙන් ගෙන යන ජාතික වැඩසටහන පිළිබඳව ද ජනාධිපතිතුමා පැමිණි සිටි පිරිස දැනුවත් කළේය. මේ අතර ගස් කැපීමට භාවිත කරන කුඩා ප‍්‍රමාණයේ චේන්ෂෝ යන්ත‍්‍රවල සිට විශාල ප‍්‍රමාණයේ යන්ත‍්‍ර දක්වා සියලු යන්ත‍්‍රවලට අනිවාර්යයෙන් බලපත‍්‍රයක් ලබාගත යුතු බවට නව චක‍්‍රලේඛයක් නිකුත් කරන බව ද ජනාධිපතිතුමා මෙහි දී ප‍්‍රකාශ කළේය. ඒ අනුව එවැනි යන්ත‍්‍ර ළඟ තිබෙන පුද්ගලයන් මෙම පෙබරවාරි 15 වනදා සිට මාර්තු 01 වනදා දක්වා කාලය තුළ එය ළඟම තිබෙන පොලිසියට වාර්තා කළ යුතුය. සෑම පොලිස් ස්ථානයක්ම තම බලප‍්‍රදේශය තුළ එවැනි යන්ත‍්‍ර ළඟ තිබෙන පුද්ගලයන් පිළිබඳ නාම ලේඛනයක් පවත්වාගෙන යා යුතු අතර ඒ අනුව එම යන්ත‍්‍ර සඳහා බලපත‍්‍ර නිකුත් කිරීමට පියවර ගැනේ. බලපත‍්‍රයක් නොමැතිව එවැනි යන්ත‍්‍ර පරිහරණය කරන පිරිස් අත්අඩංගුවට ගෙන නීතිය කි‍්‍රයාත්මක කිරීමට පියවර ගන්නා බව ප‍්‍රකාශ කළ ජනාධිපතිතුමා මෙම සියලු තීන්දු තීරණ රටේත් මතු පරපුරේත් යහපත වෙනුවෙන්ම බව කියා සිටියේ ය"
    },
    {
        "content": "උතුරේ ජනතාවගේ දුගී භාවය ඉහළ යාමට ප්‍රධාන හේතුවක් වී ඇති ජල ගැටලූවට කඩිනම් විසඳුම් ලබාදිය යුතු බව ජනාධිපතිතුමා පවසයි. ජනාධිපති මෛත්‍රීපාල සිරිසේන මැතිතුමා මේ බව ප්‍රකාශ කළේ, උතුරු පළාත සඳහා යෝජිත ජල ව්‍යාපෘති ආශ්‍රිත ප්‍රගතිය සමාලෝචනය කිරීම වෙනුවෙන් ඊයේ(12) දහවල් ජනාධිපති කාර්යාලයේ පැවති සාකච්ඡාවක දී ය. මෙහි දි අදහස් දැක්වූ ජනාධිපතිතුමා වැඩිදුරටත් පෙන්වා දුන්නේ කෘෂිකර්මාන්තය ප්‍රධාන ජීවනෝපාය වූ එම ප්‍රදේශවල ජනතාවට තම කෘෂිකාර්මික කටයුතු සඳහා අවශ්‍ය ජල පහසුකම් නිසි ලෙස සම්පාදනය කළහොත් උතුරේ සෙසු සංවර්ධන ගැටලූවලට ද ඒ සමගම විසඳුම් හිමිවන බවයි. මේ අතර රත්නපුර, කෑගල්ල, කලූතර ප්‍රදේශ යටකරමින් ගංවතුර ලෙස නිකරුනේ මහ මුහුදට ගලා බසින ජල කඳ නළ මඟින් උතුරට ගෙන යාමට තමා මීට පෙර ඉදිරිපත් කළ යෝජනාව කඩිනමින් කි්‍රයාවට නැංවීමේ වැදගත්කම ද ජනාධිපතිතුමා මෙහි දී බලධාරින්ට පෙන්වා දුන්නේ ය. පාරිසරික විනාශයකින් තොරව කි්‍රයාත්මක කෙරෙන එම ව්‍යාපෘතිය මගින් කඩිනමි සහ සාර්ථක ප්‍රතිඵල උතුරේ ජනතාවට හිමි වනු ඇති බවට ද ජනාධිපතිතුමා විශ්වාසය පළ කළේය. උතුරු පළාතේ කෘෂිකාර්මික කටයුතු සහ පානීය ජල අවශ්‍යතාව සපුරාලීම සඳහා කි්‍රයාත්මත සෙසු ජල ව්‍යාපෘතිවල ප්‍රගතිය ද මෙහි දී සමාලෝචනයට ලක් කෙරිණි. යෝජිත උතුරු මැද මහ ඇළ ව්‍යාපෘතිය, නෙදර්ලන්ත රජයේ ආධාර ඇතිව 2020 දී කි්‍රයාත්මක කිරීමට යෝජිත ,යාපනයට ගඟක්, ව්‍යාපෘතිය පිළිබඳව මෙන්ම උතුරු හා උතුරු මැද පළාත ආශ්‍රිතව ජයිකා ආධාර යටතේ සිදුකෙරෙන එල්ලංගා පද්ධති සංවර්ධන ව්‍යාපෘතියේ ප්‍රගතිය පිළිබ`දව ද මෙහි දී සාකච්ඡාවට බඳුන් විය.  මහවැලි සංවර්ධන හා පරිසර රාජ්‍ය අමාත්‍ය අජිත් මාන්නප්පෙරුම මහතා සහ එම අමාත්‍යාංශයේ ලේකම් අනුර දිසානායක මහතා ඇතුළු රාජ්‍ය නිලධාරිහු මෙම සාකච්ඡාවට එක්ව සිටියහ. ( ඡායාරූප : චන්දන පෙරේරා - ජනාධිපති මාධ්‍ය අංශය )"
    },
    {
        "content": "තේ කර්මාන්තයේ නියුතු ව සිටින ශ්‍රමිකයන්ගේ වැටුප් ගැටලූව ඇතුථ තේ කර්මාන්තය ආශ්‍රිත ව මතුව ඇති කෙටිකාලීන සහ දිගුකාලීන ගැටලූ පිළිබද අධ්‍යයනයක් සිදුකොට ලබාදිය හැකි විසදුම් ඉදිරිපත් කිරීම සදහා ජනාධිපති ගරු     මැතිතුමා විශේෂ කමිටුවක් පත්කරයි.  තේ කර්මාන්තයේ නියැලී සිටින ශ්‍රමිකයන්ගේ වැටුප් ගැටලූව පිළිබද (13) පස්වරුවේ ජනාධිපති කාර්යාලයේ පැවති විශේෂ සාකච්ඡාවක දී ජනාධිපතිතුමා විසින් මෙම කමිටුව පත් කරන ලදී.  ජනාධිපති කාර්ය මණ්ඩල ප්‍රධානී එච්.එම්.පී. හිටිසේකර, වැවිලි කර්මාන්ත අමාත්‍යාංශයේ ලේකම් ෙජ්.ඒ. රංජිත්, කම්කරු අමාත්‍යාංශයේ ලේකම් ආර්.පී.ආර්. රාජපක්ෂ, භාණ්ඩාගාර ලේකම් ආචාර්ය ආර්.එච්.එස්. සමරතුංග, තේ මණ්ඩලයේ සභාපති ඩබ්ලිව්.එල්.පී. විෙජ්වර්ධන, කම්කරු කොමසාරිස් ජනරාල් ෙජ්. විමලවීර යන මහත්වරුන් සහ  කුඩා තේ වතු සංවර්ධන අධිකාරියේ සභාපතිවරයා මෙන් ම ශ්‍රී ලංකා වැවිලිකරුවන්ගේ සංගමය, ශ්‍රී ලංකා තේ කර්මාන්තශාලා හිමියන්ගේ සංගමය, ශ්‍රී ලංකා තේ තැරුව්කරුවන්ගේ සංගමය, තේ අපනයනකරුවන්ගේ සංගමය නියෝජනය කරන නියෝජිතයෙකු බැගින් මෙම කමිටුවට ඇතුළත් ය.   තේ කර්මාන්තය ආශි්‍රත ව පැණ නැගී ඇති ගැටලූවලට විස`දුම් ලබාදෙමින් එහි උන්නතිය උදෙසා ගතයුතු කඩිනම් කි්‍රයාමාර්ගවලට එළැඹීම සහ කර්මාන්තයේ නියුතු ශ්‍රමිකයන්ගේ සුබසාධන කටයුතු ඉහළ නැංවීම මෙම කමිටුව පත් කිරීමේ අරමුණයි. මසක් ඇතුළත අදාළ කමිටු වාර්තාව ජනාධිපතිතුමා වෙත ඉදිරිපත් කළ යුතු ය.   තේ කර්මාන්තයේ නියුතු ශ්‍රමිකයන්ගේ වැටුප් ඉහළ නැංවීමට මතුව ඇති බාධා සහ තේ අපනයනයේ දී මතුව ඇති ගැටලූ පිළිබ`දව ද මෙම හමුවේ දී පු`ථල් ලෙස සාකච්ඡාවට බදුන් විය.  ජනාධිපති ලේකම් උදය ආර්. සෙනෙවිරත්න මහතා සහ අදාළ අමාත්‍යාංශ ලේකම්වරුන් සහ රාජ්‍ය නිලදාරින් ද ප්‍රවීණ කි්‍රකට් කී්‍රඩක මුත්තයියා මුරලිදරන් මහතා ද තේ කර්මාන්තය ආශ්‍රිත සංගම්වල නියෝජිතයන් ඇතු`ථ පිරිසක් මෙම හමුවට එක්ව සිටියහ."
    },
    {
        "content": "මධ්‍යම අධිවේගී  මාර්ග ව්‍යාපෘතියේ දෙවන කොටස වන මීරිගම සිට කුරුණෑගල දක්වා ඉදිවන මාර්ගය ජූලි මාසය වන විට අවසන් කිරීමට නියමිතය. කිලෝමීටර් 40ක් පමණ වන මෙම කොටසේ ඉදි කිරීම් සඳහා වූ මාස 30ක කොන්ත්‍රාත්තුවක් ලෙස 2017 ජනවාරි මාසයේ ඉදි කිරීම් ආරම්භ කර ඇත. 2019 ජූලි මාසය වන විට මෙහි ඉදි කිරීම් අවසන් කිරීමට සැලසුම් කර ඇති බව බව මධ්‍යම අධිවේගී  මාර්ග ව්‍යාපෘතියේ 2 කොටස බාර ව්‍යාපෘති අධ්‍යක්ෂ විග්නේෂ්වරන් මෝහන් මහතා ඊයේ (13) මේ පිළිබඳ ව මාධ්‍යවේදීන් දැනුවත් කිරිමේ නිරීක්ෂණ චාරිකාවේදී ප්‍රකාශ කළේය. අධිවේගී මාර්ගය ඉහළින් ගමන් කරන විශාල ප්‍රමාණයේ පාලම් 12ක් ඇති අතර අධිවේගී මාර්ගය ඉහළින් හා පහළින් ගමන් කරන කොටස් 42ක්ද, බෝක්කු 130 කින්ද සමන්විත වේ. මෙම ව්‍යාපෘතිය මීටර් 10,421ක් වන කොන්ක්‍රීට් කණු මත දිවෙන මාර්ග කොටස් 36කින් සමන්විත දැවැන්ත සංවර්ධනයක් ලෙස හදුන්වා දිය හැකි බව විග්නේෂ්වරන් මහතා තව දුරටත් පැවසීය. දේශීය සමාගම් 4ක කොන්ත්‍රාත් පදනම යටතේ ඉදිවන මෙම ව්‍යාපෘතිය මඟින් කුරුණෑගල, නුවර ආදී ප්‍රදේශවලදී සිදුවන මාර්ග තදබදයට නිසි විසදුම් ලබා දීමට හැකි දැවැන්ත ව්‍යාපෘතයක් ලෙස හදුන්වයි. මෙම සම්පූර්ණ ව්‍යාපෘතිය 2025වන විට අවසන් කර ජනතා අයිතියට පත් කිරීමට සැලසුම් කර ඇති බව ද ව්‍යාපෘති අධ්‍යක්ෂ විග්නේෂ්වරන් මෝහන් මහතා කීය."
    },
    {
        "content": "මත්ද්‍රව්‍ය ජාවාරමට හා පරිසර විනාශයට කවුරුන් හෝ සම්බන්ධ වන්නේ නම් තනතුරු, පදවි නොසලකා නිසි ලෙස ම නීතිය ක්‍රියාත්මක විය යුතු බව ජනාධිපතිතුමා අවධාරණය කරයි. ජනාධිපති ගරු මෛත්‍රීපාල සිරිසේන මැතිතුමා මේ බව අවධාරණය කළේ (14) පෙරවරුවේ අනුරාධපුර සල්ගාදු ක්‍රීඩාංගණයේ පැවති අනුරාධපුර දිස්ත්‍රික් පරිසර සමුළුව අමතමිනි. මෙහි දී අදහස් දැක්වූ ජනාධිපතිතුමා වැඩිදුරටත් සඳහන් කළේ පරිසර සංරක්ෂණයේ වැදගත්කම අද විෂයක් ලෙස හඳුනාගත්ත ද එය තවමත් නිසි ලෙස ප්‍රායෝගික අන්දමින් ජනතාව අතර ක්‍රියාත්මක නොවන බවයි. පරිසර සංරක්ෂණ ක්‍රියාවලිය කිසිසේත් කිසිවෙකු විසින් පැහැර හැරිය නොහැකි වගකීමක් බවට අද පත්ව ඇති බව සඳහන් කළ ජනාධිපතිතුමා දේශගුණික විපර්යාස හේතුවෙන් උත්සන්න වන කාලගුණික විපත් මගින් වැඩිම අවදානමට ලක්ව ඇති රටවල් අතර මේ වන විට ශ්‍රී ලංකාව දෙවන ස්ථානයට පත්ව ඇති බව නවතම ජාත්‍යන්තර සමීක්ෂණ වාර්තාවක් මගින් පෙන්වා දී ඇති බව ද සඳහන් කළේය. දැවැන්ත පරිසර විනාශයත් සමග මතුව ඇති මෙම අයහපත් තත්ත්වය පිළිබඳ සියලු බුද්ධිමත් ජනතාව ප්‍රමුඛ අවධානයක් යොමු කිරීමේ වැදගත්කම පැහැදිලි කළ ජනාධිපතිතුමා මිනිසා ප්‍රමුඛ සියලු සතුන්ගේ ජීවත්වීමේ අයිතිය පිළිබඳ පැහැදිලි සාධකය වන පරිසරය රැක ගැනීම වෙනුවෙන් රජය ගෙන යන දැවැන්ත පරිසර සංරක්ෂණ වැඩපිළිවෙළ සමග නොපමා ව සියලුදෙනා අත්වැල් බැඳගත යුතු බව ද කියා සිටියේ ය. අද රක්ෂිත වනාන්තරවලට ඇතිවී තිබෙන බරපතළ තර්ජනය මෙරට පරිසර විනාශයට ප්‍රබල හේතුවක් වී ඇති බව මෙහිදී පෙන්වා දුන් ජනාධිපතිතුමා ගස් කැපීමට භාවිතා කරන විදුලි කියත් බලපත්‍රයකට යටත් කිරීමට රජයක් ලෙස පළමු වරට තමා පසුගියදා තීරණයකට එළැඹියේ පරිසර සංරක්ෂණය වෙනුවෙන් ගත් වැදගත් තීන්දුවක් ලෙස බව ද කියා සිටියේය. මෙම මාර්තු 01 වන දාට පෙර සෑම පුද්ගලයෙකුම සතුව තිබෙන විදුලි කියත් පිළිබඳ පොලිසිය දැනුවත් කර ප්‍රාදේශීය ලේකම් කාර්යාලය හරහා බලපත්‍රයක් ලබාගැනීම අනිවාර්ය බව සඳහන් කළ ජනාධිපතිතුමා පොලීසිය මෙන් ම ග්‍රාමීය ව කටයුතු කරන සියලු ක්ෂේත්‍ර නිලධාරින් මේ පිළිබඳ ජනතාව දැනුවත් කිරීමට කටයුතු කිරීමේ වැදගත්කම ද පෙන්වා දුන්නේ ය. අනවසරයෙන් මෙම විදුලි කියත් ළඟ තබාගතහොත් එම පුද්ලයන්ට එරෙහි ව නීතිය ක්‍රියාත්මක කර දඬුවම් පැමිණවීම පිළිබඳ ගැසට් පත්‍රය කඩිනමින් නිකුත් කරන බව සඳහන් කළ ජනාධිපතිතුමා මෙම විදුලි කියත් මෙරටට ගෙන්වන වෙළඳ ආයතන සමග සාකච්ඡා කර ඒවා ශ්‍රී ලංකාවට ගෙන්වීම පිළිබඳ තීරණයකට එළැඹීමට අපේක්ෂා කරන බව ද කියා සිටියේ ය. මේ අතර අවිධිමත් කසළ කළමනාකරණය ද පරිසර විනාශ ඉහළ යාමට බලපා ඇති බව පෙන්වා දුන් ජනාධිපතිතුමා විධිමත් කසළ කළමනාකරණ වැඩපිළිවෙළකට අදාළ ව රාජ්‍ය සැලසුම් ක්‍රියාත්මක කිරීමේ දී ප්‍රබල බාධාවක් වී ඇත්තේ ඊට එරෙහිව මතුවන ජනතා විරෝධයන් බව ද පැවසීය. නව තාක්ෂණය ඇසුරෙන් ක්‍රියාත්මක කෙරෙන කසළ කළමනාකරණ ව්‍යාපෘති පිළිබඳව ජනතාව තුළ ප්‍රමාණාත්මක අවබෝධයක් නොමැතිකම හේතුවෙන් මෙම විරෝධතාවයන් මතුවන බව පෙන්වා දුන් ජනාධිපතිතුමා යම් ප්‍රදේශයක කසළ කළමනාකරණ ව්‍යාපෘතියක් ක්‍රියාත්මක වන්නේ නම් අතුරු නිෂ්පාදන රැසක් සමග කෘෂිකර්මාන්තයට අදාළ ප්‍රතිලාභ රැසක් ද ඒ තුළින් එම ප්‍රදේශයට හිමිවන බව පෙන්වා දුන්නේ ය. මේ අතර අනුරාධපුර දිස්ත්‍රික්කයේ පරිසර ගැටලු පිළිබඳව ද මෙහිදී ජනාධිපතිතුමාගේ අවධානය යොමු වූ අතර මල්වතු ඔය සංවර්ධනය කිරීමේ ව්‍යාපෘතියේ කටයුතු නැවත කඩිනමින් ආරම්භ කරන බව ද පැවසීය. අනුරාධපුර වලිසිංහ හරිස්චන්ද්‍ර ක්‍රීඩාංගණ පරිශ්‍රයේ ජනාධිපතිතුමා විසින් පැළයක් රෝපණය කරමින් අනුරාධපුර දිස්ත්‍රික් පරිසර වැඩසටහන ආරම්භ කෙරිණි. අනුරාධපුර දිස්ත්‍රික්කයේ හඳුනාගත් පාරිසරික ගැටලු සහ ඒවාට ලබාදිය හැකි විසඳුම් ඇතුළත් වාර්තාව දිස්ත්‍රික් ලේකම් ආර්.එම්. වන්නිනායක මහතා විසින් මෙහිදී ජනාධිපතිතුමා වෙත පිළිගැන්වීය. දිස්ත්‍රික්කයේ පාසල් සිසුන් වෙත පලතුරු පැළ බෙදාදීම සනිටුහන් කිරීම, අනුරාධපුර ඉපලෝගම, මානෑවකන්ද ආශ්‍රිත ගම්මානයේ මී පළ දහසක් සිටුවීමේ ව්‍යාපෘතිය සඳහා ප්‍රතිපාදන ලබාදීම, මධ්‍යම නුවරගම් පළාතේ පූජා නගරය ආශ්‍රිතව අවිධිමත් කසළ බැහැර කිරීම වැළැක්වීමේ ව්‍යාපෘතිය සඳහා ප්‍රතිපාදන ලබාදීම, මැදවච්චිය ප්‍රාදේශීය ලේකම් කොට්ඨාසයේ පාඩික්කගම ආදර්ශ ගම්මානයේ පළතුරු වගා ව්‍යාපෘතියක් වෙනුවෙන් ප්‍රතිපාදන ලබාදීම, අනුරාධපුර දිස්ත්‍රික්කයේ ජනතාවට වැසි ජල ටැංකි 5000 ක් බෙදාදීමේ ව්‍යාපෘතිය සනිටුහන් කිරීම ඇතුළු වැඩසටහන් රැසක් මෙහිදී ජනාධිපතිතුමාගේ ප්‍රධානත්වයෙන් සිදු විය. එමෙන්ම පර්යේෂණ සහ නව නිර්මාණ ක්ෂේත්‍රයේ නියැළෙමින් වැව් පද්ධති පවිත්‍ර කිරීම උදෙසා ජපන් ජබර ඉවත්කිරීමේ යන්ත්‍රය නිර්මාණය කළ ජාත්‍යන්තර සම්මානලාභී නව නිපැයුම්කරුවෙකු වන නාමල් උදාර පියසිරි මහතා ඇගැයීමට ලක් කිරීම ද ජනාධිපතිතුමා අතින් සිදු විය. රුවන්වැලි මහා සෑය විහාරාධිපති පූජ්‍ය පල්ලේගම හේමරතන නායක ස්වාමින් වහන්සේ ප්‍රමුඛ පළාතේ මහා සංඝරත්නය සහ අන්‍යාගමික පූජකවරුන් ද, අමාත්‍යවරුන් වන පී. හැරිසන්, චන්ද්‍රානි බණ්ඩාර, රාජ්‍ය අමාත්‍ය අජිත් මාන්නප්පෙරුම, පාර්ලිමේන්තු මන්ත්‍රී දුමින්ද දිසානායක, උතුරු මැද පළාත් ආණ්ඩුකාර සරත් ඒකනායක යන මහත්වරුන් ඇතුළු පළාතේ මහජන නියෝජිතයන් රැසක් සහ රාජ්‍ය නිලධාරින්, ආරක්ෂක අංශ නියෝජිතයන්, පාසල් දරුවන් ඇතුළු විශාල පිරිසක් මෙම අවස්ථාවට එක්ව සිටියහ. පරිසර සමුළුවට සහභාගීවීම සඳහා අද පෙරවරුවේ අනුරාධපුරයට ගිය ජනාධිපතිතුමා පළමුව ඓතිහාසික ජය ශ්‍රී මහා බෝ සමිඳුන් වැඳපුදාගෙන ආශිර්වාද ලබා ගත්තේ ය. අනතුරුව අටමස්ථානාධිපති පූජ්‍ය පල්ලේගම සිරිනිවාස නායක ස්වාමින් වහන්සේ බැහැ දැක උන්වහන්සේගේ සුව දුක් විමසා කෙටි පිළිසඳරක නිරත විය."
    },
    {
        "content": "2019 වසර තුළ ක්‍රීඩා සංගම් 28ක නිලවරණ කටයුතු පැවැත්වීමට නියමිත බව ක්‍රීඩා අමාත්‍ය හරීන් ප්‍රනාන්දු මහතා ප්‍රකාශ කළේය. අමාත්‍යවරයා මේ බව පැවසුවේ, ක්‍රීඩා සංගම්වල නිලවරණ සහ වර්තමාන තත්ත්වය පැහැදිළි කිරීමට ක්‍රීඩා අමාත්‍යාංශයේ දී ඊයේ (14)පැවැති මාධ්‍ය හමුවකදී ය.  එහිදී තවදුරටත් අදහස් දැක් වූ ක්‍රීඩා ඇමැතිවරයා පැවසුවේ, ක්‍රීඩාවේ ඇති වන ප්‍රශ්න ගැටළු සහ ක්‍රීඩකයන්ගේ ඇතිවන ප්‍රශ්න නිරාකරණය කර ගැනීම සඳහා ක්‍රීඩා දුක්ගන්නාරාළවරයෙකු පත් කිරීමට ඉදිරියේදී කටයුතු කරන බවයි. ක්‍රීඩකයන්ගේ සෞඛ්‍ය තත්ත්වය සොයා බැලීමට සහ ඔවුන් වෙනුවෙන් රක්ෂණාවරණයක් සඳහා ක්‍රීඩා උපදේශක මණ්ඩලයක් පත් කරන බවද අමාත්‍යවරයා සඳහන් කළේය. සුගතදාස ක්‍රීඩාංගනය බවත් දියගම ධාවන පථයත් දැනට අබලන් වී ඇති බවත් පැවසූ අමාත්‍යවරයා, ඉදිරියේ දී පිහිනුම් තටාකයක් සහ ධාවන පථයක් සහිත අංග සම්පූර්ණ ක්‍රීඩාංගයනයක් ලංකාවේ සෑම පළාතකම ඉදිකිරීමට ක්‍රීඩා අමාත්‍යංශය කටයුතු කරගෙන යන බවත් අමාත්‍යවරයා පැවසීය. ඉදිරියේදී පැවැත්වීමට නියමිත ක්‍රීඩා නිලවරණයට තමාගේ කසිදු ඇඟිලි ගැසීමක් නොමැති බවද මේ සම්බන්ධ සියළු උපදෙස් තමා නීතිපතිතුමාගෙන් ලබා ගත් බවද ක්‍රීඩා අමාත්‍යවරයා වැඩි දුරටත් පැවසිය. දැනට ශ්‍රීලංකා ක්‍රිකට් කණ්ඩායමේ කිසිදු කීඩකයකු අයි.සී.සී දූෂණ මර්දන කොමිසමට ඇතුළත නැගී නැති බවත් අමාත්‍යවරයා වැඩිදුරටත් සඳහන් කළේය. දැනට ක්‍රීඩා සංගම් සහ ක්‍රීඩකයන් අතර නොයෙක් ප්‍රශ්න තිබෙන අතර ඒ සම්බන්ධව අවශ්‍ය පියවර ඉදිරියේ දී ගැනීමට සූදානම් බවත් පැවසූ අමාත්‍යවරයා, ක්‍රීඩා ව්‍යවස්ථාව මාෆියාවක් බවට පත් නොකර තරණයන්ට,තරුණ අදහස්වලට අවස්ථාව ලබා දීමට ඉදිරියේදී කටයුතු කරන බවද පැවසීය. \"ඒ සඳහා අලුත් ව්‍යවස්ථාවක් කැබිනට් මණ්ඩලයට ඉදිරිපත් කර පාර්ලිමේන්තු පනතක් විදියට ගේන්න කටයුතු කරනවා.ක්‍රිකට් සුද්ද කිරීමේ පළමු ව්‍යාපෘතිය වන්නේ මෙයයි.\" තවද ක්‍රීඩා සංගම් 66ක සහභාගිත්වයෙන් කවුන්සිලයක් මේ මස 25 සහ 26 දිනයන්හි දී ශ්‍රී ලංකා පදනම් ආයතනයේදී පැවැත්වීමට අවශ්‍ය කටයුතු කරගෙන යන බවද ඒ මහතා පැවසීය. මෙම අවස්ථාවට ක්‍රිඩා අමාත්‍යංශයේ ලේකම් චූලානන්ද පෙරේරා හා ක්‍රීඩා අධ්‍යක්ෂ ජනරාල් ධම්මික මුතුගල යන මහත්වරුද එක්ව සිටියහ."
    },
    {
        "content": "නවීන තාක්ෂණයත් සමග කෘෂිකර්මාන්තයේ නිරතවෙමින් නව ලෝකය සමඟ එක්වීමට මෙරට තරුණ ගොවි පරපුරට සියලු ඉඩ ප්‍රස්ථා විවර කර දිය යුතු බව ජනාධිපතිතුමා පවසයි. ඊට අවශ්‍ය නව පුහුණු අවස්ථා සඳහා ඔවුන් යොමු කිරීම මෙන්ම අන්තර්ජාලය හා සම්බන්ධවෙමින් නව වෙළෙඳපොළ හ`ඳුනාගැනීමේ අවස්ථාව ද ඔවුන්ට සලසා දිය යුතු බව ජනාධිපතිතුමා කියා සිටියේ ය . ජනාධිපති ගරු මෛත්‍රීපාල සිරිසේන මැතිතුමා මේ බව ප්‍රකාශ කළේ ආහාර නිෂ්පාදන ජාතික සංග්‍රාමයේ 2018 මහවැලි ගොවි අභිෂේකය වෙනුවෙන් ත්‍යාග සහ සම්මාන ප්‍රදානය කිරීමට   (15) පෙරවරුවේ දෙහිඅත්තකණ්ඩිය, නුවරගල මහා විද්‍යාලයීය ක්‍රිඩාංගණයේ පැවති උත්සවය අමතමිනි. ,සැමට මහවැලි බිමේ උරුමය, පිරිනමමින් සෑම මහවැලි ජනපදිකයෙකුටම ඉඩම් අයිතිය ලබාදීමේ ජාතික වැඩසටහන යටතේ ඉඩම් ඔප්පු දොළොස් දහසක් ලබාදීම ද මෙහි දී සිදු කෙරිණි. මෙම උත්සව සභාව ඇමතූ ජනාධිපතිතුමා වැඩිදුරටත් සඳහන් කළේ සම්ප්‍රදායික ගොවිතැනේ යහපත් පැතිකඩ ආරක්ෂා කිරීම සේම කෘෂිකර්මාන්තය සඳහා නව තාක්ෂණය භාවිතයට ගැනීම ද අද අත්‍යවශ්‍ය වී ඇති බවයි. ආර්ථික සමෘද්ධිය ඇති කිරීම සඳහා රජය ගෙන යන වැඩපිළිවෙළ යටතේ ගොවියා ණය බරින් මුදවා ගැනීම, ඔවුන්ගේ පවුල්වල ජීවන තත්ත්වය උසස් කිරීම, දරුවන්ට හොඳ අධ්‍යාපනයක් ලබාදීම, යහපත් සමාජ වටපිටාවක් ඇති කර ගොවි පරපුරට යහපත් සමාජ පිළිගැනීමක් ඇති කිරීම ආදිය සඳහා ප්‍රමුඛත්වය ලබා දී තිබෙන බව ජනාධිපතිතුමා ප්‍රකාශ කළේ ය. මෙහි දී අදහස් දැක්වූ ජනාධිපතිතුමා වැඩිදුරටත් සඳහන් කළේ මෙරට දියර කිරි නිෂ්පාදනය ඉහළ නැංවීම වෙනුවෙන් ද වේගවත් වැඩපිළිවෙළක් අවශ්‍ය බවයි. මහවැලි කලාප, මතින් නිදහස් ගම්මාන බවට පත් කර ගැනීමට මෙන්ම පරිසර හිතකාමී ගම්මාන බවට පත් කර ගැනීමේ විශේෂ වැඩසටහන් සඳහා ද ජනාධිපතිතුමා මෙහි දී අදාළ නිලධාරින්ට උපදෙස් දුන්නේ ය. ග්‍රාමීය වශයෙන් ව්‍යාප්තව ඇති නීතිවිරෝධි මත්පැන් මුලිනුපුටා දැමීමේ වැඩපිළිවෙළ ද ඉදිරි සති දෙක තුන තුළ ක්‍රියාවට නංවන බව ජනාධිපතිතුමා වැඩිදුරටත් සඳහන් කළේ ය. දිවයින ම සමෘද්ධිමත් කරමින් රටට බත සපයන මහවැලි ගොවි ජනතාව වෙත තමන් දීර්ඝ කාලයක් පුරා භුක්තිවිදින ඉඩම් කොටසේ නීත්‍යානුකූල අයිතිය ලබාදීමේ ජාතික වැඩසටහන යටතේ මහවැලි බී කලාපය, සී කලාපය හා රඹකැන්ඔය යන කලාපයන්හි වෙසෙන මහවැලි ජනපදිකයන් වෙත ඉඩම් ඔප්පු දොළොස්දහසක් ප්‍රදානය කිරීම සනිටුහන් කිරීම මෙහිදී සිදු කෙරිණි. මීට අමතරව විහාරස්ථාන සඳහා පූජාභූමි ඔප්පු ප්‍රදානය සහ රාජ්‍ය ආයතන කිහිපයක් සඳහා ඉඩම් පැවරීමේ සහතික පිරිනැමීම ද ජනාධිපතිතුමා අතින් සිදු විය. 2018 මහවැලි ගොවි අභිෂේකයේ ත්‍යාග ප්‍රදානය මින් අනතුරුව ජනාධිපතිතුමා අතින් සිදු කෙරිණි. සමස්ත මහවැලි කලාපවල ගොවි ජනතාව අතර පවත්වන ලද තරගාවලියේ ජයග්‍රහණය ලබාගත් ගොවි මහතුන් 18 දෙනෙකු වෙත සම්මාන හා සහතික පත් ප්‍රදානය කිරීම ජනාධිපතිතුමා අතින් සිදු වූ අතර හොඳම මහවැලි මහ ගොවියා, හොඳම මහවැලි ගොවි සංවිධානය, හොඳම මහවැලි කිරි ගොවියා, හොඳම මහවැලි ගෙවත්ත, හොඳම වාරි පද්ධතිය යන අංශ කිහිපයක් ඔස්සේ ත්‍යාග හා සම්මාන පිරිනැමීම සිදු විය. මෙම වැඩසටහන හා සමගාමීව සංවිධානය කර තිබූ ප්‍රදර්ශනය ද ඉන් අනතුරුව ජනාධිපතිතුමා අතින් විවෘත කෙරිණි. වයඹ පළාත් ආණ්ඩුකාර පේෂල ජයරත්න, නියෝජ්‍ය ඇමතිනි අනෝමා ගමගේ, පාර්ලිමේන්තු මන්ත්‍රීනි ශ්‍රියානි විජේවික්‍රම, පොළොන්නරුව නගරාධිපති චානක සිදත් රණසිංහ යන මහත්වරුන් ඇතුළු ප්‍රදේශයේ මැති ඇමතිවරු රැසක් ද ශ්‍රී ලංකා මහවැලි අධිකාරියේ අධ්‍යක්ෂ ජනරාල් ඩී.එම්.එස්. දිසානායක මහතා ඇතුළු පිරිසක් මෙම අවස්ථාවට එක්ව සිටියහ. මේ අතර පොළොන්නරුව, දිඹුලාගල, නුවරගල මහා විද්‍යාලයේ අභිනවයෙන් ඉදිකළ නව දෙමහල් විද්‍යාගාර ගොඩනැඟිල්ල  සිසු අයිතියට පැවරුණේ ද ජනාධිපතිතුමා අතිනි. විද්‍යාලයට පැමිණි ජනාධිපතිතුමා එම සිසු දරුවන් විසින් මහත් සෙනෙහසින් යුතුව පිළිගෙන විද්‍යාලය වෙත කැඳවාගෙන යනු ලැබීය. සමරු ඵලකය නිරාවරණය කර නව විද්‍යාගාර ගොඩනැඟිල්ල විවෘත කළ ජනාධිපතිතුමා එහි නිරික්ෂණ චාරිකාවක ද නිරත විය. එමෙන්ම පොළොන්නරුව, නව නගරයේ ශ්‍රී බෝධිරුක්ඛාරාම විහාරස්ථානයේ වැඩවෙසෙන පූජ්‍ය ගල්උල්ලේ පඤ්ඤාසේකර ස්වාමින්වහන්සේගේ දෙමාපියන් වෙනුවෙන් අරලගංවිල, කුඩාවැව ප්‍රදේශයේ ඉදිකර දුන් නව නිවස ද   එම දෙමාපියන් වෙත භාරදීම සිදු කෙරුණේ ජනාධිපතිතුමා අතිනි. පදිංචියට ස්ථීර නිවසක් නොමැතිව ඉතා දුෂ්කර තත්ත්වයක ජීවත් වූ මෙම දෙමාපියන් වෙනුවෙන් පොළොන්නරුව තමන්කඩුව විහාරාධිපති සංගමය ප්‍රදේශයේ ව්‍යාපාරික ප්‍රජාව සමඟ එක්ව ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන් මෙම නව නිවස ඉදිකරදීමට පියවර ගත්තේ ය. මහා සංඝරත්නයේ සෙත් පිරිත් සජ්ජායනා මධ්‍යයේ නව නිවස විවෘත කළ ජනාධිපතිතුමා පැමිණ සිටි පිරිස සමඟ ද සුහද කථා බහක නිරත විය. පොළොන්නරුව ඉසිපතනාරාම රජමහා විහාරාධිපති උතුරු, උතුරු මැද නැගෙනහිර පළාත් ප්‍රධාන සංඝනායක පූජ්‍ය උඩගම ශ්‍රී ධම්මානන්ද නායක ස්වාමින් වහන්සේ ප්‍රමුඛ පළාතේ මහා සංඝරත්නය මෙම අවස්ථාවට වැඩම කර සිටියහ."
    },
    {
        "content": "සමෘද්ධි ප්‍රතිලාභීන් වෙතින් දිවයින පුරා ක්‍රියාත්මක කරනු ලබන ව්‍යාපෘති 50,000 තුළින් ඩොලර් මිලියන 5000 ක් උපයා ගැනීමට හැකියාව ලැබෙන බවත්, මෙමගින් 1,385,516 (දහතුන් ලක්ෂ අසූපන්දහස් එකසිය පනස් හයක්) ක සමෘද්ධි ප්‍රතිලාභීන් සවිබලගැන්වීමට අවස්ථාව ලැබෙන බවත් ප්‍රාථමික කර්මාන්ත සහ සමාජ සවිබලගැන්වීම් අමාත්‍ය දයා ගමගේ මහතා පැවසීය. අමාත්‍යවරයා මේ බව පැවසුවේ ව්‍යාපෘති 50,000 ක්‍රීයාකාරි සැලැස්ම පිළිබද පසුගියදා (14) සිය අමාත්‍යාංශ  ශ්‍රවණාගාරයේ දී පැවති විශේෂ සාකච්ඡාවට සහභාගී වෙමිනි. දිවයිනෙහි සෑම ප්‍රාදේශීය ලේකම් කොට්ඨාසයක්ම ආවරණය වන පරිද්දෙන් සමෘද්ධි ප්‍රතිලාභීන් හරහා නව ජීවනෝපාය ව්‍යාපෘති 50,000 ක් කඩිනමින් ආරම්භ කිරීමට අමාත්‍යවරයා සමෘද්ධි සංවර්ධන දෙපාර්තමේන්තුව වෙත උපදෙස් දී ඇත. සත්ත්ව පාලනය, ධීවර, කෘෂිකර්මාන්ත සේම කර්මාන්ත ක්ෂේත්‍රයේ නිෂ්පාදන හා අළෙවි කටයුතු මෙම ජීවනෝපාය ව්‍යාපෘති තුළින් ආවරණය වේ. අපනයන ආදායම වැඩි කළ හැක්කේ අගයදාමය වැඩි කිරීම තුළින් පමණක් බව පැවසූ අමාත්‍යවරයා ඒ සදහා නිෂ්පාදනය වැඩි කරමින් රටේ ආදායම් උත්පාදනය වැඩි කළ යුතු බව කළ යුතු බව ද පැවසීය.   ව්‍යාපෘති 50,000 කඩිනමින් ජනතාව අතරට ගෙන යාම සදහා අමාත්‍යාංශය සතුව 28,500 ක පමණ සේවක බලකායක් සිටින බවත් විවිධ අමාත්‍යාංශ යටතේ ඇති ආයතන හරහා මෙම වැඩපිළිවෙල ඉතා සාර්ථකව ඉටු කළ හැකි බවත් සදහන් කළ අමාත්‍යවරයා සියළු සහාය සේවා රාජ්‍ය ආයතනයන්හි අදහස්, යොජනා හා නිර්මාණශීලි හැකියාවන් මෙම වැඩපිළිවෙලට දායක විය යුතු යැයි පැවසීය.   තාක්ෂණය, පුහුණුව, තත්ත්ව කළමණාකරනය සහ සම්පත් දායකත්වය නිසි ලෙසින් ඒකරාශී කර ගනිමින් රජයට සැලකිය යුතු වැඩ කොටසක් ඉදිරි කාලය තුළදි ක්‍රියාත්මක කළ යුතුව තිබෙනවා. රාජ්‍ය සේවයේ වැටුප් ලබන අතරතුරදී ඔබ විසින් අප අමාත්‍යාංශය වෙත විශේෂ ව්‍යාපෘති වාර්තා ලබා දෙන්නේ නම් ඊට ප්‍රසාද දීමනාවක් ලබා දීමටද අමාත්‍යවරයා මෙහිදි අදහස් කළා.   අපනයන ගම්මාන 5000 වැඩසටහන සේම දිවයින පුරා කෘෂි අධි කලාප 23ක් ඇති කිරීමේ වැඩකටයුතු සාර්ථක ලෙස ඉදිරියට ඇදෙයි. සාම්ප්‍රදායික රාජ්‍ය සේවකයෙකුගේ මානසිකත්වයෙන් මිදී ක්‍රියාශිලී හා නිර්මාණාත්මක ජනතා හිතවාදී රාජ්‍ය සේවකයෙකු වී සමස්ත සමෘද්ධි ප්‍රතිලාභීන් දරිද්‍රතාවයෙන් මුදවා ගත යුතු බවද අමාත්‍යවරයා සදහන් කළේය. සමෘද්ධි සංවර්ධන දෙපාර්තමේන්තුව විසින් පිහිටුවා ඇති කුඩා කණ්ඩායම් 494,914 ක්, ප්‍රජා මූල සංවිධාන 30,211 ක්, ප්‍රජා මූල බැංකු 1,073 ක්, ප්‍රජා මූල බැංකු සමිති 331ක්, ව්‍යවසායකයින් 25000 ක්, ප්‍රාදේශීය සංවිධාන 331ක් සේම දිස්ත්‍රික් සංවිධාන 25 ක් ක්‍රියාත්මක බව මෙහිදි අමාත්‍යවරයා කීය. දිවයිනෙහි පිහිටි සමෘද්ධි බැංකු වල සාමාජිකයින්ගේ සංඛ්‍යාව 3,937,043 ක් වන බවද අමාත්‍යවරයා පැවසීය. සමෘද්ධි සංවර්ධන දෙපාර්තමේන්තුව, කෘෂිකර්ම දෙපාර්තමේන්තුව, සත්ත්ව නිෂ්පාදන හා සෞඛ්‍ය සේවා දෙපාර්තමේන්තුව, ආයුර්වේද දෙපාර්තමේන්තුව, කාර්මික සංවර්ධන මණ්ඩලය, අපනයන සංවර්ධන මණ්ඩලය, ප්‍රාථමික කර්මාන්ත අමාත්‍යාංශය, අපනයන කෘෂිකර්ම දෙපාර්තමේන්තුව, විද්‍යා හා තාක්ෂණ අමාත්‍යාංශය‍, NERD ආයතනය, මැණික් හා ස්වර්ණාභරණ අධිකාරිය, ජල ජීවී වගා සංවර්ධන අධිකාරිය, ජාතික මෝස්තර මධ්‍යස්ථානය, ජනකලා කේන්ද්‍රය, ශ්‍රී ලංකා වාණිජ දෙපාර්තමේන්තුව, කර්මාන්ත අමාත්‍යාංශය, පේෂ කර්ම දෙපාර්තමේන්තුව, ධීවර හා ජලජ සම්පත් දෙපාර්තමේන්තුව, ජාතික උද්භිද උද්‍යාන දෙපාර්තමේන්තුව, පොල් සංවර්ධන මණ්ඩලය, පොල් වගා කිරීමේ මණ්ඩලය, කප්රුක යන ආයතනයන්හි ප්‍රධානීන් මෙම විශේෂ සාකච්ඡාවට එක්වීය."
    },
    {
        "content": "වෙරළාරක්ෂාව සහ සමුද්‍රාරක්ෂාව සම්බන්ධ ව ශ්‍රී ලංකාවට ජපානයේ අඛණ්ඩ සහය ලබා දෙන බව ජපාන අගමැතිවරයාගේ ජාතික ආරක්ෂාව පිළිබඳ උපදේශක ණැබඒරද ීදබදමර් මහතා පවසයි. දිවයිනට පැමිණ සිටින ඒ මහතා   (15) පස්වරුවේ ජනාධිපති නිල නිවසේ දී ජනාධිපති ගරු මෛත්‍රීපාල සිරිසේන මැතිතුමා හමු වූ අවස්ථාවේ දී මේ බව ප්‍රකාශ කළේය. වෙරළාරක්ෂක සහ සමුද්‍රාරක්ෂක කටයුතු පිළිබඳ ශ්‍රී ලංකාව සහ ජපානය අතර නව සහයෝගිතා ගිවිසුමකට අත්සන් තැබීම පිළිබඳව ද මෙහිදී යෝජනා කෙරිණි. ඊට අවශ්‍ය කටයුතු සූදානම් කරන ලෙස ජනාධිපතිතුමා අදාළ නිලධාරින්ට උපදෙස් දුන්නේ ය. මේ අතර සමුද්‍රාරක්ෂක හා කලාපීය වෙරළාරක්ෂක සම්මේලනය මෙම වසරේ ශ්‍රී ලංකාවේ දී පැවැත්වීමට නියමිත අතර ඒ පිළිබඳව ද මෙහිදී සාකච්ඡාවට බඳුන් විය. ජනාධිපතිතුමාගේ ඉල්ලීම පරිදි නාවිකයන් වෙත වෙරළාරක්ෂක පුහුණුව ලබාදීමේ නවීන නෞකාවක් ශ්‍රී ලංකාවට ලබාදීමට ද මෙහිදී ණැබඒරද ීදබදමර් මහතා එකඟතාවය පළ කළේය. ජපානය ශ්‍රී ලංකාවට ලබාදෙන අඛණ්ඩ සහය පිළිබඳව මෙහි දී සිය කෘතඥතාවය පළ කළ ජනාධිපතිතුමා විශේෂයෙන් ම යුද්ධය පැවති ප්‍රදේශවල බිම් බෝම්බ ඉවත් කිරීමේ කටයුතුවල දී ලබාදුන් සහය ඇගැයීමට ලක් කළේය. තවත් ප්‍රදේශ කිහිපයක එම කටයුතු ක්‍රියාත්මක කළ යුතුව ඇති බැවින් ඒ සඳහා සහය ලබාදෙන ලෙස ද ජනාධිපතිතුමා ඉල්ලා සිටියේ ය. ජනාධිපති ලේකම් උදය ආර්. සෙනෙවිරත්න මහතා සහ ශ්‍රී ලංකාවේ ජපාන තානාපතිවරයා ඇතුළු පිරිසක් මෙම අවස්ථාවට එක්ව සිටියහ."
    },
    {
        "content": "දිළිඳුකම පිටුදැකීම සඳහා ජනාධිපති ගරු මෛතී‍්‍රපාල සිරිසේන මැතිතුමාගේ මගපෙන්වීමෙන් ජනාධිපති කාර්යාලයේ ප‍්‍රමුඛ ව්‍යාපෘතියක් ලෙස කි‍්‍රයාත්මක ග‍්‍රාමශක්ති ජනතා ව්‍යාපාරයේ බස්නාහිර පළාත් මෙහෙයුම් කමිටු රැස්වීම ජනාධිපති ගරු මෛතී‍්‍රපාල සිරිසේන මැතිතුමාගේ ප‍්‍රධානත්වයෙන්  අද (18) පෙරවරුවේ ගම්පහ, හේනේගම ප‍්‍රදේශයේ දී පැවැත් වේ. 2018 වසරේ දී කොළඹ දිස්ති‍්‍රක්කයේ ග‍්‍රාමශක්ති සමිතිවලට ලබා දුන් ප‍්‍රතිපාදන ප‍්‍රමාණය රුපියල් මිලියන 47 කි. ගම්පහ දිස්ති‍්‍රක්කය වෙනුවෙන් රුපියල් මිලියන 39 ක් සහ කළුතර දිස්ති‍්‍රක්කය වෙනුවෙන් රුපියල් මිලියන 42 ක් ලබා දී තිබේ. 23,43,000 ක් ජීවත්වන කොළඹ දිස්ති‍්‍රක්කයේ දරිද්‍රතා දර්ශකය 0.9‍්‍% කි. 23,72,000 ක් ජීවත්වන ගම්පහ දිස්ති‍්‍රක්කයේ දරිද්‍රතා දර්ශකය 2.0‍්‍%ක් වන අතර 12,81,000 ක් ජීවත්වන කලුතර දිස්ති‍්‍රක්කයේ දරිද්‍රතා දර්ශකය 2.9‍්‍% කි. එම දිළිඳු ජනතාවගේ ආර්ථික සමෘද්ධිය උදාකිරීම වෙනුවෙන් වැඩසටහන් රැුසක් පසුගිය වසර තුළ ග‍්‍රාමශක්ති ජනතා ව්‍යාපාරය හරහා දියත් කර තිබුණි. එම වැඩසටහන්වල ප‍්‍රගතිය සහ ඉදිරි සැලසුම් පිළිබඳවත් මතුව ඇති ගැටලු පිළිබඳවත් හෙට පැවැත්වෙන මෙහෙයුම් කමිටුවේ දී විශේෂ සාකච්ඡාවට බදුන් කෙරේ. පළාතේ දේශපාලන අධිකාරිය සහ රාජ්‍ය නිලධාරින් යන දෙපාර්ශ්වයේම සහභාගිත්වයෙන් පැවැත්වෙන මෙම රැස්වීමේ දී පළාතේ ජනතාව මුහුණදී ඇති සෙසු ගැටලු පිළිබඳව ද විශේෂ අවධානයක් යොමු කර ලබාදිය හැකි කඩිනම් විසඳුම් ලබාදීමට සැලසුම් කර ඇත. එමෙන්ම බස්නාහිර පළාත් ග‍්‍රාමශක්ති සමිති සහ පෞද්ගලික සමාගම් කිහිපයක් අතර නව ගිවිසුම් කිහිපයකට හෙට අත්සන් තැබෙන්නේ ග‍්‍රාමශක්ති සමිතිවල නව නිෂ්පාදන මිලදී ගැනීමට අදාළවයි. ග‍්‍රාමශක්ති වැඩසටහන මෙතෙක් පැවති සමාජ සුබසාධන වැඩසටහන්වලින් කැපී පෙණෙන ලෙස වෙනස් වන ලක්ෂණ කිහිපයක් තිබේ. ග‍්‍රාමශක්ති වැඩසටහන සම්පාදනය කර තිබෙන්නේ මෙතෙක් සිදුකරන ලද ජනසවිය, සමෘද්ධි, දිවි නැගුම ආදි සියලු වැඩසටහන් අධ්‍යයනය කිරීමෙන් අනතුරුවයි. ඒ සියල්ලටම වඩා ප‍්‍රගතිශීලි සහ ජනතාවාදී වැඩසටහනක් ලෙස ග‍්‍රාමශක්ති ක‍්‍රියාත්මක වේ. පළමු වරට, ජනතාව දේශපාලනඥයාගේ අතකොලුවක් නොවී, නිලධාරිවාදයට යටත් නොවී, ගමේ ජනතාවට එක්ව සාමුහිකව තීරණ ගැනීමේ අවස්ථාව ලබා දීමට ග‍්‍රාමශක්ති ජනතා ව්‍යාපාරය කටයුතු කර තිබේ. ගමේ සංවර්ධනය ගැන සියලු තීරණ ගනු ලබන්නේ ග‍්‍රාමශක්ති සමිති විසිනි. මෙතෙක් පැවති සමාජ සවිබල ගැන්වීම් වැඩසටහන් මගින් සිදු කෙරුණේ, ජනතාවට ආණ්ඩුවෙන් මූල්‍ය හෝ වෙනත් ආධාර ලබා දී නැගී සිටීමට දිරි දීමයි. එහෙත් ග‍්‍රාමශක්ති එසේ නොවේ. රාජ්‍ය අංශය, පෞද්ගලික අංශය සහ ජනතාව යන පාර්ශ්ව තුනම ඒකරාශි කරන්නේ ග‍්‍රාමශක්ති වැඩසටහන පමණි. නිෂ්පාදනය නගා සිටුවීම මෙන්ම අන්ත දුගී භාවයෙන් මිදීම යන කාර්යයන් දෙකම එකවිට ග‍්‍රාමශක්ති ව්‍යාපාරය හරහා ඉටු කෙරේ. එමෙන්ම තරුණ ප‍්‍රජාව සහ කාන්තාව ප‍්‍රමුඛ වන පරිදි නිර්මාණය කරන ලද පළමු ජාතික මට්ටමේ ආර්ථික සුභසාධන වැඩසටහන ද ග‍්‍රාමශක්ති ජනතා ව්‍යාපාරයයි. බස්නාහිර පළාත් ග‍්‍රාමශක්ති ග‍්‍රාමීය වැඩසටහන හෙට ගම්පහ, දොම්පේ, වල්අරඹ නිෂ්පාදන ගම්මානය කේන්ද්‍රකර ගනිමින් පැවැත් වේ."
    },
    {
        "content": "අන්තර්ජාතික හමුදා ක්‍රීඩා කවුන්සිලයේ (Council International Military Sports) සංවත්සරය නිමිත්තෙන් එහි සාමාජික රටවල සහභාගිත්වයෙන් වාර්ෂිකව සංවිධානය කරනු ලබන අන්තර්ජාතික හමුදා ක්‍රීඩා කවුන්සිල සැමරුම් මාර්ග ධාවනය හෙට (පෙබරවාරි 18) දින 0600 පැයට කොළඹ ප්‍රදීපාගාරය අසලින් ඇරඹේ. මෙම මාර්ග ධාවනය ගාලු මුවදොර ආශ්‍රිතව පැවැත්විමට කටයුතු සංවිධානය කර ඇති අතර, ත්‍රිවිධ හමුදා නිලධාරින් ඇතුළු සම්භාවනීය ආරාධිතයින්ගේ සහභාගිත්වයෙන් පැවැත්වෙන මෙම අන්තර්ජාතික හමුදා ක්‍රීඩා කවුන්සිල සැමරුම් මාර්ග ධාවනය මෙවර ශ්‍රී ලංකා නාවික හමුදාව විසින් සංවිධානය කරනු ලබයි. තවද, මේ සඳහා එක්වන සියලු පර්ශවකරුවන් සිය විවිධ වූ ශාරිරික ශක්තිය, ක්‍රීඩා හැකියාව, සාමාජ තත්වය සහ ස්ත්‍රි පුරුෂ භාවය හෝ වයස වැනි කරුණු මදකට අමතක කර ලෝක සාමය නම් උතුම් සංකල්පය ප්‍රමුඛ ‍කොටගෙන ක්‍රීඩාවේ නිරතවිම විශේෂත්වයකි."
    },
    {
        "content": "ග්‍රාමශක්ති ජනතා ව්‍යාපාරය ඉදිරියේ දී නාගරික දිළිඳු ජනතාව ද ඉලක්ක කර ගනිමින් ක්‍රියාත්මක වීමේ වැදගත්කම ජනාධිපතිතුමා පෙන්වා දෙයි. එමෙන් ම මෙම වසරේ ග්‍රාමශක්ති ජනතා ව්‍යාපාරයේ ප්‍රතිලාභ බෙදාදීම වඩා වේගවත් කිරීම සඳහා අදින් එළැඹෙන සතිය ග්‍රාමශක්ති ජාතික සතිය ලෙස ද ප්‍රකාශයට පත් කර තිබේ. ග්‍රාමශක්ති ජනතා ව්‍යාපාරයේ බස්නාහිර පළාත් මෙහෙයුම් කමිටු රැස්වීම  (18) පෙරවරුවේ විළිඹුල, හේනේගම ප්‍රදේශයේ දී ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන් පැවැත්විණි. එහි දී ජනාධිපතිතුමා නිලධාරින්ට වැඩිදුරටත් උපදෙස් දුන්නේ මෙරට කුඩා හා මධ්‍ය පරිමාණ ව්‍යවසායකයන් නඟා සිටුවීමේ අරමුණින් කුඩා ව්‍යාපාර ලියාපදිංචි කිරීමේ දී අය කෙරෙන ගාස්තු අඩු කිරීමට පියවර ගන්නා ලෙසයි. දිළිඳුකම පිටුදැකීම සඳහා ජනාධිපති ගරු මෛත්‍රීපාල සිරිසේන මැතිතුමාගේ මඟපෙන්වීමෙන් ජනාධිපති කාර්යාලයේ ප්‍රමුඛ ව්‍යාපෘතියක් ලෙස ග්‍රාමශක්ති ජනතා ව්‍යාපාරය ක්‍රියාත්මක වෙයි. මේ වන විට ග්‍රාමීය දිළිඳුභාවයෙන් පෙළෙන ජනතාව ඉලක්ක කර ගනිමින් එය සක්‍රීයව ක්‍රියාවට නංවා තිබේ. මෙම මෙහෙයුම් කමිටු රැස්වීමේ දී ජනාධිපතිතුමා වැඩිදුරටත් නිලධාරින්ට පෙන්වා දුන්නේ ග්‍රාමීය ව මෙන් ම නාගරිකව ද දිළිඳුකමින් පීඩාවිඳින ජනතාව විශාල පිරිසක් අද ජීවත්වන බවයි. ඔවුන් ද ඉලක්ක කර ගනිමින් 2019 ග්‍රාමශක්ති ජනතා ව්‍යාපාරයේ සැලසුම් සකස් කිරීමේ අවශ්‍යතාව ජනාධිපතිතුමා පැහැදිලි කළේය. මේ අතර 2019 වසරේ ග්‍රාමශක්ති ජනතා ව්‍යාපාරය කොළඹ දිස්ත්‍රික්කය තුළ ක්‍රියාත්මක කිරීම සඳහා ලබාදී ඇති ප්‍රතිපාදන ප්‍රමාණය රුපියල් මිලියන 117 කි. ගම්පහ දිස්ත්‍රික්කය වෙනුවෙන් ද රුපියල් මිලියන 117 ක් ලබා දී තිබෙන අතර බස්නාහිර පළාතේ දිළිඳුකම ඉහළම දිස්ත්‍රික්කය වන කළුතර දිස්ත්‍රික්කය සඳහා රුපියල් මිිලියන 216 ක් ලබා දී තිබේ. එම සියලු ප්‍රතිපාදන අදාළ ප්‍රදේශවල අඩු ආදායම්ලාභී ජනතාවගේ ජීවනෝපාය මාර්ග සංවර්ධනය කිරීමේ වැඩසටහන් සඳහා නිසි පරිදි වැය කිරීම අදාළ අංශවල වගකීම බව ජනාධිපතිතුමා සඳහන් කළේය. එමෙන් ම පසුගිය වසර දෙක හමාරක අත්දැකීම් සමඟ ග්‍රාමශක්ති ජනතා ව්‍යාපාරය මේ වසරේ වඩා කාර්යක්ෂම කර ගැනීමට සියලු පාර්ශ්වයන් කැපවීමේ වැදගත්කම ද ජනාධිපතිතුමා අවධාරණය කළේය. ජනාධිපතිතුමා මෙහි දී වැඩිදුරටත් සඳහන් කළේ රටේ සියලු ජනතාවගේ ජීවන තත්ත්වය උසස් කරමින් ජාතික ආර්ථිකය ශක්තිමත් කර ගැනීමට මේ වසරේ සියලුදෙනා සාමූහිකව තම වගකීම් ඉටු කිරීම දැඩි අවශ්‍යතාවයක් ව පවතින බවයි. බස්නාහිර පළාත තුළ ග්‍රාමශක්ති ජනතා ව්‍යාපාරය ක්‍රියාවට නැංවීමේ දී මතුව ඇති ගැටලු සහ ලබාදිය හැකි විසඳුම් පිළිබඳව අද පැවති මෙහෙයුම් කමිටු රැස්වීමේ දී දීර්ඝ ලෙස සාකච්ඡාවට ලක් වූ අතර නිෂ්පාදන සඳහා අලෙවි මධ්‍යස්ථාන පිළිබඳ ගැටලුව, ජනතාව තුළ ඇති පසුගාමී අදහස් නැතිකර ඔවුන් දිරි ගැන්වීම ඇතුළු කරුණු පිළිබඳ එහිදී විශේෂ අවධානයක් යොමු කෙරිණි. ගම්පහ, කොළඹ සහ කළුතර දිස්ත්‍රික් ලේකම්වරුන් විසින් එම දිස්ත්‍රික්ක තුළ ග්‍රාමශක්ති වැඩසටහන ක්‍රියාත්මක වන අන්දම සහ ඉදිරි වැඩපිළිවෙළ පිළිබඳ ඉදිරිපත් කිරීම් සිදු කළහ. සාමාජිකයන් අතර සහයෝගීතාව වර්ධනය කිරීම මඟින් නව ආදායම් මාර්ග උත්පාදන අවස්ථා වැඩි වැඩියෙන් ළඟා කර ගැනීම ග්‍රාමශක්ති ජනතා ව්‍යාපාරයේ තවත් අරමුණකි. ඒ අනුව පළමු වතාවට ග්‍රාමශක්ති සමිති දෙකක් අතර ගිවිසුමකට අත්සන් තැබීම ද අද සිදු විය. මෙමගින් අවිස්සාවේල්ල පුවක්පිටිය දකුණ ග්‍රාමශක්ති සමිතිය මෙතෙක් මුහුණ දුන් ගැටලු රැසක් නිරාකරණය කර ගැනීමට ද අවස්ථාව ලැබේ. මෙහි ගොවින් 40කට ආසන්න පිරිසකගේ නිෂ්පාදනය වන්නේ නොයෙකුත් කොළ වර්ග වගා කිරීමයි. නමුත් වසරේ ඇතැම් කාලවල දී මෙම නිෂ්පාදන අලෙවි කර ගැනීමට බාධා මතුවෙයි. අද මෙම සමිතිය හා ලංකා හෙළ ඔසු පැන් ග්‍රාමශක්ති සමිතිය ගිවිසුමකට එළැඹුණේ එම කොළ නිෂ්පාදන අඛණ්ඩව ලබා ගැනීම පිළිබඳවයි. හිටපු ජනාධිපතිනි චන්ද්‍රිකා බණ්ඩාරනායක කුමාරතුංග මහත්මිය ද, අමාත්‍ය ජෝන් අමරතුංග, රාජ්‍ය අමාත්‍ය අජිත් මාන්නප්පෙරුම, ලසන්ත අලගියවන්න, හර්ෂණ රාජකරුණා, බස්නාහිර පළාත් ආණ්ඩුකාර අසාද් සාලි, ප්‍රධාන අමාත්‍ය ඉසුර දේවප්‍රිය යන මහත්වරුන් ද අමාත්‍යාංශ ලේකම්වරුන්, දිස්ත්‍රික් ලේකම්වරුන් පළාත් ප්‍රධාන ලේක්ම්වරුන් සහ රාජ්‍ය නිලධාරින්, ආරක්ෂක අංශ සාමාජිකයන් ඇතුළු පිරිසක් මෙම මෙහෙයුම් කමිටු රැස්වීමට එක්ව සිටියහ. මේ අතර බස්නාහිර පළාත් ග්‍රාමශක්ති ග්‍රාමීය වැඩසටහන අද ජනාධිපතිතුමාගේ ප්‍රධානත්වයෙන් ක්‍රියාත්මක කෙරුණේ ගම්පහ, දොම්පේ, වල්අරඹ නිෂ්පාදන ගම්මානය කේන්ද්‍රකර ගනිමිනි. දොම්පේ ප්‍රාදේශීය ලේකම් කොට්ඨාසයේ වල්අරඹ හේනේගම ‘අභිමන්’ ග්‍රාමශක්ති ජනතා සමිතිය ආරම්භ කර මාස 08 කි. වසමේ පවුල් 185කින් පවුල් 72ක් ම ග්‍රාමශක්ති ජනතා ව්‍යාපාරයට සම්බන්ධ වී ඇත. එම ගම්මානයේ අතුරු පාරවල් කොන්ක්‍රිට් කර ඇත්තේ ග්‍රාමශක්ති ජනතා ව්‍යාපාරයෙන් ලැබුණු ප්‍රතිපාදන යොදවමිනි. ග්‍රාමශක්ති සමිති හරහා කුඩා කණ්ඩායම් සඳහා ණය නිකුත් කිරීම අරඹා ඇත. මේ හරහා ගමේ ප්‍රධාන ආදායම් මාර්ගය වූ තෙල් හැඳි හා දුම් කබල් නිෂ්පාදකයන් සිය නිෂ්පාදන ශක්තිමත් කර තිබේ. වල්අරඹ ‘අභිමන්’ ග්‍රාමශක්ති ජනතා සමිතියේ සාමාජික සාමාජිකාවන් හමුවු ජනාධිපතිතුමා ඔවුන්ගේ ගැටලු පිළිබඳ සොයා බලමින් සුහද කථා බහක නිරත විය. ඔවුන් වෙනුවෙන් රුපියල් ලක්ෂ 185 ක වටිනා ජීවනෝපාය මාර්ග සංවර්ධන උපකරණ කට්ටල ප්‍රදානය කිරිම ද ජනාධිපතිතුමා අතින් සිදු විය."
    },
    {
        "content": "1948 පෙබරවාරි මස 04 වන දා අප දේශයට නිදහස ලැබුණේ අප දේශ හිතෛෂී විරෝධාර නායකයන් දිගුකලක් තිස්සේ විදේශ පාලනයට එරෙහි ව දියත් කළ ජාතික නිදහස ලබා ගැනීමේ සටනේ ප්‍රතිඵලයක් වශයෙනි. 1815 දී අපට නිදහස අහිමි වන අවස්ථාවේ දී ම යටත් විජිත පාලනයට එරෙහි ස්වාධීන නැගිටීම් ආරම්භ වූයේ වාරියපොළ ගෞරවණීය සුමංගල ස්වාමින් වහන්සේ විසින් ඉංග්‍රිසි ධජය පහත හෙලූ අවස්ථාවේ පටන් ය. 1818 විමුක්ති සටන ද, 1848 විමුක්ති සටන තුළින් ද, ආයුධ සන්නද්ධ සටන්වලින් විදේශීය හමුදා පරාජය කිරීමට දැරු උත්සහය ව්‍යර්ථ විය. පෙබරවාරි 04 වනදා යනු අප රටට නිදහස ලැබුණු දිනයයි. ඊට අමතරව එම දිනය සැමරීම නිදහස වෙනුවෙන් කැපවූ සහ දිවි පිදු සියලු ශ්‍රී ලාංකික පුරවැසියන්ගේ ජීවිතවල ආත්මීය ගුණ සුවඳ නැවත මතකයට නංවන දිනයයි. ඒ 1505 සිට 1948 දක්වාත්, ඒ වගේම වසර 30 කට ආසන්න මිලේච්ඡ ත්‍රස්තවාදය පරාජය කළ සියලු රණවිරුවන් ද එම වීරයන් අතරට අයත් වේ. අප හමුවේ ඇති අභියෝග අතර විදේශ බලපෑම් සහ අතපෙවීම්වලට ද මුහුණදීම ප්‍රධානය. 1948 ට පෙර තිබු ආක්‍රමණශිලි විදේශ බලවේගවලට වඩා වෙනත් මුහුණුවරකින් ඒවා දැන් පැමිණ තිබේ. තවදුරටත් නිදහස් දිනය සැමරුම යනු අප රටට ලෝක දේශපාලන සිතියම තුළ නිදහස් ස්වෛරි සහ ස්වාධිපත්‍ය සහිත රාජ්‍යයක් ලෙස නැගී සිටීම සංකේතවත් කරන දිනය පමණක් ම නොවේ. එනම් නිදහස් දිනය සැමරීමේ මූලික අරමුණු අතරට රටේ නිදහස වෙනුවෙන් කැප වු වෙහෙස වූ දිවිපිදු ජාතික විරුවන් සහ යුද බිමේ දී දිවිපිදු අතුරදන් වූ සහ අභීතව සටන් කළ යුද විරුවන් සිහි කිරීම ඔවුන්ට ජාතියේ කෘතවේදිත්වය සහ ගෞරවය පිරිනැමීමට ද මම මෙය අවස්ථාවක් කර ගනිමි. ආරක්ෂක අමාතයාංශය යටතේ පවතින යුද, නාවික, ගුවන් හමුදාවේ පොලිසියේ සිවිල් ආරක්ෂක බලකායේ මිය ගිය රණවිරුවන්ගේ යැපෙන්නන්ට හා ආබාධිත රණවිරුවන්ට ජීවිතාන්තය දක්වා වැටුප් සහ දීමනා ගෙවීමට මේ වන විටත් අවශ්‍ය තීරණ ගෙන ඇත. විශේෂයෙන්ම ආරක්ෂක අමාත්‍යාංශයට මෑතකදී එක්වූ පොලිසියේ සහ පොලිස් විශේෂ කාර්ය බලකායේ රණවිරුවන්, ආබාධිත රණවිරුවන් හට ද එසේම එය ක්‍රියාත්මක වේ. නිදහස යන සංකල්පයේ පරාසය සීමා මායිම් ඉක්ම වූ අවකාශය දක්වාම දිවයන්නකි. එනම් භූමියේ නිදහසේ සිට මානව නිදහස ඔස්සේ නූතන යුගයේ මුහුණු පොත භාවිතා කිරිමට ඇති නිදහස දක්වාම එය විහිදේ. 21 වන සියවසේ දෙවන දශකයේ අගභාගයේ සිටින අප, රටේ නිදහස හා ජාතික නිදහස සමරන අද වැනි දිනක, නව මානයකින් හා විවෘත මනසකින් නිදහස තුළ අන්තර් ගතවන පුළුල් වූ සංකල්පය හොදින් අවබෝධ කර ගනිමු යැයි සියලු පුරවැසියන්ගෙන් ඉල්ලා සිටීමට මම මෙය අවස්ථාවක් කර ගනිමි. නිදහස යන සංකල්පය කිසිදු මිම්මකින් හෝ නිර්නායකයකින් මැනිය නොහැකි අතර වර්තමානය වන විට නිදහස යන සංකල්පයට බද්ධ වන කිසිදු ක්‍රියාවලියක් පැහැදිළි නිර්වචනයකට ලක් කර විග්‍රහ කළ නොහැකි තරමට එය සංකීර්ණ වී ඇත. ජාතික මට්ටමේ ප්‍රශ්න නැතහොත් ජාතික අභියෝග එකින් එක මේවා යැයි විස්තර කිරීමට මෙය අවස්ථාවක් නොවේ. එහෙත් අප ද ඇතුළුව අප රටේ අතීතයේ සිටි සියලු නායකයින් එක ලෙස වගකිව යුතු 30 අවුරුදු යුද්ධය අවසන් වී දශකයක් ගෙවී ගිය තැන ද රටේ සියලු දෙනාට එකඟ විය හැකි පුර්ණ දේශපාලන විසඳුමකට පැමිණිමට අපට නොහැකි වීම කනගාටුවට කරුණකි. හේතු කුමන ආකාරයේ වුවත්, වගකිව යුත්තන් කවුරුන් වුවත් අප රට සහ ජනතාව මීට දශක ගණනාවක සිටම අපේක්ෂා කළ ආර්ථික සංවර්ධනය රටට ළගාකර දීමට දේශපාලන නායකයන් ලෙස අප සියලුදෙනා අසමත් වී ඇත. ආර්ථික සංවර්ධනය යන මාතෘකාව යටතේ අත්හදා බැලීම් කරමින් ඒ තුළින් වැරදි නිවැරදි කර ගනිමින් මන්දගාමී ආර්ථික ක්‍රියාවලියක නිරතවීමට තවදුරටත් රටේ ජනතාව සූදානම් නැත. රටට නායකත්වය දෙන දේශපාලන නායකයන් මෙය ඉතා හොඳින් අවබෝධ කරගත යුතුය. ඒ තුළින් රටේ ආර්ථික සංවර්ධනයට රුකුලක් වන ආකාරයට පාසල් අධ්‍යාපනයේ, විශ්වවිද්‍යාල අධ්‍යාපනයේ, වෘත්තීය හා කාර්මික අධ්‍යාපනයේ මූලික ප්‍රතිසංස්කරණ හා වෙනස්කම් ජාත්‍යන්තර ප්‍රමිතින්ට අනුව හා 21 වන සියවසේ අවශ්‍යතාවන්ට සරිලන පරිදි සිදු කිරීම ඉතා අත්‍යාවශ්‍ය කාර්යයකි. විශේෂයෙන්ම 21 වන සියවසේ නූතන ආර්ථික සංකල්පය වන දැනුමේ ආර්ථිකය, නවෝත්පාදන ආර්ථිකය, නීල හරිත ආර්ථිකය, සමුද්‍රීය ආර්ථිකය හා ඩිජිටල් ආර්ථිකය වැනි නව ආර්ථික සංකල්ප එක්සත් ජාතීන්ගේ තිරසර සංවර්ධන ඉලක්කයන්ට සමගාමීව ක්‍රියාවට නැංවීමට අප ක්‍රියා කළ යුතුය. ලෝකයේ බොහෝ ආර්ථික විද්‍යාඥයන් 21 වන සියවසට ලබා දෙන අන්වර්ථ නාමය වන්නේ ආසියාවේ සියවස යන්නයි. ඒ අනුව ආසියානු කලාපයේ ආර්ථික සංවර්ධනය ඉතා වේගයෙන් සිදුවන මෙම වකවානුව එහි නිසර්ග වාසිදායක තත්ත්වය ප්‍රයෝජනයට ගනිමින් අනාගත ආසියාවේ නිපුණ ශ්‍රම වෙළෙඳපොළ වෙත නිපුණ ශ්‍රමිකයන් හා වෘත්තිකයන් සපයන ප්‍රධාන රට ශ්‍රී ලංකාව බවට පත් කිරීමට අප සියලුදෙනා කටයුතු කළයුතුව ඇත. 2015 වසරේ අප ප්‍රධාන දේශපාලන පක්ෂ එක්ව ජාතික ආණ්ඩුවක් පිහිට වූ බව ඔබ අප කවුරුත් දන්නා කාරණයක්. එයින් අප රටට විශාල සේවයක් සිදුවූවා. එහෙත් කළ යුතුව තිබු බොහෝ දේ අප නොසලකා හැර තිබෙනවා. එමෙන් ම නොකළ යුතු දේ ද කළා. 2015 වසරේ සිට මා උත්සාහ කළේ නැවුම් සංවර්ධන අත්දැකීම් සමග නැවුම් දේශපාලන ගමනකට අවතීර්ණ වීමට යි. සෑමවිටම ජනතාව තම වගකීම ඉටු කර තිබෙනවා. එහෙත් බලයට පත් වූ බොහෝ ආණ්ඩු කළේ ජනතා අපේක්ෂා බිඳීමයි. ජනතා පරමාධිපත්‍යයේ සැබෑ උත්තරීතර ආයතනය වූ පාර්ලිමේන්තුව අද පිරිහී තිබෙන බව අපි දන්නවා. පාර්ලිමේන්තු සභා ගැබ තුළදී පොලිස් නිලධාරින්ට මිරිස් කුඩු ප්‍රහාර එල්ලවන්නටත්, සඟවා ගත් පිහි කැබිලි එළියට එන විටත්, ජනතාවගේ මුදලින් නඩත්තු වන මන්ත්‍රීවරු පරිහරණය කරන සම්පත් විනාශ කිරීමටත් පෙළඹී ඇත්තේ මොනතරම් සහසික ලෙස ද, අද සමාජයේ පිරිහීම පෙන්නුම් කරන ප්‍රධාන කැඩපතක් ලෙස ජනතාව පාර්ලිමේන්තුව දකිනවා. රටක නායකත්වය යමෙකුට ලැබෙන්නේ එම රටේ ජීවත්වන සියළු පුරවැසියන්ට විශේෂයෙන් දුගී, දුප්පත් අසරණයන්, වැන්දඹුවන්, සරණාගතයන්, ආබාධිතයන් ළමයින් හා කාන්තාවන්, ගොවීන්, ධීවරයන්, කම්කරුවන් යන සුවිශේෂිත කොටස් පීඩනයෙන්, සූරා කෑමෙන් හා වෙනත් බන්ධනයන්ගෙන් මුදවා සමාජ ආර්ථික, අධ්‍යාත්මික හා බුද්ධිමය නිදහස ලබා දීමටයි. දශක කිහිපයක්ම වාර්ගික අර්බුදයට විසදුම් සෙවීමට සෑම ආණ්ඩුවක් ම කාලය ගත කළා. එයට ප්‍රමුඛතාවය දුන්නා. විසඳුම් සෙව්වා. ඒ නිසා රටේ ආර්ථිකයට විසඳුම් දීම යට ගියා. ප්‍රමුඛව කවුරුත් සාකච්ඡා කළේ ජනවාර්ගික අර්බුදය පිළිබදව යි. ආර්ථිකය මූලික වශයෙන් ගෙන සාකච්ඡා කර එයට ප්‍රමුඛත්වයක් දුන්නේ නැහැ. ණය බර හා විරැකියාව යන දෙකටම අද අපට විසඳුම් නැහැ. ප්‍රශ්න දෙකම උග්‍රයි. ජනවාර්ගික ප්‍රශ්නය හෝ ආර්ථික ජයග්‍රහණ යන දෙකම අප ලබා නැහැ. ලෝකයේ සියලු රටවල් කතා කරන භාෂාවන් 6,000 කට වැඩි බව ඔබ දන්නවා. ඒයින් අපේ රටේ භාවිතා ව්නනේ භාෂා තුනයි. ඒ සියලු දෙනාම එකම මනුෂ්‍යයින් බව අප අමතක නොකළ යුතුයි. උතුරේ ජනතාව වඩාත්ම නිදහස්ව ජීවත් වුයේ ගෙවී ගිය සිව් වසරේ දී වන බව මාගේ විශ්වාසයයි. අප නිදහස ලබා ගෙවුණු කාලයේ අඩකට වැඩි කාලයක් තුළ එම නිදහස සැබෑ ලෙසම භූක්ති විඳීමට ඔවුන්ට නොහැකි වුණා. ජාතික සමඟිය සහ සංහිඳියාවට උපහාස, අපහාස නොකොට එහි බැරූරුම් තත්ත්වය අප හඳුනාගත යුතුයි. අප සිටින්නේ අළුවලින් වැසුණු ගිනිගොඩක බව අප අමතක නොකළ යුතුයි. අපි පළාත් සභා පිහිටුවා වසර 30 කට වැඩියි. අද වාර්ෂික අය වැය යෝජනාවලින් පළාත් සභාවලට වෙන්කරන මුදලින් සංවර්ධනයට, ප්‍රාග්ධනයට වෙන් වන්නේ සියයට 15 ක් පමණයි. පුනරාවර්තන වියදම්, නඩත්තු වියදම් සියයට 85 ක්. මේව උඩු යටිකුරු කිරීමට අප වහා කටයුතු කළයුතුයි. වසර එක හමාරකට ආසන්න කාලය තුළ පළාත් සභා මැතිවරණ නොපවැත්වීම ප්‍රජාතන්ත්‍රවාදයට අභියෝගයක් ලෙසයි මා දකින්නේ. මේවා කතා කිරීමට අද එන්ජීඕ ඉදිරිපත් වන්නේ නැහැ. මේ රටේ රාජ්‍ය සේවකයන් ලක්ෂ 16 ක් ඉන්නවා. නව සමීක්ෂණ වාර්තා අනුව රාජ්‍ය සේවයේ කාර්යක්ෂමතාවය සියයට 30 යි. එහෙත් විය යුත්තේ එය සියයට 70 ක් වීමයි. වැරුද්ද රාජ්‍ය සේවකයන් අත නොව, ඔවුන්ට නිසි මඟ පෙන්වීමක් හා නායකත්වයක් නොදීම යි. යෝජිත ජාතික ආණ්ඩුවක් පිළිබඳ මා මාධ්‍ය තුළ දැක්කා. එක් මන්ත්‍රිවරයෙක් සම්බන්ධ කරගෙන ජාතික ආණ්ඩුවක් පිහිටුවීම කොතරම් දුරට සදාචාරාත්මක ද කියන කාරණය මෙහිදී විමසිය යුතු වෙනවා. ඇමතිකම් වැඩිකිරීමේ අරමුණ සහ මන්ත්‍රී ඇමතිකම්වලට වැඩි පහසුකම් දීම පමණක් එයින් සිදුවන බවකුයි මා දකින්නේ. මාධ්‍ය තුළ දුටු ආකාරයට නම් යෝජිත ජාතික ආණ්ඩු අදහසට මා තරයේ ම විරුද්ධ වෙන බව මෙහිදී කිව යුතුයි. අද තනි පක්ෂයක් ආණ්ඩුවක් කිරීමෙන් ඇමති මණ්ඩලය තිහකට සීමා වෙනවා නම් එය ජනතාවගේ ප්‍රාර්ථනයක් ලෙසයි මා විශ්වාස කරන්නේ. රටෙන් ඔබට සිදුවිය යුතු වගකීම් සහ යුතුකම් ගැන ප්‍රශ්න කිරීමට පෙර ඔබෙන් රටට සිදුවිය යුතු යුතුකම් ඉටුකිරීමට අදිටන් කර ගත යුතුයි. අපට මොනවද දෙන්නේ, අපට මොනවාද ලැබෙන්නේ යන එක බොහෝ අය අහන ප්‍රශ්නයක්. එහෙත් රට වෙනුවෙන් වගකීම් සහ යුතුකම් කිරීම අත්‍යවශ්‍ය බව කවුරුත් පිළිගත යුතුයි. 70 වසරක් තිස්සේ ශ්‍රී ලංකාව ගමන්ගත් මග අත්කොට දී ඇත්තේ නිසි තිරසර භෞතික හා මානව සංවර්ධනයක් නොවන බව දැන් අප පසක් කර ගනිමින් සිටිනවා. රටේ නිරපේක්ෂ දුගී භාවය සියයට 6.7 ක් ලෙස වාර්තා කෙරුණත් ජනගහනයෙන් සියයට 50 කට වැඩි ප්‍රතිශතයක් සාපේක්ෂ දිළිඳු බවෙන් පෙළෙනවා. මෙම ජන කොටසේ දෛනික ආදායම රුපියල් 1000 ට අඩු බවක් පේනවා. කුඩා ළමුන් සිව් දෙනෙකුගෙන් එක් අයෙක් මන්ද පෝෂණයෙන් පෙළෙනවා. පහත වැටුණු අපගේ අපනයන ආදායම් වහා වැඩි කිරීමේ අවශ්‍යතාවය ඔබ අප දන්නවා. ලෝකය ඩිජිටල් ආර්ථිකයට ගමන් කරමින් සිටින අවධියක අප තවම රටට අවැසි ඥානය ළඟා කර ගැනීමේ අරගලයේ එළිපත්තේ සිටින්නේ. ආර්ථික ජාවාරම්කරුවන් විසින් ශ්‍රී ලංකාව මේ වනවිට මත්කුඩු ජාවාරමේ ප්‍රධාන මෙහෙයුම් මධ්‍යස්ථානයක් බවට පත් කරගෙන තිබෙනවා. මා විශ්වාස කරන ආකාරයට රටක පවතින සංවර්ධනය මැනිය යුත්තේ පවතින මහේශාක්‍ය ගොඩනැගිලි, අධිවේගී මාර්ග හෝ අනේක විධි පාරිභෝගික භාණ්ඩ විකුණනු ලබන වෙළෙඳපොළක පැවැත්ම මත නොවේ. පරිසර සංරක්ෂණය ප්‍රමුඛ තිරසර සංවර්ධනය අපේ අත් පොත විය යුතුයි. දශක 7 ක් තිස්සේ අප දේශපාලනය ලෙස හඳුනාගෙන ඇත්තේ මෙවන් දැක්මකින් යුතු රට පාලනය කිරීමක් නොව ඥාති සංග්‍රහය පරම චේතනාව කොට ගත් බඩ වඩා ගැනීම හෝ ගොඩවඩා ගැනීමේ දේශපාලනයයි. ඒ නිසාම අද වනවිට දුෂණය මැඩලීම වේවා, මත් උවදුර මැඩලීම ප්‍රධාන අභියෝගයක් බවට පත්ව තිබෙනවා. නමුත් අද අපට අවැසි ව ඇත්තේ බොරු ජනතාවාදය නොව අවංක හා දුර දක්නා නුවණින් කෙරෙන පැහැදිලි රාජ්‍ය පාලනයක්. එලෙස ම ගොඩනංවන පොදු දැක්ම තුළ අපි ස්වදේශීකත්වය සුරැකීමට මෙන් ම වර්තමානයේ අප හමුවේ යථාර්ථයක් ව පවතින ගෝලීයකරණ අභියෝග ජය ගැනීමට හැකිවිය යුතුව තිබෙනවා. ඒ වගේ ම 2015 සිට පැහැදිලි ලෙස ම සම්පූර්ණයෙන් ම භිෂණය අපි ඉවත් කළා. එය අපි ජයග්‍රහණය කළා. දූෂණය ඉවත්කිරීම නම් කොතරම් දුරට සිදුවූවාද යන්න ගැටලුවක්. අවංක දේශපාලනඥයින්ගේ හිඟයක් මා දකිනවා. ඒ අනුව අදින් අරඹෙන 71 ක් වන නිදහස් ජාතික සැමරුම තුළ අපි අධිෂ්ඨාන කළ යුත්තේ ශ්‍රී ලංකාව ආසියාවේ යටපත් කළ නොහැකි බලවත් සමෘද්ධිමත් ජාතික රාජ්‍යයක් බවට පත් කිරීමයි. ශ්‍රී ලාංකික සමාජය යහපත් සහජීවනයෙන් හෙබි ශ්‍රී ලාංකික ජාතියක් බවට පත් කිරීමයි. ශ්‍රී ලංකාව සුහුරු ආර්ථිකයක් වෙත ගෙනයාමයි. ඒ තුළ දුගී භාවය පිටුදකින සියල්ලන් එකතු කරගත්තා වූ හරිත ආර්ථිකයක් ගොඩනැගීම සඳහා ප්‍රමුඛත්වයක් ලබාදීමයි. දේශපාලනික අරාජික භාවය පිටුදැකීම සඳහා පාර්ලිමේන්තුව ශක්තිමත් කරන්නා වූ තුලන හා සංවරණ ක්‍රමයක්ද ඡන්ද ක්‍රමයක් ද හඳුන්වා දීමයි. රාජ්‍ය පාලනය සඳහා කුසලතාවාදය හඳුන්වාදීම අත්‍යවශ්‍ය දෙයක්. රට තුළ දුෂණය අක්‍රමිතතාවය හා නාස්තිය සහමුලින් පිටුදැකීමට ප්‍රමුඛත්වය දිය යුතුයි. ඒ සඳහා අපි සියලු දෙනා කැපවිය යුතුයි. මත්කුඩු ජාවාරම, පාතාලය ඇතුළු රට තුළ මුල් බැසගත් කළු ආර්ථිිකයට පණපොවන සියලු ජාවාරම් අනීතික කටයුතු අප විසින් පරාජය කළ යුතුයි. රටේ අනාගතයේ හිමිකරුවන් වන තරුණ පරපුර නවොත්පාදනයට පොළඹවනු වස් ඒ සඳහා සානුබල සපයන පරිසරයක් ගොඩනැගීමෙහිලා තාක්ෂණික අධ්‍යාපනය, ප්‍රාග්ධනය, යටිතල පහසුකම් ලබාදීම අපි වහ වහා කළ යුතුයි. උගතුන් පිරි ජාතියක් බවට පත් කරන්න අපේ අධ්‍යාපනික ප්‍රතිසංස්කරණ කඩිනම්ව කළ යුතුයි. මා 2016 දී කී පරිදි සංස්කෘතික දරුවා සහ තාක්ෂණික දරුවා රැකගැනීම හා පෝෂණය කිරීම අප කාගේත් යුතුකමක් හා වගකීමක් වෙනවා. කිසි දා බෙදෙන්නේ නැති කිසිම දවසක බිඳින්න බැරි රටක් තුළ එකම ධජයක් යටතේ එකම දේශයක් හැටියට සියලුදෙනාම එක හා සමානව ජීවත්වන්නට අවශ්‍ය පසුබිම අප සැකසිය යුතුයි. අප එකට සිටිය යුතුයි. 30 වසරකට ආසන්න යුද්ධයෙන් මියගිය රණවිරුවන්, ආබාධිතයන් හා ඒ අයගේ පවුල්වල අය, විශිෂ්ට ශ්‍රේෂ්ට සෑම රණවිරුවෙක්ම මා නැවත නැවතත් සිහිපත් කරනවා. එක්සත් ජාතීන්ගේ සාම සාධක හමුදාවේ සේවය කළ ශ්‍රී ලාංකික රණවිරුවන් දෙදෙනෙක් පසුගිය සතියේ මියගියා. ඔවුන්ගේ අභාවය පිළිබඳව මාගේ කනගාටුව මේ අවස්ථාවේ ප්‍රකාශ කරනවා වගේම ඔවුන්ට මුළු මහත් ජාතියේ ප්‍රණාමය පුදකරනවා. හෙළ මියැසියට කුමාරතුංග මුනිදාසයන් ලියූ නිසඳැසේ අරුත අපගේ මෙම ගමන් මඟට ආලෝකයක් ලබාදෙනවා. එනම් මා දෙස හෙළ දෙස.., මා රැස හෙළ රැස…, මා බස හෙළ බස…, මෙය මගෙ හිස මත. අප විසින් ගොඩනගා ගත යුතු අනාගත දැක්මේ හරය එය විය යුතුයැයි මා විශ්වාස කරනවා. ඒ වගේම අවසාන වශයෙන් මේ 71 ක් වන නිදහස් උලෙළ ඉතාමත් සාර්ථක ව සංවිධානය කළ ස්වදේශ කටයුතු ඇමතිතුමා ඇතුළු අමාත්‍යාංශ නිලධාරීන්, යුද, නාවික, ගුවන්, පොලිස්, සිවිල් ආරක්ෂක ප්‍රධානීන්, සියලු රාජ්‍ය නිලධාරීන් ද මීට අනුග්‍රහය දැක්වූ අධ්‍යාපන අමාත්‍යාංශය ඇතුළු සියලු ආයතනවලට මගෙ ස්තූතිය පිරිනමමින් ජාතිය හමුවේ ඇති සියලු අභියෝග ජය ගැනීමට අපි සියලු දෙනා එකට සිටිමු. ස්තූතියි."
    },
    {
        "content": "2018 වර්ෂයේ ජාත්‍යන්තර තරඟ සදහා සහභාගී වී ජයග්‍රහණ ලැබූ ක්‍රීඩක ක්‍රීඩිකාවන් හට ත්‍යාග මුදල් පිරිනැමීමේ උත්සවය ක්‍රීඩා අමාත්‍ය හරීන් ප්‍රනාන්දු මහතාගේ ප්‍රධානත්වයෙන් ඊයේ (18) දින ක්‍රීඩා අමාත්‍යාංශ ශ්‍රවණාගාරයේදී පැවැත්විණි. ආර්ජන්ටිනාවේදී පවත්වන ලද යොවුන් ඔලිම්පික් ක්‍රීඩා උළෙලේදී මීටර් 2000 බාධක දිවීමේ ඉසව්වේ ලෝඩක පදක්කම දිනාගත් පාරමී මාරිස්ටෙලා ක්‍රීඩිකාව හා ඇයගේ පුහුණුකරු, කොරියාවේදී පැවැත්වූ ලෝක කුසලාන කැම් තරගාවලියේදී ලොක් ශූරතාව දිනාගත් කැරම් කණ්ඩායමේ ක්‍රීඩක ක්‍රීඩිකාවන් හා පුහුණුකරුවන්, සිංගප්පූරුවේ පැවති ආසියානු නෙට්බෝල් ශූරතාව දිනාගත් ක්‍රීඩිකාවන් මෙහිදී ත්‍යාග මුදල් හිමිකම් ලබා ගන්නා ලදි"
    },
    {
        "content": "2019 වසර සඳහා වන විසර්ජන පනත් කෙටුම්පත අද (05) සභානායක,අමාත්‍ය ලක්ෂ්මන් කිරිඇල්ල මහතා විසින් පාර්ලිමේන්තුවට ඉදිරිපත් කළේ ය. 2019 මුදල් වර්ෂයේ සේවා වියදම් සඳහා විධිවිධාන සැලසීම සඳහා ද, ඒ සේවා කාර්යය සඳහා ශ්‍රී ලංකාව තුළ හෝ ඉන් බැහැර හෝ ණය ලබාගැනීමට බලය දීම සඳහා ද, ඒ මුදල් වර්ෂය තුළ ආණ්ඩුවේ ඇතැම් කටයුතු වෙනුවෙන් මූල්‍ය ප්‍රතිපාදන සැපයීම සඳහා ද, එම කටයුතු වෙනුවෙන් ඒ මුදල් වර්ෂය තුළ වියදම් සඳහා අවශ්‍ය වන මුදල් ඒකාබද්ධ අරමුදලින් හෝ ආණ්ඩුවේ හෝ ආණ්ඩුවට සුදුස්සක් කළ හැකි වෙනත් යම් අරමුදලකින් හෝ මුදල්වලින් හෝ අත්තිකාරම් වශයෙන් ගෙවීමට ඉඩ සැලසීම සඳහා ද, ඒකාබද්ධ අරමුදලට ඒ මුදල් ආපසු ගෙවීමට විධිවිධාන සැලසීම සහ ඉහත කී කරුණු හා සම්බන්ධ හෝ එයට ආනුෂංගික කරුණු සම්බන්ධයෙන් විධිවිධාන සැලසීම සඳහා ද වූ පනත් කෙටුම්පතකි."
    },
    {
        "content": "නීති විරෝධී මත්ද්‍රව්‍ය ජාවාරමට එරෙහි වැඩපිළිවෙළේ දී වඩා පුළුල් සහ නව සහයෝගිතාවකින් කටයුතු කිරීමට මාලදිවයින – ශ්‍රී ලංකා ජනාධිපතිවරු එකඟ වෙති. දිවයිනට පැමිණ සිටින මාලදිවයන ජනාධිපති ෂඉර්යසප ඵදය්පැා ීදකසය මැතිතුමා සහ ජනාධිපති ගරු මෛත්‍රීපාල සිරිසේන මැතිතුමා අතර නිල හමුව අද (05) පෙරවරුවේ ජනාධිපති කාර්යාලයේ දී පැවැත්වුණු අතර එහිදී රාජ්‍ය නායකයන් අතර මේ පිළිබඳ සාකච්ඡා කෙරිණි. නීති විරෝධී මත්ද්‍රව්‍ය ජාවාරම මැඩලීමට ජනාධිපති ගරු මෛත්‍රීපාල සිරිසේන මැතිතුමා ගෙන යන විශේෂ වැඩපිළිවෙළත්, ඒ පිළිබඳ එතුමාගේ කැපවීමත් මෙහිදී මාලදිවයින ජනාධිපතිතුමාගේ දැඩි පැසසුමට ලක් විය. දීර්ඝ කාලීන මිත්‍ර රාජ්‍යයන් වන ශ්‍රී ලංකාව සහ මාලදිවයින අතර පවතින සබඳතා තවදුරටත් ශක්තිමත් කර ගැනීමට මෙන් ම වෙළෙඳ, සෞඛ්‍ය, ආරක්ෂක, අධ්‍යාපන සහ නාවුක ක්ෂේත්‍රවලට අදාළ ව දෙරට අතර ඇතිකරගෙන තිබෙන ගිවිසුම් යාවත්කාලීන කිරීම සහ එම ක්ෂේත්‍රවලට අදාළ ව නව ගිවිසුම් ඇතිකර ගැනීම පිළිබඳව ද මෙහි දී නායකයන් සාකච්ඡා කළහ. එමෙන් ම දෙරට අතර ඒකාබද්ධ වෙළෙඳ අවස්ථා ඉහළ නංවා ගැනීම පිළිබඳව ද සාකච්ඡාවට ලක් විය. ශ්‍රී ලාංකික ආයෝජකයන් රැසක් මාලදිවයිනේ සිය ව්‍යාපාර කටයුතුවල නිරතව සිටින අතර, ඔවුන්ට අවශ්‍ය පහසුකම් ඉහළ නැංවීම පිළිබඳව මෙන්ම මෙරට අධ්‍යාපන කටයුතුවල නිරතවන මාලදිවයින සිසුන්ගේ වීසා නිකුත් කිරීම ඇතුළු පහසුකම් ඉහළ නැංවීම පිළිබඳව ද මෙහිදී අවධානය යොමු කෙරිණි. එමෙන් ම දූපත් රාජ්‍යයන් සහ සාර්ක් රටවල් ලෙස කලාපයේ රටවල අභිවෘද්ධිය වෙනුවෙන් එක් ව කටයුතු කිරීම පිළිබඳව ද නායකයෝ සාකච්ඡා කළහ. අද පෙරවරුවේ ජනාධිපති කාර්යාලය වෙත පැමිණි මාලදිවයින ජනාධිපති ඉබ්‍රහිම් මොහොමඞ් සොලිහ් මැතිතුමා, ජනාධිපති ගරු මෛත්‍රීපාල සිරිසේන මැතිතුමා විසින් ඉතා උණුසුම් ලෙස පිළිගනු ලැබීය. හමුදා උත්තමාචාර ද පිළිගන්වමින් අභිමානවත් අයුරින් මෙම පිළිගැනීම සිදු විය. රාජ්‍ය නායක දෙපළ අතර සුහද කතා බහකින් අනතුරුව ද්විපාර්ශ්වික සාකච්ඡා ආරම්භ කෙරිණි 71 වන ජාතික දින සැමරුම් උලෙළේ විශේෂ ආරාධිත අමුත්තා ලෙස සහභාගීවීමට මාලදිවයින ජනාධිපතිවරයා දිවයිනට පැමිණි අතර ඒ වෙනුවෙන් සිය ස්තූතිය පළ කිරීමට ද ජනාධිපතිතුමා මෙහිදී කටයුතු කළේය. මේ අතර මාලදිවයින ජනාධිපති ඉබ්‍රහිම් මොහොමඞ් සොලිහ් මැතිතුමා වෙනුවෙන් ජනාධිපති ගරු මෛත්‍රීපාල සිරිසේන මැතිතුමා විසින් පිරිනමන ලද විශේෂ දිවා භෝජන සංග්‍රහය ද අද (05) දහවල් කොටුව ජනාධිපති මන්දිරයේ දී පැවැත්විණි. ජනාධිපති මන්දිරය වෙත පැමිණි මාලදිවයින් ජනාධිපතිතුමා සහ එම මැතිණිය ජනාධිපති ගරු මෛත්‍රීපාල සිරිසේන මැතිතුමා සහ ජයන්ති සිරිසේන මැතිණිය විසින් උණුසුම් ලෙස පිළිගනු ලැබීය"
    },
    {
        "content": "රජය සැමවිට අලිමිනිස් ගැටලුව විසඳීමට ඉහළ ප්‍රමුඛතාවයකින් වැඩ කටයුතු කර තිබෙන බව අග්‍රාමාත්‍ය රනිල් වික්‍රමසිංහ මහතා අද (06) පාර්ලිමේන්තුවේ දී පැවසී ය. අග්‍රාමාත්‍යවරයාගෙන් ප්‍රශ්න විමසන අවස්ථාවේ අලි මිනිස් ගැටළුව සම්බන්ධයෙන් රජය ගන්නා විසදුම් කුමක්දැයි පාර්ලිමේන්තු මන්ත්‍රී අනුර සිඩ්නි ජයරත්න මහතා අග්‍රාමාත්‍යවරයාගෙන් විමසා සිටියේ ය. ඊට පිළිතුරු ලබාදුන් අග්‍රාමාත්‍යවරයා මෙසේ ද පැවසී ය. රජය සැමවිට අලිමිනිස් ගැටලුව විසඳීමට ඉහළ ප්‍රමුඛතාවයකින් වැඩ කටයුතු කර තිබෙනවා. විදුලි ඉදි කෙරෙනවා. තවද කිලෝ මීටර 7000ක් දක්ව විදුලි වැට පද්ධතිය වැඩි කිරීමට කටයුතු කරනවා. කාර්ය මණ්ඩල සඳහා පහසුකම් ලබාදීමට කටයුතු කරමින් සිටිනවා. වන අලින්ගේ වාසස්ථානවල ගුණාත්මක කිරීමට, ක්‍රමවත් කිරීමට සැලසුම් කර තිබෙනවා. දැනට අලි වැටවල් අක්‍රිය වන තැන් ක්‍රියාත්මක කර තිබෙනවා. ඒ සම්බන්ධව තොරතුරු ලබාදෙනවා නම් ඒ ගැන ක්‍රියා කරන්න හැකියාව තිබෙනවා යැයි ද අග්‍රාමාත්‍යවරයා පැවසී ය. ඇමෙරිකන් ඇතුළු නෞකා මෙහෙයුම් සඳහා පහසුකම් සැලසීම සම්බන්ධයෙන් පාර්ලිමේන්තු මන්ත්‍රී වාසු දේව නනායක්කාර මහතා යොමු කළ ප්‍රශ්නයකට පිළිතුරු ලබාදුන් අග්‍රාමාත්‍යවරයා සඳහන් කළේ,ඇමෙරිකන් නාවික හමුදාවේ සැපයුම් මධ්‍යස්ථානය ඉන්දියන් සාගරය ආශ්‍රිතව තිබෙන්නේ. ඊට අමතරව බහරෙන් රටෙත් ඇමෙරිකන් නාවික හමුදාව ක්‍රියාත්මක කරනවා. අනෙක් අරටවල ක්‍රියාත්මක කරන්නේ නෑ. අද තාක්ෂණය අනුව ඇමෙරිකාව ට වුවමනා නෑ විශාල කඳවුරු තියාගන්න. ඕනෑම නාවික හමුදාවකට තාවකාලිකව අපේ වරායක් හා ගුවන් තොටුපලක සේවාවන් සේවාවන් ලබාගන්න පුළුවන් යැයි පැවසී ය. මන්නාරම් හා මුලතිව් දිස්ත්‍රික්කවල ගිනි නිවීම සඳහා ගිනි නිවීමේ ඒකක නොමති බවත් ඒ සම්බන්ධයෙන් විසඳුමක් ලබාදීමට කටයුතු කරන්නේ දැයි පාර්ලිමේන්තු මන්ත්‍රී චාර්ල්ස් නිර්මලනාදන් මහතා අග්‍රාමාත්‍යවරයාගෙන් විමසා සිටියේ ය. මෙයට පිළිතුරු ලබාදුන් අග්‍රාමාත්‍යවරයා සඳහන් කළේ, මෙම ප්‍රශ්නය කඩිනමින් පිළියමක් යෙදිය යුතු බව කී අග්‍රාමාත්‍යවරයා,මුලතිව් හා මන්නාරම් නගර සභාවට ගිනි නිවීමේ ඒකකයක් ලබාදීමට කටයුතු කර කෙරෙනවා. මේ සතියේ පළමු ගිනි නිවන යන්ත්‍ර බාර දෙන්න යනවා. මන්නාරමට හා මුලතිව් සඳහා ගිනි නිවන ඒකක බැගින් ලැබෙනවා.මේ පිළිබඳව සළකා බලන ලෙස අමාත්‍යවරයාට දන්වන්නම් යැයි ද අග්‍රාමාත්‍යවරයා පැවසී ය."
    },
    {
        "content": "දිවයිනේ පළාත් 9 ආවරණයවන පරිදි විවිධ ප්‍රමාණයේ පාලම් 175ක් ඉදි කිරීමට රජය තීරණය කොට ඇත. ඒ සදහා වන කොන්ත්‍රාත්තුව ස්ටර්ලිං පවුම් මිලියන 37.7ක මුදලකට බ්‍රිතාන්‍ය සමාගමකට ප්‍රදානය කිරීම සදහා අභ්‍යන්තර හා ස්වදේශ කටයුතු සහ පළාත් සභා හා පළාත් පාලන අමාත්‍ය වජිර අබේවර්ධන මහතා ඉදිරිපත් කළ යෝජනාවක් අමාත්‍ය මණ්ඩලය විසින් අනුමත කොට තිබේ. මෙම පාලම් 175 ඉදි කරනු ලබන්නේ දිවයිනේ විවිධ ප්‍රදේශ සම්බන්ධ කිරීම මගින් ප්‍රවාහන පහසුකම් වැඩි දියුණු කිරීම හරහා ජාතික සංවර්ධනයේ ප්‍රතිලාභ දිවයිනේ දුෂ්කර ප්‍රදේශ වෙතද ලබා දීමේ අරමුණින් ග්‍රාමීය ප්‍රදේශයන්හි පාලම් 4000ක් ඉදි කිරීමේ වැඩ පිළිවෙළ යටතේ බවද අමත්‍යවරයා ඉදිරිපත් කොට ඇති යෝජනාවේ දැක්වේ."
    },
    {
        "content": "2019 ශ්‍රී ලංකා ක්‍රිකට් ආයතනයේ නිළවරණය සම්බන්ධව ඉදිරිපත් වූ විරෝධතා පරීක්ෂා කර විමර්ශනය කිරීමෙන් අනතුරුව ඒ සම්බන්ධව අභියාචනා කමිටුවේ නිර්දේශ සහිත වාර්තාව ඊයේ (06) දින ක්‍රීඩා අමාත්‍ය හරීන් ප්‍රනාන්දු මහතා වෙත භාර දෙන ලදි. අභියාචනා උපදේශක කමිටුවේ සභාපති ලෙස විශ්‍රාමලත් ශ්‍රේෂ්ඨාධිකරණ විනිසුරු නිමල් දිසානායක මහතා කටයුතු කළ අතර එහි සාමාජිකයින් ලෙස විශ්‍රාමලත් අභියාචනාධිකරණ විනිසුරු දේවිකා ද ලිෙව්රා තෙන්නකෝන් මහත්මිය හා විශ්‍රාමලත් අතිරේක රේගු අධ්‍යක්ෂ ජනරාල් ධරමසේන කහදව මහතා කටයුතු කළේ ය."
    },
    {
        "content": "දිවයිනට පැමිණ සිටින මාලදිවයන් ජනාධිපති  Ibrahim Mohamed Solih  මැතිතුමා සහ ජනාධිපති ගරු  මෛත්‍රීපාල සිරිසේන මැතිතුමා අතර නිල හමුව අද (05) පෙරවරුවේ ජනාධිපති කාර්යාලයේ දී පැවැත්විණි.  අද පෙරවරුවේ ජනාධිපති කාර්යාලය වෙත පැමිණි මාලදිවයින් ජනාධිපති ඉබ්‍රහිම් මොහොමඩ් සොලිහ් මැතිතුමා, ජනාධිපති ගරු  මෛත්‍රීපාල සිරිසේන මැතිතුමා විසින් ඉතා උණුසුම් ලෙස පිළිගනු ලැබීය.  හමුදා උත්තමාචාර ද පිළිගන්වමින් අභිමානවත් අයුරින් මෙම පිළිගැනීම සිදු විය.  රාජ්‍ය නායක දෙපළ අතර සුහද කතා බහකින් අනතුරුව ද්විපාර්ශ්වික සාකච්ඡා ආරම්භ කෙරිණි"
    },
    {
        "content": "පාර්ලිමේන්තු සභාවේ කටයුතු මීට සුළු මොහොතකට පෙර  තාවකාලිකව නතර කිරීමට කතානායක කරූ ජයසූරිය මහතා  පියවර ගත්තේ ය. හදිසි පක්ෂ නයක රැස්වීමක් කදවීම හේතුවෙන් මෙසේන්  පාර්ලිමේන්තුවේ කටයුතු තාවකාලිකව අත් හිටුවීමට  කතානායකවරයා කටයුතු කළේ ය. ව්‍යවස්ථාදායක සභාව සම්බන්ධයෙන් ඊයේ ජනාධිපතිවරයා විසින් පාර්ලිමේන්තුවේ දී කළ අඳහස් දැක්වීම පිළිබඳව අද (7)  පාර්ලිමේන්තුවේ දී කතානායක කරූ ජයසූරිය මහතා  ව්‍යවස්ථාදායක සභාවේ කටයුතු පිළිබඳව පිළිතුරු ලබාදුන්නේ  ය. ව්‍යවස්ථාදායක සභාවේ කටයුතු විනිවිදභාවයෙන් සිදු කර  තිබෙන බවත්  ඊයේ මතු කළ  ඇතැම් කරුණු නිවැරැදි නොවන බවත් කතානයකවරයා සිය පැහැදිළි කිරීමේ දී සඳහන් කළේ  ය.ව්‍යවස්ථාදායක සභාවේ සභාපතිවරයා ලෙස මේ පිළිබඳව  පැහැදිළි කිරීමට අයිතියක් තිබෙන බවද කතානායකවරයා  පෙන්වා දුන්නේ ය. එහිදී විපක්ෂයේ මන්ත්‍රීවරුන් දිගින් දිගටම විරෝධය පළ කළ  අතර ජනාධිපතිවරයාට එරෙහිව යෝජනාවක් නොමැතිව  විවේචනය කළ නොහැකි බව පාර්ලිමේන්තු මන්ත්‍රී දිනේෂ්  ගුණවර්ධන මහත කියා සිටියේ ය. මෙහිදී විපක්ෂයේ  මන්ත්‍රීවරු ව්‍යවස්ථාදායක සභාව සම්බන්ධයෙන් අද දිනම  විවාදයක් ඉල්ලා සිටි අතර එහිදී උණුසුම් වද විවාදයක් ඇති  විය. පසුව මේ පිළිබඳව සාකච්ඡා කිරීමට පක්ෂ නායක  රැස්වීමක් කඳවීමට කතානයවරයා පියවර ගත්තේ ය."
    },
    {
        "content": "දිළිඳුකම පිටුදැකීම සඳහා ජනාධිපති ගරු මෛත්‍රීපාල සිරිසේන මැතිතුමාගේ මගපෙන්වීමෙන් ජනාධිපති කාර්යාලයේ ප්‍රමුඛ ව්‍යාපෘතියක් ලෙස ක්‍රියාත්මක ,ග්‍රාමශක්ති, ජනතා ව්‍යාපාරයේ නැගෙනහිර පළාත් මෙහෙයුම් කමිටුව ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන් අද (08) පෙරවරුවේ මඩකලපුව, මන්මුනෙයි උතුර ප්‍රාදේශීය ලේකම් කාර්යාලයේ දී පැවැත් වේ. ග්‍රාමශක්ති ජනතා ව්‍යාපාරය ජනතාවට යැපුම් මානසිකත්වයෙන් මිදී ස්වෝත්සාහයෙන් නැගී සිටීමට අත්වැල සපයන ව්‍යාපෘතියක් වීම විශේෂත්වයක් වන අතර, පෞද්ගලික අංශයේ ද දායකත්වයෙන් එය මේ වන විට සාර්ථක ව දීප ව්‍යාප්ත ව ක්‍රියාත්මක කෙරේ. 2018 වසරේ දී මඩකලපුව දිස්ත්‍රික්කයේ ග්‍රාමශක්ති සමිතිවලට ලබාදී ඇති ප්‍රතිපාදන ප්‍රමාණය රුපියල් මිලියන 42ක් වන අතර අම්පාර දිස්ත්‍රික්කය සඳහා රුපියල් මිලියන 66ක් සහ ත්‍රිකුණාමල දිස්ත්‍රික්කයට රුපියල් මිලියන 33ක් ලබාදී තිබේ. මඩකලපුව දිස්ත්‍රික්කයේ ජීවත්වන 5,26,567ක ජනතාවගෙන් 11.3% දරිද්‍රතාවයෙන් පීඩාවිදින අතර, අම්පාර දිස්ත්‍රික්කයේ 6,49,402ක ජනතාවකගෙන් 2.6% ද, ත්‍රිකුණාමල දිස්ත්‍රික්කයේ 3,79,541ක ජනතාවගෙන් 10%ක් ද දිළිදුකමින් පීඩා විදී. එම ජනතාවගේ ජීවනෝපාය මාර්ග සංවර්ධනය වෙනුවෙන් ග්‍රාමශක්ති ව්‍යාපාරය හරහා ව්‍යාපෘති රැසක් මේ වන විට ක්‍රියාවට නංවා තිබෙන අතර, එම වැඩසටහන්වල ප්‍රගතිය සහ ඉදිරි සැලසුම් පිළිබඳ හෙට පැවැත්වෙන මෙහෙයුම් කමිටුවේ දී පුළුල් ලෙස සාකච්ඡා කෙරෙනු ඇත. පළාතේ දේශපාලන අධිකාරිය සහ රාජ්‍ය නිලධාරින් යන දෙපිරිසගේම සහභාගිත්වයෙන් පැවැත්වෙන මෙම රැස්වීමේ දී ප්‍රදේශයේ ජනතාව මුහුණදී ඇති ගැටලු පිළිබඳව ද විශේෂ අවධානයක් යොමු කරමින් ඒවා විසඳීම සඳහා ගතයුතු කඩිනම් ක්‍රියාමාර්ගයන්ට එළැඹීම ද සිදු කෙරේ. එමෙන්ම පෞද්ගලික සමාගම් සහ නැගෙනහිර පළාතේ ග්‍රාමශක්ති සමිති අතර ගිවිසුම් දෙකකට අත්සන් තැබීම හෙට පැවැත්වෙන මෙහෙයුම් කමිටුවේ දී සිදුවන අතර ඒ මුහුදු පැලෑටි අපනයනය සහ මුරුංගා දළු එකතුකිරීම හා මිලදී ගැනීම සම්බන්ධවයි. මේ අතර හෙට ජනාධිපතිතුමා ග්‍රාමශක්ති ජනතා ව්‍යාපාරය ක්‍රියාත්මක වන මඩකලපුව, මන්මුනෙයි, සතුරුකොණ්ඩාන් ගම්මානයේ නිරීක්ෂණ චාරිකාවකට එක්වීමට ද නියමිතය. පවුල් 468ක් ජීවත්වන එම ගම්මානයේ පවුල් 91ක්ම කාන්තාවන් ගෘහමුලිකත්වය දරන අතර එම පවුල්වල ජීවනෝපාය මාර්ග සංවර්ධනය වෙනුවෙන් ග්‍රාමශක්ති ජනතා ව්‍යාපාරය හරහා ක්‍රියාවට නංවා ඇති ව්‍යාපෘති පිළිබඳවත්, මතුව ඇති ගැටලු පිළබඳවත් එහි දී ජනාධිපතිතුමා සෙයා බැලීමට නියමිතය. ග්‍රාමශක්ති ජනතා ව්‍යාපාරය හරහා මේ වන විට සක්‍රීය ව වැඩ අරඹා ඇති ගම්මාන 1000කි. ඉන් 700ක් ප්‍රජාපාලිත ගම්මාන වන අතර, 300ක් නිෂ්පාදන හා සේවා අභිමුඛ ගම්මාන ලෙස ක්‍රියාත්මක වෙයි. 2020 වන විට මෙම ගම්මාන සංඛ්‍යාව 4000ක් දක්වා ඉහළ නංවන ලෙස ජනාධිපති ගරු මෛත්‍රීපාල සිරිසේන මැතිතුමා උපදෙස් ලබා දී තිබේ."
    },
    {
        "content": "තාරුණ්‍යයට යහපත් හෙටක් ගොඩනැඟීමේ දී මතුව ඇති සියලු අභියෝග ජය ගැනීමට ක‍්‍රමානුකූලව කටයුතු කරන බව ජනාධිපතිතුමා පවසයි. ජනාධිපති  මෛතී‍්‍රපාල සිරිසේන මැතිතුමා මේ බව ප‍්‍රකාශ කළේ වෘත්තීය මාර්ගෝපදේශන ජාතික වැඩසටහනේ පළමු මධ්‍යස්ථානය අද (08) පොළොන්නරුවේ දී විවෘත කරමිනි. ශ‍්‍රී ලංකාවේ විරැකියා ගැටලුවට ස්ථීරසාර විසඳුමක් ලබාදෙමින් සියලු රැකියා පුහුණු හා සම්පාදන මධ්‍යස්ථාන ඒකරාශි කොට දියුණු තාක්ෂණික ක‍්‍රමවේදයක් ඔස්සේ ව්‍යවසායකයන් බිහිකිරීම හා රැකියා පිරිනැමීමේ අරමුණ පෙරදැරිව ශ‍්‍රී ලංකා වෘත්තීය මාර්ගෝපදේශන වැඩසටහන දීප ව්‍යාප්තව ආරම්භ කිරීමට නියමිතය. ශ‍්‍රී ලංකා වෘත්තීය මාර්ගෝපදේශන ආයතනය ජනාධිපති කාර්යාලයේ ස්මාර්ට් ශ‍්‍රී ලංකා ව්‍යාපෘතිය යටතේ කි‍්‍රයාත්මක කෙරේ. තරුණ තරුණියන්ට තමන් තෝරාගත් වෘත්තීය මාර්ගයක සාර්ථක ගමනකට අවස්ථාවක් සලසාදීම, ව්‍යවසායකත්ව අවස්ථා, රැකියා බැංකු ඇතුළු ජාලගත වෘත්තීය තොරතුරු සේවාවක් සැපයීම, පෞද්ගලිකවම වෘත්තීය මාර්ගෝපදේශකයන් හමුවීමට අවස්ථාව, වෘත්තීය මාර්ගෝපදේශන සේවාව ජාත්‍යන්තර මට්ටමට උසස් කිරීම, රට පුරා පැතිරුණු වෘත්තීය මාර්ගෝපදේශන ආයතන ජාලයක් ගොඩනැංවීම මෙම ව්‍යාපෘතියේ අරමුණයි. එක්සත් ජාතීන්ගේ සංවිධානය මුල්කරගත් තිරසර සංවර්ධන වැඩසටහන සහ තිරසර ජීවනෝපාය මාර්ග සංවර්ධනය වෙත තරුණ්‍යය යොමු කිරීම ද, තරුණ පරපුර අතරින් විරැකියාව තුරන් කිරීම, ස්වභාවික සම්පත් නිසි කළමනාකරණයකින් යුතුව භාවිතා කළ හැකි නව කර්මාන්ත හා ආයෝජන ඔවුන් වෙත හඳුන්වාදීම වැනි ගෝලීය ඉලක්ක ද මේ මගින් සපුරා ගැනේ. තම සුදුසුකමට රැකියාවක් සොයාගන්නේ කොතැනින් ද යන ප‍්‍රශ්නයට පිළිතුරු ලබාගැනීමට තරුණ තරුණයන්ට මින් ඉදිරියට ඇති ප‍්‍රධාන ආයතනයක් බවට ශ‍්‍රී ලංකා වෘත්තීය මාර්ගෝපදේශන ආයතනය පත්වන අතර රැකියා ඉල්ලමින් දේශපාලනඥයන් පසුපස යා යුතු යුගය ද ඉන් අවසන් කෙරේ. මෙම උත්සව සභාව ඇමතූ ජනාධිපතිතුමා වැඩිදුරටත් සඳහන් කළේ මේ රට ගොඩනැගීමට තිබෙන ප‍්‍රබල අභියෝග අතර එක් කරුණක් වන්නේ ආකල්පමය වෙනසකට සහ අවදානම් භාරගැනීමට තරුණ පරපුර සූදානම් නොවීම බවයි.එම අභියෝගය ජය ගැනීමට මෙම නව ව්‍යාපෘතිය මහඟු අත්වැලක් වනු ඇති බව මෙහි දී සඳහන් කළ ජනාධිපතිතුමා ඉදිරි මාස 03 ක් තුළ මෙම වෘත්තීය මාර්ගෝපදේශන ආයතන සෑම දිස්ති‍්‍රක්කයකම විවෘත කිරීමට පියවර ගන්නා බව ද සඳහන් කළේය. සමරු ඵලකය නිරාවරණය කර වෘත්තීය මාර්ගෝපදේශන ආයතනය විවෘත කළ ජනාධිපතිතුමා එහි නිරීක්ෂණ චාරිකාවක ද නිරත විය. නිමල් සිරිපාල ද සිල්වා. මහින්ද සමරසිංහ, මහින්ද අමරවීර, රවින්ද්‍ර සමරවීර, ඉසුර දේවප‍්‍රිය, ශාන්ත බණ්ඩාර, එරික් වීරවර්ධන යන මහත්වරුන් ඇතුළු මැති ඇමතිවරු පිරිසක් ද, හිටපු අග‍්‍රාමාත්‍ය දි.මු ජයරත්න මහතා ද, උතුරු මැද පළාත් ආණ්ඩුකර සරත් ඒකනායක මහතා ඇතුළු ආණ්ඩුකාරවරුන්, පළාත් ප‍්‍රධාන අමාත්‍යවරුන් සහ රාජ්‍ය නිලධාරින් ද, තරුණ තරුණියන් විශාල පිරිසක් ද මෙම අවස්ථාවට එක්ව සිටියහ."
    },
    {
        "content": "ජනාධිපතිවරණයට පෙර ස්ථිර වශයෙන්ම පළාත් සභා මැතිවරණය පැවැත්වෙන බව ජනාධිපතිතුමා පවසයි. ඊට අදාළව ව්‍යවස්ථාපිත වශයෙන් මතුව ඇති ගැටලු නිරාකරණය කර ගන්නා බව ද ජනාධිපතිතුමා ප්‍රකාශ කළේ,(09) පෙරවරුවේ පොළොන්නරුවේ පැවති ජන හමුවක් අමතමිනි. ශ්‍රී ලංකා නිදහස් පක්ෂය ප්‍රතිසංවිධානය කිරීමේ වැඩසටහන යටතේ පොළොන්නරුව දිස්ත්‍රික් මහජන හමුව මෙලෙස   පාක්ෂිකයන් විශාල පිරිසකගේ සහභාගිත්වයෙන් පොළොන්නරුව නව නගරයේ දී පැවැත්විණි. මෙහිදී අදහස් දැක්වූ ජනාධිපතිතුමා වැඩිදුරටත් සඳහන් කළේ, ජනාධිපතිවරණය නියමිත කාලයට නියමිත පරිදි පැවැත්වෙන නමුත් ඇතැම් පිරිස් ප්‍රකාශ කරන පරිදි එය බලහත්කාරයෙන් පැවැත්වීමට කිසිවෙකුට නොහැකි බවයි. රටේ අනාගතයට බලපාන යහපත් තීන්දු තීරණ රැසක් ගැනීමට ඉකුත් සිව් වසර තුළ ජනාධිපතිවරයා ලෙස තමා කටයුතු කළ බව මෙහිදී පැවසූ ජනාධිපතිතුමා කියා සිටියේ අද ප්‍රබල සමාජ අභියෝගයක්ව ඇති මත්ද්‍රව්‍ය ජාවාරම සහ අපරාධ මැඩැලීම වෙනුවෙන් ගෙන යන පුළුල් වැඩපිළිවෙළකට මේ වන විට තමා උර දී සිටින බවයි. ඒ සඳහා පොලිස් දෙපාර්තමේන්තුව ඉතිහාසයේ කිසිදා නොවූ පරිදි ශක්තිමත් කළා සේම එහි තවත් සුවිශේෂී පරිවර්තනයක් ඉදිරි මාස කිහිපය තුළ සිදුකරන බව ද ජනාධිපතිතුමා ප්‍රකාශ කළේය. ජන හමුව ඇමතූ ජනාධිපතිතුමා වැඩිදුරටත් සඳහන් කළේ බණ්ඩාරනායක ශ්‍රීමතාණන් එදා ශ්‍රී ලංකා නිදහස් පක්ෂය ගොඩනැඟුවේ දේශපාලන පක්ෂයක් ලෙස නොව නිදහසින් පසු ශ්‍රී ලංකාව දේශීයත්වය සහ අපේකම මුල්කරගත් රටක් ලෙස ගොඩනැගීමේ පුළුල් බලවේගයක් ලෙස බවයි. අද දවසේ ද රටේ ස්වාධීනත්වය, නිදහස සහ අපේකම් රැක ගනිමින් රට ගොඩනැගිය හැක්කේ ශ්‍රී ලංකා නිදහස් පක්ෂයට බව සඳහන් කළ ජනාධිපතිතුමා කවුරුන් කුමක් කිව්ව ද ශ්‍රී ලංකා නිදහස් පක්ෂය කිසිවිටෙකත් දුර්වල වී නොමැති බවත්, ඉදිරි ආණ්ඩුව පිහිටුවීමේ ප්‍රධාන සාධකය ශ්‍රී ලංකා නිදහස් පක්ෂය බව කිසිවෙකු අමතක නොකළ යුතු බවත්ය. බණ්ඩාරනායක ශ්‍රීමතාණන්ගෙන් පසුව තමන්ගේ ආණ්ඩුවේ මැති ඇමතිවරුන්ගේ වංචා දූෂණ පිළිබඳ සොයා බැලීමට කොමිසමක් පත් කළ එකම ජනාධිපතිවරයා තමා බව ද මෙහිදී සිහිපත් කළ ජනාධිපතිතුමා මහබැංකු මංකොල්ලය පිළිබඳ සොයා බැලීමට පත්කළ ජනාධිපති කොමිසම සේම 2015-2018 කාලය තුළ රජයේ ආයතනවල සිදුව ඇතැයි පැවසෙන වංචා දූෂණ පිළිබඳ සොයා බැලීමට තමා විසින් පත් කළ ජනාධිපති කොමිසමේ පරික්ෂණ කටයුතු ද ලබන සතිය වන විට ආරම්භ කිරීමට නියමිත බව කියා සිටියේ ය. ශ්‍රී ලංකා නිදහස් පක්ෂයේ ජ්‍යෙෂ්ඨ උප සභාපති නිමල් සිරිපාල ද සිල්වා, මහලේකම් දයාසිරි ජයසේකර, උතුරු මැද පළාත් ආණ්ඩුකාර සරත් ඒකනායක, මහින්ද අමරවීර, වීරකුමාර දිසානායක, තිලංග සුමතිපාල, ඉසුර දේවප්‍රිය, ගාමිණි තිලකසිරි, පේෂල ජයරත්න යන මහත්වරුන් ඇතුළු ශ්‍රී ලංකා නිදහස් පක්ෂ නියෝජිතයන් රැසක් සහ ක්‍රියාකාරිහු විශාල පිරිසක් ජන හමුවට එක්ව සිටියහ. මේ අතර පොළොන්නරුව රාජ්‍ය සේවක නිල නිවාස සංකීර්ණයේ පළමු අදියර යටතේ ඉදිකෙරුණු නව ගොඩනැගිල්ල   (09) පෙරවරුවේ විවෘත කෙරුණේ ද ජනාධිපතිතුමා අතිනි. “පිබිදෙමු පොළොන්නරුව” දිස්ත්‍රික් සංවර්ධන වැඩසටහන යටතේ රුපියල් මිලියන 1500 ක වියදමින් මෙම ගොඩනැඟිලි සංකීර්ණය ඉදිකෙරෙන අතර සම්පූර්ණයෙන් වැඩ නිම වීමෙන් අනතුරුව සමස්ත නිවාස සංකීර්ණය නිවාස 86 කින් සමන්විතය. “මෛත්‍රී පාලනයක් – තිරසර යුගයක්” සංකල්පය යටතේ රාජ්‍ය සේවයේ කාර්යක්ෂමතාවය ඉහළ නැංවීමේ අරමුණ පෙරදැරි කර ගනිමින් සියලු පහසුකම්වලින් සමන්විත ආකර්ෂණීය නිවාස සංකිර්ණයක් ලෙස මෙම රාජ්‍ය සේවක නිල නිවාස සංකීර්ණය ඉදි කෙරේ. මහින්ද අමරවීර, ලසන්ත අලගියවන්න, චන්ද්‍රසිරි සූරියආරච්චි යන මහත්වරුන් ද, පොළොන්නරුව දිස්ත්‍රික් ලේකම් පණ්ඩුක අබේවර්ධන මහතා ඇතුළු නිලධාරිහු මෙම අවස්ථාවට එක්ව සිටියහ. එමෙන්ම ,පිබිදෙමු පොළොන්නරුව, දිස්ත්‍රික් සංවර්ධන වැඩසටහන යටතේ ප්‍රතිලාභ බෙදාදීමේ වැඩසටහනක් ද   ජනාධිපතිතුමාගේ ප්‍රධානත්වයෙන් පොළොන්නරුව නව නගරයේ වාරි මාර්ග ක්‍රීඩාංගණයේ දී පැවැත්විණි. පාසල් සිසුන් වෙත ලක්දරු දිරිය ශිෂ්‍යත්ව ප්‍රදානය, නිවාස හිමිකම් ප්‍රදානය, ජීවනෝපාය මාර්ග සංවර්ධනය යටතේ උපකරණ ප්‍රදානය, අඩක් ඉදිකර ඇති හා අලුත්වැඩියා කළයුතු නිවාස සඳහා සෙවිලි තහඩු ඇතුළු අමුද්‍රව්‍ය ප්‍රදානය ඇතුළු පොළොන්නරුව දිස්ත්‍රික්කයේ ජනතාව වෙනුවෙන්       ලබාදෙන ලද ප්‍රතිලාභවල සමස්ත වටිනාකම රුපියල් කෝටි දොළහමාරකට ආසන්නය."
    }
]
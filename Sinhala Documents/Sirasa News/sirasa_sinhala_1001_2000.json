[
    {
        "content": "චීනයේ සිට ඊජිප්තුව බලා යාත්‍රා කරන වෙළෙඳ නෞකාවක සේවයේ නියුතු ශ්‍රී ලාංකික නාවිකයින් 6 දෙනෙකුට උණ රෝගය වැළඳී ඇතැයි ශ්‍රී ලංකා වෙළෙඳ නාවිකයින්ගේ සංගමය පවසයි. එහි සභාපති පාලිත අතුකෝරල මහතා පැවසුවේ, සී.එම්.ඒ. – සී.ජී.එම් ඌරල් නැමැති නෞකාවේ සේවය කරන ශ්‍රී ලාංකයින් 6 දෙනෙකු එළෙස රෝගාතුර වී ඇති බවයි. චන්ද්‍රිකා දත්ත සටහන්වලට අනුව මෙම නෞකාව දින 5 කට වැඩි ගණනක් චීනයේ වරාය 3 ක නැංගුරම්ලා තිබේ. පසුගිය 11 වෙනි දා චීනයේ නින්ග්බෝ වරායෙත්, පසුගිය 13 වෙනි දා ෂියාමෙන් වරායෙත් අනතුරුව ෂෙකොවූ වරායෙත් නැංගුරම්ලා ඇති ඌරල් නෞකාව පසුගිය 18 වෙනි දා සිංගප්පුරුවට පැමිණ තිබේ. නෞකාව නැංගුරම්ලා තිබූ මෙම වරායන් සියල්ලම නව කොරෝනා වෛරසයේ ව්‍යාප්තිය ආරම්භ වූ චීනයේ වුහාන් නගරයට ආසන්නම වරායන් ලෙස හඳුනාගත හැකි අතර නින්ග්බෝ වරායට වූහාන් සිට ඇත්තේ කිලෝමීටර් 922 ක දුරකි. අද පෙරවරුවේ එම නෞකාව ශ්‍රී ලංකාවේ ගාල්ලට ආසන්න මුහුදේ යාත්‍රා කරමින් තිබූ අතර ලබන 30 වෙනි දා එය ඊජිප්තුවට ළඟාවීමට නියමිතයි."
    },
    {
        "content": "එම කොමිසන් සභාව නීතිපතිවරයාට යොමුකළ ලිපියේ දැක්වෙන්නේ අදාළ නඩුව මහාධිකරණයේ පවත්වාගෙන යාම සම්බන්ධව කිසිදු කටයුත්තක් නීතිපතිවරයා හෝ ඔහුගේ බලය ලත් නිලධාරියෙකු විසින් සිදු නොකළ යුතු බවයි. කොමිෂන් සභාව ඒකමතිකව මෙම තීරණයට එළඹි බව ද එම කොමිසම නිකුත් කළ නිවේදයේ සඳහන් ය. එම නිවේදනයේ දැක්වෙන්නේ දේශපාලන පළිගැනිම් සම්බන්ධයෙන් වසන්ත කරන්නාගොඩ හා ඩි.කේ.පි දසනායක යන මහත්වරුන්ගෙන් කොමිසමට පැමිණිලි ලැබී ඇති බවයි. පැමිණිලිකරුවන් දේශපාලන බලපෑම් මත නඩු විභාගයක් සඳහා ත්‍රිපුද්ගල මහාධිකරණයේ පේනි සිටින්නේ ද යන්න පිළිබඳ විමර්ශනය කර තීරණය කරන තෙක් එම නඩුව පවත්වාගෙන යාම නුසුදුසු බවටත්, නඩුව පවත්වාගෙන යාම නීතිපති දෙපාර්තමේන්තුව විසින් සිදුකරනු ලැබුව හොත් ඉන් පැමිණිලිකරුවන්ට අගතියක් සිදුවන බවට කොමිසන් සභාව දැඩි අවධානයට ලක්කර ඇතැයි ද එම කොමිසම නිකුත් කළ නිවේදනයේ සඳහන් විය. 2015 ජනවාරි 8 වන දා සිට 2019 නොවැම්බර් 16 වන දින කාලය තුළ සිදු වී ඇතැයි කියන දේශපාලන පළිගැනිම් පිළිබඳව පරීක්ෂා කර තොරතුරු ලබා ගැනීම සඳහා වන ජනාධිපති පරීක්ෂණ කොමිෂන් සභාව ජනාධිපතිවරයා විසින් විශේෂ ගැසට් නිවේදනයකින් පත්කරනු ලැබුවේ ය. එහි සභාපතිවරයා ලෙස කටයුතු කරන්නේ විශ්‍රාමික ශ්‍රේෂ්ඨාධිකරණ විනිසුරු උපාලි අබේරත්න මහතායි. විශ්‍රාමික අභියාචනාධිකරණ විනිසුරු චන්ද්‍රා ජයතිලක හා විශ්‍රාමික පොලිස්පති චන්ද්‍රා ප්‍රනාන්දු කොමිසමේ සෙසු සමාජිකයින් වේ."
    },
    {
        "content": "අක්මීමන පැවති කාන්තා හමුවක් අතරවාරයේ ඇය අදහස් පළ කළා ය."
    },
    {
        "content": "ඒ පිළිබඳව අප කළ විමසිමකදී සෞඛ්‍ය අමාත්‍යාංශයේ බලධාරියෙකු ඒ බව තහවුරු කළේ ය. 43 හැවිරිදි එම කාන්තාව අද දිනයේදි රෝහල්ගත කළ බව ඔහු පැවසුවේ ය."
    },
    {
        "content": "කටුනායක බණ්ඩාරනායක ජාත්‍යන්තර ගුවන් තොටුපළේ කාර්යභාර කළමනාකාරවරයා පැවසුවේ, විදෙස්ගත වන හෝ විදේශයන්හි සිට මෙරටට පැමිණෙන මගීන්ට හැර ඔවුන්ගේ සමීපතමයින්ට එලෙස පර්යන්ත වෙත ඇතුළුවීම අද පෙරවරු 6 සිට තාවකාලිකව අත්හිටුවා ඇති බවයි. කොරෝනා වෛරසය ව්‍යාප්තවීම වැළැක්වී සඳහා මෙම පියවර ගත් බව ද එම ප්‍රකාශකයා සඳහන් කළේ ය. මේ අතර චීනයේ සිට මෙරටට පැමිණීමට පෙර ඔන්ලයින් ඔස්සේ වීසා අයදුම් කළ යුතු බව ආගමන විගමන දෙපාර්තමේන්තුව දැනුම් දෙයි. ආගමන විගමන පාලක ජනරාල් පසන් රත්නායක මහතා පැවසුවේ, එලෙස වීසා ලබාගැනීම හමුවේ චීනයේ සිට පැමිණෙන අදාළ මගීන් පරීක්ෂාවට ලක්කිරීම පහසුවී ඇති බවයි."
    },
    {
        "content": "සෞඛ්‍යය සේවා අධ්‍යක්ෂ ජනරාල් වෛද්‍ය අනිල් ජාසිංහ මහතා පැවසුවේ, සෞඛ්‍ය ආරක්ෂිත උපදෙස් අනුගමනය තුළින් කොරෝනා වෛරසය පැතිරීම පාලනය කරගත හැකි බවයි. එම වෛරසය රට තුළ පැතිරීම වැළැක්වීම සඳහා ගත හැකි සියලු ක්‍රියාමාර්ග මේ වන විට ගෙන ඇතැයි ද, ඔහු පැවසී ය. මේ අතර කොරෝනා වෛරසය හේතුවෙන් ලංකාවේ සංචාරය පිළිබඳ විදේශිකයන්ට මේ වන තෙක් කිසිදු බියක් හෝ බාධාවක් ඇති කර ගත යුතු නැතැයි, ශ්‍රී ලංකා සංචාරක ප්‍රවර්ධන කාර්යාංශය පවසයි. එහි නිලධාරියෙකු සඳහන් කළේ, මේ දිනවල පැතිර යන කොරෝනා වෛරසය හේතුවෙන් චීන ජාතිකයින්ගේ පැමිණීම අඩු වී ඇති බවයි."
    },
    {
        "content": "කොරෝනා වෛරසයෙන් ආරක්ෂාවීම සඳහා වෛද්‍යවරුන් ඇතුළු සෞඛ්‍ය කාර්ය මණ්ඩල සඳහා විශේෂ උපදෙස් මාලාවක් සහිත චක්‍රලේඛයක් නිකුත් කර තිබේ. ගුවන් තොටුපළට අනුයුක්ත කර සිටින විශේෂ වෛද්‍ය කණ්ඩායම, සෞඛ්‍ය නිලධාරීන් මෙන්ම සියලු රෝහල් කාර්ය මණ්ඩලය මුඛ ආවරණ, අත්වැසුම් සහ හිස් ආවරණ පැළඳීම අනිවාර්යය කර ඇති බව සෞඛ්‍ය සේවා අධ්‍යක්ෂ ජනරාල් වෛද්‍ය අනිල් ජාසිංහ මහතා සඳහන් කළේ ය. ඊට අමතරව වෛරසය පැතිර යාම අවම කිරීම වෙනුවෙන් පිටු 4 කින් සමන්විත විශේෂ උපදෙස් මාලාවක්ද සෞඛ්‍ය අමාත්‍යංශ්‍ය විසින් නිකුත් කරනු ලැබ තිබේ. මේ අතර විදේශයන්හි සිට මෙරටට පැමිණෙන සියලු දෙනා තොරතුරු සහිත පත්‍රිකාව සම්පූර්ණ කිරීම අනිවාර්යය කර තිබේ. සෞඛ්‍ය සේවා අධ්‍යක්ෂ ජනරාල් වෛද්‍ය අනිල් ජාසිංහ මහතා පැවසුවේ එමගින් සංචාරකයින් මෙරට රැඳී සිටින කාල සීමාව, ඔවුන් ගමන් කිරීමට අපේක්ෂිත ප්‍රදේශ සහ රැඳී සිටින හෝටල් සම්බන්ධයෙන් තොරතුරු ලබාගන්නා බවයි. ඒ සඳහා මහජන සෞඛ්‍ය පරීක්ෂකවරුන් ඇතුළු සෞඛ්‍ය කාර්ය මණ්ඩලය අනුයුක්ත කර තිබේ."
    },
    {
        "content": "පොලීසිය පැවසුවේ, කොළඹ හලාවත මාර්ගයේ 18 කණුව ඉදිරිපිටදී බස් රථයකින් වැටී 28 හැවිරිදි පුද්ගලයෙකු මියගොස් ඇති බවයි. ගාල්ල මාතර මාර්ගයේ බණ්ඩරමුල්ල ප්‍රදේශයේදී යතුරු පැදියක ගැටීමෙන් පදිකයෙකු මියගොස් ඇති අතර එලෙස මියගොස් ඇත්තේ, කෝට්ටගොඩ පදිංචි 73 හැවිරිදි පුද්ගලයෙකි. වැල්ලවාය බස් නැවතුම්පළ අසලදී ලංගම බස් රථයක යතුරු පැදියක් ගැටීමෙන් 19 හැවිරිදි පුද්ගලයෙකු මියගොස් තිබේ."
    },
    {
        "content": "පාර්ලිමෙන්තුවේ ප්‍රකාශකයකු සඳහන් කළේ, වන විට පාර්ලිමේන්තුව නියෝජනය කරන ඒ ඒ දේශපාලන පක්ෂ වෙත ඒ සඳහා සමාජික මන්ත්‍රීවරුන් යොජනා කරන ලෙස දැනුම් දී ඇති බවයි. අදාළ මන්ත්‍රවරුන්ගේ නම් සඳහා පාර්ලිමේන්තුවේ අනුමැතිය ලබා ගැනීමෙන් පසුව එම කාරක සභා රැස්විමට නියමිතව තිබේ. කාරක සභාවල පළමු රැස්විමේදී එ සඳහා සභාපතිවරුන් පත් කිරීම සිදු කෙරෙනු ඇති. පසුගිය දෙසැම්බර් 3 වනදා පාර්ලිමෙන්තුව වාර අවසාන කිරීමත් සමග පාර්ලිමේන්තුවේ පොදු ව්‍යාපාර පිළිබඳ කාරක සභාව ,රාජ්‍ය ගිණුම් කාරක සභාව ඇතුළු කාරක සභා 10ක් අහෝසි විය."
    },
    {
        "content": "ඒ, ආචාර්ය ජයම්පති වික්‍රමරත්න මහතා පාර්ලිමේන්තු මන්ත්‍රී ධූරයෙන් ඉල්ලා අස්වීමෙන් ඇතිවූ පුරප්පාඩුව සඳහායි. ඒ සඳහා සුදුසු පුද්ගලයෙකු යෝජනා කරන්නැයි, ජාතික මැතිවරණ කොමිෂන් සභාව එක්සත් ජාතික පක්ෂයට දැනුම් දී තිබිණ. පක්ෂ මහලේකම් අකිල විරාජ් කාරියවසම් මහතා අදාළ පුරප්පාඩුව සඳහා සමන් රත්නප්‍රිය මහතා සුදුසු බවට පසුගිය බ්‍රහස්පතින් දා මැතිවරණ කොමිසමට දන්වනු ලැබී ය."
    },
    {
        "content": "එහි ප්‍රධාන විධායක නිලධාරි වෛද්‍ය කමල් ජයසිංහ මහතා පැවසුවේ, කොරෝනා වෛරසයත් සමග වෙළෙඳ පොළේ පවතින මුඛ ආවරණ හිඟයට විසඳුම් ලෙස මෙම පියවර ගෙන ඇති බවයි. කඩිනමින් මුඛ ආවරණ නිෂ්පාදනය ඉහළ නංවන ලෙසට දේශීය නිෂ්පාදකයින්ට ද උපදෙස් දී ඇතැයි ඔහු සඳහන් කළේ ය."
    },
    {
        "content": "එලෙස ප්‍රකාශයට පත් කර ඇත්තේ, උතුරු කොළඹ ශික්ෂණ රෝහල,ගම්පහ, මීගමුව, මහනුවර, කරාපිටිය, අනුරාධපුර, යාපනය, කුරුණෑගල, රත්නපුර, මඩකලපුව හා බදුල්ල යන රෝහල් ය. සැක සහිත රෝගීන් එම රෝහල් වෙත යොමුකර අවශ්‍ය ප්‍රතිකාර කිරීමට සැලසුම් කර තිබේ. මේ අතර චීනයේ වුහාන් පළාතේ සිට මෙරටට පැමිණෙන පිරිස් දියතලාව ප්‍රදේශයේ සති දෙකක කාලයක් රඳවා තබාගැනීමට කටයුතු කරන බව සෞඛ්‍ය අමාත්‍යංශය පවසයි. එම අදහස් පළ වූයේ රජයේ ප්‍රවෘත්ති දෙපාර්තමේන්තුවේ සෞඛ්‍ය අමාත්‍ය පවිත්‍රා වන්නිආරච්චි මහත්මියගෙන් ප්‍රධානත්වයෙන් පැවැත්වෙන මාධ්‍ය හමුවේදීයි."
    },
    {
        "content": "චීනයේ ශ්‍රී ලංකා වැඩබලන තානාපති කේ. යෝගනාදන් මහතා පැවසූවේ, සිසුන් 204 දෙනෙකු මේ වනවිට ලංකාවට පැමිණ ඇති බවයි."
    },
    {
        "content": "විදෙස් මාධ්‍ය වාර්තා කළේ, නව වෛරස් ආසාදිතයින් කාම්බෝජයෙන් සහ ජර්මනියෙන් ද වාර්තා වාර්තා වන බවයි. මාරාන්තික කොරෝනා වෛරසය මේ වන විට සීඝ්‍රයෙන් ලෝකය පුරා ව්‍යාප්ත වෙමින් පවතී. නවතම දත්ත වාර්තා පෙන්වා දෙන්නේ දැනට චීනයේ හඳුනාගෙන ඇති කොරෝනා අසාදිතයින් සංඛ්‍යාව 4,515 ක් බවයි. ඒ අනුව ගත වූ පැය 24 ක කාලය තුළ වෛරසය ආසාදිතයින් 1400 ක් වාර්තා වී ඇති බව විදෙස් වාර්තා පෙන්වා දෙයි. එය සැලකෙන්නේ වෛරසය ආසාදිතයින්ගේ ප්‍රමාණය 50% ක කැපී පෙනන ඉහළ යාමක් ලෙසයි. මේ අතර බිජිං අගනුවරින් ද පළමු වරට කෝරෝනා ආසාදිතයෙකු මිය යාමේ සිද්ධියක් ගෙවුණු පැය 24 තුළ වාර්තා විය. ජාත්‍යන්තර පර්යේෂකයන් පෙන්වා දෙන්නේ මේ වනවිට වාර්තා වන සංඛ්‍යාවට වඩා වැඩි ගණනකට කොරෝනා වෛරසය ආසාදනය වී තිබිය හැකි බවයි. චීනය තුළ වෛරසයේ පැතිරයාමේ සීඝ්‍රතාවය තවදුරටත් ඉහළ යා හැකි බවට හොංකොං සරසවියේ පර්යේෂකයන් මේ වනවිට අනතුරු අඟවා ඇත්තේ ද මෙවන් පසුබිමකයි. වෛරසය ආසාදනයෙන් මියගිය පුද්ගලයන් බහුතරයක් වයස්ගත වූවන් හෝ ශ්වසන ආබාධ පවතින පුද්ගලයන් බව සඳහන් ය. මේ අතර කොරෝනා වෛරසය ව්‍යාපතිය වැළැක්වීම සඳහා චීනය ගන්නා ක්‍රියාමාර්ග එක්සත් ජාතීන්ගේ සංවිධානයේ පැසසුමට ලක්ව තිබේ. එක්සත් ජාතීන්ගේ මහලේකම් අන්තෝනියෝ ගුටියරේස් මහතා සඳහන් කළේ මෙම තත්ත්වය පාලනය කිරීමට චීනයට ඇති හැකියාව පිළිබඳව පූර්ණ විශ්වාසයක් පවතින බවයි. මෙම ගැටලුකාරී තත්ත්වය ජය ගැනීමට අවශ්‍ය ඕනෑම උපකාරයක් හෝ ආධාරයක් ලබා දීමට තමන් සූදානම් බව ද එක්සත් ජාතීන්ගේ මහලේකම්වරයා වැඩිදුරටත් සඳහන් කර තිබේ. කෙසේවෙතත්, පවතින අවදානම් සහගත බව හේතුවෙන් චීනයට අයත් හොංකොං රාජ්‍යය තුළ පිහිටි පොදු ස්ථාන රැසක් වසා දැමීමට හොංකොං බලධාරින් මේ වනවිට පියවර ගෙන තිබේ. ඊට අමතරව, හොංකොං හි සියලුම පාසල්ද ලබන 17 වැනිදා තෙක් වසා දමා ඇති අතර, චීනයේ හූබෙයි හි සංචාරය කළ පුද්ගලයන්ට හොංකොං වෙත ඇතුල් වීමද සම්පූර්ණයෙන් තහනම් කර තිබේ. මේ අතර දකුණු කොරියාව පවසන්නේ කොරෝනා වෛරසය පැතිරයාම වැළැක්වීමට අවශ්‍ය සියලු පියවර ගන්නා බවටයි. එරට වෛරසය ආසාදනය වූ හතරවැනි පුද්ගලයා පිළිබඳ වාර්තාවීම හමුවේ අස්ථාවර භාවයට පත් සිය මූල්‍ය වෙලඳපොලවල තත්ත්වය ස්ථාවර කිරීමට පියවර ගන්නා බව දකුණු කොරියානු රජය සඳහන් කළේ ය. දකුණු කොරියානු මූල්‍ය අමාත්‍යවරයා වැඩිදුරටත් සඳහන් කළේ වෛරසයෙන් සිය ආර්ථිකයට වන බලපෑම අවම කිරීමට පියවර ගන්නා බවයි. මේ අතර, චීනයේ වූහන් නගරයේ සිටින සිය පුරවැසියන් 250 දෙනා කඩිනමින් ගෙන්වා ගැනීමට ඉන්දියාව ද මේ වනවිට උත්සහ කරමින් සිටී. ඒ සඳහා ඉන්දියාව බෝයිං සෙවන් ෆෝ සෙවන් ගුවන් යානයක් මේ වනවිට සූදානම් කර ඇතත්, ඔවුන්ටද වුහාන් වෙත ගොඩ බැස්සවීමට තවමත් අවසර හිමිව නොමැත. මේ වනවිට තායිලන්තය , අමෙරිකාව , ඔස්ට්‍රේලියාව , සිංගප්පූරුව , මලයාසියාව , තායිවානය , දකුණු කොරියාව , ප්‍රංශය , ජපානය , වියට්නාමය , නේපාලය , කැනඩාව , කාම්බෝජය , ශ්‍රී ලංකාව සහ ජර්මනිය යන රටවලින් කොරෝනා වෛරසය ආසාදනය වූ පුද්ගලයන් 47 දෙනෙකු වාර්තා වී අවසන් ය . මේ අතර කොරෝනා වෛරසය සමග, ලොව දෙවන විශාලතම ආර්ථිකය හිමි චීනයේ ආර්ථිකයට මෙන්ම ලෝක ආර්ථිකයටත් මේ වනවිට බලපෑම් එල්ල වී අවසන් ය. චීනය තුළ කොරෝනා වෛරසය ශීඝ්‍රයෙන් පැතිර යාමත් සමග, චීනයේ සංචාරය කිරීමෙන් වළකින ලෙස ඇමරිකාව සහ කැනඩාව මේ වනවිටත් සිය පුරවැසියන්ට අනතුරු ඇඟවීමේ නිවේදන නිකුත් කර ඇති අතර තවත් රටවල් රැසක් පවතින තත්ත්වය සමීපව නිරීක්ෂණ කරමින් සිටින බව නවතම විදෙස් වාර්තා පෙන්වා දෙයි. චීනයේ මුදල් ඒකකය වන යුවාන්හි අගයද මේ වනවිට සීඝ්‍රයෙන් පහත වැටෙමින් පවතින්නේ චීන ආර්ථිකයට දැඩි බලපෑමක් එල්ල කරමිනි. චීනයේ ශැංහයි නුවර ව්‍යාපාරික ආයතන වෙත සේවකයන්ගේ පැමිණීම ලබන මස 10 දින තෙක් තහනම් කිරීමට ද රජය පියවර ගෙන ඇත්තේ වෛසරය පාලනය කිරිමේ තවත් ක්‍රියාමාර්ගයක් ලෙසයි. චීනය ගෝලීය ආර්ථික වර්ධනය මෙහෙයවීමේ ප්‍රමුඛයෙක් වන පසුබිමක, පවතින තත්ත්වය ගෝලීය ආර්ථික වර්ධනයට දැඩි බලපෑමක් එල්ලකරමින් පවතින බව ආර්ථික විශ්ලේෂකයෝ පෙන්වා දෙති. කොරෝනා වෛරසය පැතිරයාමේ ශීඝ්‍රතාවය වැඩිවීම හමුවේ ආසියානු කොටස් ළඳපොළවල කොටස් අගය, අඛණ්ඩව දෙවන දිනයටත් පහත වැටීම ඊට කදිම සාක්ෂියකි. දකුණු කොරියාව තුළ වෛරසය ආසාදනය වූ සිව්වන පුද්ගලයාත් මේ වනවිට වාර්තා වීමත් සමග එරට මූල්‍ය වෙළඳපොළෙහිද මේ වනවිට අස්ථාවර තත්ත්වයක් නිර්මාණය වී ඇතැයි විදෙස් වාර්තාවල වැඩිදුරටත් සඳහන් ය."
    },
    {
        "content": "ඇය මේ බව පැවසුවේ, අද මාධ්‍ය හමුවකට එක්වෙමිනි. මෙම මාධ්‍ය හමුවට එක් වූ සෞඛ්‍ය සේවා අධ්‍යක්ෂ ජනරාල් වෛද්‍ය අනිල් ජාසිංහ මහතා ප්‍රකාශ කළේ, මෙරට රෝහල් කිහිපයක්ම කොරෝනා වෛරසයට ප්‍රතිකාර කිරීමට සූදානම් කර ඇති බවයි."
    },
    {
        "content": "සෞඛ්‍ය අමාත්‍යාංශය පැවසුවේ, ඇගේ තත්ත්වය බරපතළ නොවන බවයි. චීනයේ, හුබෙයි ප්‍රාන්තයේ සිට මෙරට සංචාරයකට පැමිණ සිටි 43 හැවිරිදි චීන ජාතික කාන්තාවක් උණ රෝගය උත්සන්නවීමත් සමග අංගොඩ බෝ වන රෝග විද්‍යායතනයට ඇතුළත් කෙරුණේ පසුගිය 25 වැනි දායි. ඇයගේ රුධිර සාම්පල පරීක්ෂාවෙන් අනතුරුව කොරෝනා වෛරසය ආසාදනය වී ඇති බව තහවුරු විය. කොරෝනා වෛරස ඛාණ්ඩයේම වෛරසයක් ලෙස හඳුනාගත් සාර්ස් වෛරසය ආසාදනයෙන් 2003 වසරේදී ලොව පුරා රටවල් 26 කට බලපෑම් එල්ල විණි. සාර්ස් වෛරසය හේතුවෙන් එම කාලසීමාවේ ජීවිත 700 කට ආසන්න ප්‍රමාණයක් අහිමිවිය. එම වෛරසය ලොවට අනාවරණය කරමින් ඊට ප්‍රතිකාර හඳුන්වාදුන් හොංකොං විශ්වවිද්‍යාලයේ ක්ෂුද්‍රජීව විද්‍යා අංශයේ මහාචාර්ය මලික් පීරිස් මහතා පැවසුවේ, නව කොරෝනා වෛරසය සාර්ස් වෛරසය තරම් බරපතළ නොවන බවයි."
    },
    {
        "content": "පාර්ලිමේන්තුව වහා කැඳවා උද්ගතව ඇති තත්ත්වය සාකච්ඡා කළ යුතු බව විපක්ෂ නායකවරයා පවසයි. නිවේදනයක් නිකුත් කරමින් විපක්ෂ නායක සජිත් ප්‍රේමදාස මහතා පෙන්වා දෙන්නේ, මෙම අවස්ථාවේදී දේශපාලන බේදයකින් තොරව රට ආරක්ෂා කරගැනීම සියලු දෙනා සතු වගකීමක් බවයි. එම යෝජනාවලට ඇතුළත් ය. මේ මොහොතේ ඉටුවිය යුතු සියලු වගකීම් හා මැදිහත්වීම් සිදු කිරීමට විපක්ෂය සුදානම් බව ද සජිත් ප්‍රේමදාස මහතා සිය නිවේදනයේ අවධාරණය කර සිටි."
    },
    {
        "content": "පොලීසිය සඳහන් කළේ, ඊයේ සවස 6.00ට පමණ රක්ෂිතයේ හක්මණ සහ තුඩාව පාලම ආශ්‍රිතව මෙම ගින්න හටගෙන ඇති බව ය. මාතර ගිනි නිවීමේ එකකයේ මැදිහත්වීමෙන් ගින්න මැඩපවත්වා ඇති අතර ඒ සඳහා ගිනි නිවිම් රථ 2ක් යොදාගෙන තිබේ. කෙසේ වෙතත් රක්ෂිතය තුළ පවතින පටු මාර්ග හේතුවෙන් ගින්න නිවිමේ කටයුතු වලට බාධා මතු වූ බව පොලීසිය සඳහන් කළේය. ගින්නට හේතුව මෙතෙක් අනාවරණය වී නොමැත."
    },
    {
        "content": "සෞඛ්‍ය අමාත්‍යාංශයේ නියෝජ්‍ය සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය පබා පලිහවඩන මහත්මිය සඳහන් කළේ, වෛද්‍යවරුන්, සෞඛ්‍ය පරීක්ෂකවරුන් ඇතුළු කණ්ඩායම් ඒ සඳහා යොදවා ඇති බව ය. ඔවුන් එම ව්‍යාපෘති ස්ථානවලට ගොස් නව කොරෝනා වෛරසය සම්බන්ධයෙන් චීන ජාතිකයින් දැනුවත් කෙරෙන අතර රෝග ලක්ෂණ සහිත චීන ජාතිකයින් හමුවුවහොත් කඩිනමින් ප්‍රතිකාර සඳහා යොමුකරවනු ඇති. කොළඹ නගරයේ සහ තවත් ප්‍රදේශ ගණනාවක චීන ජාතිකයින් විශාල සංඛ්‍යාවක් සේවය කරන අතර ඔවුන් සම්බන්ධයෙන් සෞඛ්‍ය අංශ දැඩි අවධානයෙන් පසුවන බව ද වෛද්‍ය පබා පලිහවඩන මහත්මිය පැවසුවා ය. යම් අයුරකින් සැක සහිත රෝගීන් හමුවුවහොත් ඔවුන් නිරෝධානය කිරීමට පියවර ගන්නා බව ද ඇය සඳහන් කළා ය. මේ අතර කොරොනා වෛරසය වැළඳී ඇති බවට තහවුරු වූ චීන ජාතික කාන්තාවට අමතරව තවත් 7 දෙනෙකු මේ වනවිට අංගොඩ ජාතික බෝවන රෝග විද්‍යායනයේ ප්‍රතිකාර ලබන බව ප්‍රධාන වසංගත රෝග විද්‍යාඥ සුදත් සමරවීර මහතා සඳහන් කළේය. බොරැල්ල වෛද්‍ය පරියේෂණ ආයතනයේ අධ්‍යක්ෂ ජයරුවන් බණ්ඩාර සඳහන් කළේ, වෛරසය වැළදී ඇත්දැයි පරීක්ෂා කිරීම සඳහා සාම්පල 2ක් මේ වනවිට තම ආයතනයට ලැබී ඇති බව ය. එහි ප්‍රතිඵල අද දිනයේ නිකුත් කරන බව ද ඔහු ප්‍රකාශ කළේය. මේ අතර ආගමන විගමන දෙපාර්තමේන්තුව චීනයේ නගර තුනක ජනතාවට මෙරටට ඇතුළුවීමට වීසා ලබාදීම අතිහිටුවා තිබේ. වූහාන්, හුවැංහැන්ග් සහ ඒසූ එම නගර තුනයි. මීට අමතරව චීනයේ තවත් නගර 53 ක පුද්ගලයින්ට ශ්‍රී ලංකාවට පැමිණීමේදී කළින් වීසා අයදුම් කළ යුතු බව ආගමන විගමන දෙපාර්තමේන්තුව සඳහන් කළේය. කොරෝනා වෛරසය ආසාදනය වූවන් ගුවන් තොටුපොළේදී හඳුනා ගැනීමේ කටයුතු පුළුල් කර ඇති බව ද සෞඛ්‍ය අංශ සඳහන් කළේය."
    },
    {
        "content": "මෙලෙස පැමිණිලි කර තිබෙන්නේ ඉදිවෙමින් පවතින දක්ෂිණ අධිවේගී මාර්ගයේ ගොඩගම සිට මත්තල දක්වා කොටසේ බෙලිඅත්ත – කහවත්ත පිවිසුම් මාර්ගයේ සේවයේ නියුතුව සිටි චීන කොන්ත්‍රාත් සමාගමකට අයත් සේවක පිරිසකි. මාර්ගය ප්‍රමිතියෙන් ඉදි නොකිරීමේ සිදුවීමක් මුල්කරගෙන මන්ත්‍රීවරයා පසුගිය 27 වැනි දින මෙම සේවකයින් හමුවී සාකච්ජා කර තිබේ. සේවකයින් පොලීසියට පවසා තිබෙන්නේ අදාළ සාකච්ජාව අතරතුර තමන්ට මන්ත්‍රීවරයා තර්ජනය කළ බවයි. මේ හේතුවෙන් ඊයේ දින කොන්ත්‍රාත් සමාගමේ සේවකයින් 180 දෙනෙකු සේවයෙන් ඉවත්විය. අද බෙලිඅත්ත පොලීසියේ ස්ථානාධිපතිවරයාගේ මැදිහත්වීම මත ඉදිරියේදී දෙපාර්ශවය හමුවී ගැටලුව නිරාකරණය කරගැනීමට එකඟවීමෙන් පසු සේවකයින් යළි සේවයට වාර්තා කර ඇති බව අප වාර්තාකරු පැවසුවේ ය."
    },
    {
        "content": "සෞඛ්‍ය අමාත්‍යාංශයේ වසංගත රෝග විද්‍යා ඒකකය සඳහන් කළේ, ගතවූ පැය 24 තුළ සැක සහිත රෝගීන් 6 දෙනෙකු රෝහලට ඇතුළත් කර ඇති බව ය. ඊයේ දිනය තුළ රෝගීන් 5 දෙනෙකු රෝහලෙන් පිටව ගොස් තිබේ. ඒ, රුධිර සාම්පල පරීක්ෂාවේදී ඔවුන්ට කොරෝනා වෛරසය වැළඳී නොමැති බව තහවුරු වීමෙනි. මේ අතර චීනයේ ෂැන්හයි සහ බීජිං සිටි තවත් ලාංකිකයින් 140 දෙනෙකු අද අලුයම දිවයිනට පැමිණියේය. තවත් ලාංකිකයින් පිරිසක් රැගත් ගුවන් යානා 4 ක් අද රාත්‍රියේ දිවයිනට පැමිණීමට නියමිතව තිබේ."
    },
    {
        "content": "රුපියල් දහසේ දෛනික වැටුප ලබාදීමට අපොහොසත් වන සමාගම් පවරාගෙන, කම්කරුවන්ට එම සහනය සැලසීමට රජය කටයුතු කරනු ඇති බව, අමාත්‍යවරයා උපුටා දක්වමින් රජයේ ප්‍රවෘත්ති දෙපාර්තමේන්තු වෙබ් අඩවියේ සඳහන් කර තිබේ."
    },
    {
        "content": "චීනයේ වැඩබලන ශ්‍රී ලංකා තානාපති කේ. යෝගනාදන් මහතා සඳහන් කළේ, තවත් සිසුන් 484 දෙනෙකු දිවයිනට පැමිණීමට අපේක්ෂාවෙන් සිටින බව ය. මේ අතර, වසා දැමුණු වූහාන් නගරයේ සිටින ශ්‍රී ලාංකික සිසුන් ඉන් පිටතට ගැනීම සඳහා චීන රජය සමග සාකච්ඡා කරන බව ද වැඩබලන තානාපතිවරයා ප්‍රකාශ කළේය. කොරෝනා වෛරසය ව්‍යාප්ත වීමත් සමග චිනයේ සිටින ශ්‍රී ලාංකික සිසුන්ට ආරක්ෂිත උපදෙස් අනුගමනය කරන ලෙස උපදෙස් දී ඇති බව ද ඔහු වැඩිදුරටත් සඳහන් කළේය."
    },
    {
        "content": "ඒ, වැඩ තහනමට ලක්වූ විනිසුරු ගිහාන් පිලපිටිය මහතා අත්අඩංගුවට ගැනීම සම්බන්ධයෙන් නිකුත් කළ නියෝගය පිළිබඳ කරුණු විමසීම සදහායි. කතානායක නිල නිවසේදි ඊයේ රාත්‍රී මෙම හමුව සිදුව තිබේ."
    },
    {
        "content": "දිවයිනේ සිදුවන රථවාහන අනතුරුවලින් වැඩි ප්‍රමාණයක් රාත්‍රී කාලයේදී සිදුව ඇති අතර එයට ප්‍රධාන හේතුවක් වන්නේ රාත්‍රී කාලයේ රථවාහන ධාවනයට සුදුසු රියැදුරන් බිහි නොවීමයි. මේ සඳහා පිළියමක් ලෙස රියැදුරු පුහුණු ආයතන දිවා කාලයේ  සිදු කරන රිය පුහුණුවට අමතරව රාත්‍රී කාලයේ රියැදුරන් පුහුණු කිරීමේ වැඩසටහන් ඊයේ කුරුණෑගල කොට්ඨාස රථ වාහන අංශය මගින් ආරම්භ කළේය. ඒ, අනුව ඉදිරියේදී දිවා පුහුණුවට අතරව රාත්‍රී පුහුණුව ද කුරුණෑගලදී ලබා දීම සිදු වේ. මෙම වැඩසටහන ඉදිරියේදී දිවයිනේ අනෙකුත් දිස්ත්‍රික්කවල ද ආරම්භ කිරීමට නියමිත ය. අනතුරු නැති ආදර්ශමත් කිලෝමීටරය නමින් මෙම වැඩසටහන නම් කර තිබේ. කුරුණෑගල පොලිස් වසමේ පසුගිය වසරේ රිය අනතුරු බහුලම කිලෝමීටරය මෙම වැඩසටහන සඳහා යොදාගෙන ඇති අතර මෙම වසර තුළ එම කිලෝමීටරයේ කිසිඳු රිය අනතුරක් නොවන ලෙස කටයුතු කිරිම මෙහි ප්‍රමුඛ අරමුණ වේ. කුරුණෑගල කොට්ඨාශ රථ වාහන අංශයේ ස්ථානාධිපති G.N.S. කිරින්දේ මහතා"
    },
    {
        "content": "ඒ අනුව ඉවත දැමිය හැකි මුහුණු ආවරණයක මිල රුපියල් 15 යි. ඉවත දැමිය හැකි ශල්‍ය මුහුණු ආවරණයක මිල ද රුපියල් 15 ලෙස ප්‍රකාශයට පත් කර තිබේ. N95 වර්ගයේ මුඛ ආවරණයක් රුපියල් 150 මිලකට නියම කර ඇතැයි සෞඛ්‍ය අමාත්‍යාංශය සඳහන් කළේ ය. මෙම මිල ගණන් අභිබවා මුහුණ ආවරණ අලෙවි කරනු ලබන වෙළෙඳුන්ට සහ තොග සඟවා තබා ගන්නා වූ වෙළෙඳුන්ට නීතිය ක්‍රියාත්මක කිරීමට අවශ්‍ය පියවර ගන්නා බව සෞඛ්‍ය අමාත්‍යාංශය පවසයි."
    },
    {
        "content": "COLOMBO (News 1st) – පාර්ලිමේන්තු මන්ත්‍රී රන්ජන් රාමනායක මහතා ලබන මස 12 වැනි දා දක්වා යළි රක්ෂිත බන්ධනාගාරගත කර තිබේ. ඒ, නුගේගොඩ අතිරේක මහේස්ත්‍රාත් එච්.යු.කේ පැල්පොල මහතා හමුවට අද ඉදිරිපත් කිරීමෙන් අනතුරුවයි. අධිකරණ විනිසුරුවරුන් සමග දුරකතනයෙන් සාකච්ඡා කර අධිකරණයට බලපෑම් කිරීමේ චෝදනා මත රන්ජන් රාමනායක මන්ත්‍රීවරයා පසුගිය 15 වැනි දා කොළඹ අපරාධ කොට්ඨාසය අත්අඩංගුවට ගනු ලැබුවේ ය. මෙහිදී නීතිපතිවරයා වෙනුවෙන් පෙනී සිටි රජයේ ජ්‍යෙෂ්ඨ අධිනීතිඥ ජනක බණ්ඩාර මහතා කියා සිටියේ, සිද්ධිය පිළිබඳ විමර්ශන තවදුරටත් දීර්ඝව ක්‍රියාත්මක බවයි. එබැවින් විමර්ශන අවසන් වනතුරු මන්ත්‍රීවරයාට ඇප ලබාදීමට විරුද්ධ බව අධිනීතිඥවරයා කියා සිටියේ ය. ඔහු පෙන්වා දුන්නේ, මන්ත්‍රීවරයාට ඇප ලබාදුන්හොත් ඔහු සමාජය ඉදිරියේ විවිධ ප්‍රකාශ සිදු කළ හැකි බවයි. නඩුවේ සාක්ෂිකරුවන්ට වෙනත් පුද්ගලයින් මාර්ගයෙන් බලපෑම් කිරීමට ඉඩ ඇති බැවින් නඩු කටයුතු අවසන් වනතුරු රන්ජන් රාමනායක මහතා රක්ෂිත බන්ධනාගාරගත කරන ලෙස අධිනීතිඥ ජනක බණ්ඩාර මහතා අධිකරණයෙන් ඉල්ලා සිටියේ ය. එහිදී රන්ජන් රාමනායක මන්ත්‍රීවරයා වෙනුවෙන් පෙනී සිටි ජනාධිපති නීතිඥ නෙවිල් අභයරත්න මහතා මන්ත්‍රීවරයාට ඇප ලබාදුනහොත් ඔහු විමර්ශනවලට බාධාවක් නොකරන බව අධිකරණයේදී සඳහන් කළේ ය. ඔහු ඉල්ලා සිටියේ, දැනටමත් ඔහුට විදෙස් ගමන් තහනමක් පනවා ඇති බැවින් ඕනෑම ඇප කොන්දේසියක් මත මන්ත්‍රීවරයා මුදා හරින ලෙසයි. මෙහිදී කරුණු සලකා බැලු අතිරේක මහේස්ත්‍රාත්වරයා ඇප ඉල්ලීම ප්‍රතික්ෂේප කරමින් රන්ජන් රාමනායක මන්ත්‍රීවරයා ලබන මස 12 වැනි දා දක්වා රක්ෂිත බන්ධනාගාරගත කිරීමට නියෝග කළේ ය. සැකකරු සන්තකයේ තිබී සොයාගත් දුරකතන සංවාද ඇතුළත් හඬපට සම්බන්ධයෙන් සිදුකරන විමර්ශන සඳහා ඔහුගේ කටහඬ සාම්පල් ලබා ගැනීමට ලබන මස 07 වැනි දා රන්ජන් රාමනායක මහතා රජයේ රස පරීක්ෂකරයා හමුවට ඉදිරිපත් කරන ලෙස මහේස්ත්‍රාත්වරයා බන්ධනාගාර අධිකාරිවරයාට නියෝග කළේ ය."
    },
    {
        "content": "ඒ, අනුරාධපුර දිස්ත්‍රික්කයේ තලාව අඩම්පනේ සුදර්ශන මහා විද්‍යාලයේ දරු දැරියන් වෙනුවෙන් ඉදිකළ පානීය ජල ව්‍යපෘතියක්. මෙම විදුහලේ දරුවන් 240 ක් පමණ අධ්‍යාපනය ලබති. නමුත් මේ දක්වා ඔවුන්ට පිරිසිදු පානීය ජලය ගැටලුවක් වී පැවතියාය. ජනාධිපති අරමුදලින් පාසලට ජල පෙරණයක් ලබාදී තිබුණ ද ඊට අවශ්‍ය ජලය ලබා ගැනීම මෙම විදුහලට හැකියාවක් ලැබී නොතිබිණි. අප වාර්තාකරු පැවසුවේ, වකුගඩු රෝගීන් බහුලව සිටීම ද ප්‍රදේශවාසීන්ගේ ප්‍රධාන ජීවනෝපාය ගොවිතැන නිසා මෙම ගැටලුවට පිළියම් යෙදීමට දෙමව්පියන්ට ද ආර්ථික හැකියාවක් නොමැති බවයි. එම ගැටලුව හඳුනාගත් ගම්මැද්ද ක්‍රියාන්විතය අඩම්පනේ සුදර්ශන මහා විද්‍යාලයට පානීය ජල ව්‍යාපෘතියක් ලබාදීමට පියවර ගත්තේ ය. ගිය වසරේ නොවැම්බර් මස 28 වැනි දා වැඩ ආරම්භ කෙරුණු මෙම ව්‍යාපෘතිය සඳහා ශ්‍රම දායකත්වය ලබා දුන්නේ ගම්මැද්ද සවියයි. විදුහල් බිමේ සිට මීටර 300 ක් ඈතින් පිහිටි ප්‍රජා ජල ව්‍යාපෘතියකින් නල යොදා ජලය සම්පාදනය කර මෙම ජල ව්‍යාපෘතිය ඉදි කර තිබේ. අද උදෑසන යෙදුන සුබ මොහොතින් ජල ව්‍යාපෘතිය පාසල් දරුවන් වෙනුවෙන් විවෘත්ත කෙරුනේ මහා සංඝරත්නයේ ආශිර්වාදයෙනි. විදුහලේ ස්ථාන 3 ක ජල කරාම සවි කර දරුවන්ට ජල පහසුකම් ලබා දී තිබේ. වසර ගණනාවකට පසු අඩම්පනේ සුදර්ශන මහා විද්‍යාලයට පිරිසිදු පානීය ජලය හිමි වුනේ පාසලේ අධ්‍යාපනය හදාරණ සියලු දරුවන්ගේ මුහුණුවලට සිනා කැන්දමිනි."
    },
    {
        "content": "මෙම පිරිස පැමිණියේ චීනයේ ග්වන්ෂු ගුවන් තොටුපොළේ සිටයි. කටුනායක ගුවන් තොටුපොළේදී පිරිස විශේෂ පරික්ෂාවකට ලක්කෙරුණු අතර වෛද්‍ය කණ්ඩායම් කිහිපයක් ඒ, සඳහා අනියුක්ත කර තිබේ. චීනයේ උසස් අධ්‍යාපනය ලබන සිසුන් 176 දෙනෙකු ඊයේ රාත්‍රී දිවයිනට පිටත් කර එවූ බව එරට ශ්‍රීක ලංකා තානාපති කාර්යාලය පවසයි. චිනයේ වැඩබලන ශ්‍රී ලංකා තානාපති කේ. යෝගනාදන් මහතා සඳහන් කළේ, තවත් සිසුන් 484 දෙනෙකු දිවයිනට පැමිණිමට අපෙක්ෂාවෙන් සිටින බව ය."
    },
    {
        "content": "පොලීසිය සඳහන් කළේ, ලද තොරතුරකට අනුව පෑලියගොඩ විශේෂ අපරාධ මෙහෙයුම් ඒකකය අධිවේගී මාර්ගයේදී සැක කටයුතු වාහනයක් පරීක්ෂා කළ බව ය. එහිදී හෙරොයින් කිලෝ 15 ක් සමග සැකකරුවන් අත්අඩංගුවට ගැනිණි. ඔවුන්ගෙන් කරන ලද ප්‍රශ්න කිරීම්වලදී බණ්ඩාරගම ප්‍රදේශයේ ගෙවත්තක සඟවා තිබූ තවත් හෙරොයින් කිලෝ ග්‍රෑම් 177 ක් සොයා ගැනිණි. ඊට අමතරව පිස්තෝල 10 ක් සහ මැගසින් 19 ක් ද එහි තිබී සොයාගත් බව පොලීසීය සඳහන් කළේය. සිද්ධිය සම්බන්ධයෙන් බස්නාහිර උතුර, නියෝජ්‍ය පොලිස්පතිවරයාගේ මෙහෙයවීමෙන් වැඩිදුර විමර්ශන ක්‍රියාත්මකයි."
    },
    {
        "content": "සමකැබිනට් ප්‍රකාශක, අමාත්‍ය බන්දුල ගුණවර්ධන මහතා මේ බව සඳහන් කළේ අද පෙරවරුවේ පැවති කැබිනට් තීරණ දැනුම් දීමේ මාධ්‍ය හමුවේදී ය."
    },
    {
        "content": "ඒ, මධ්‍යම සංස්කෘතික අරමුදල ඇතුළු රාජ්‍ය සේවකයින් පිරිසක් ආරම්භ කර ඇති විරෝධතාවක් හේතුවෙනි. ඔවුන් විරෝධතාවයේ නිරත වන්නේ සේවය ස්ථිර කරන්නැයි ඉල්ලමිනි. මේ අතර සරසවි සිසුන් පිරිසක් සංවිධානය කර ඇති විරෝධතාවක් හේතුවෙන් කොළඹ පුරහල අවට දැඩි රථ වාහන තදබදයක් හටගෙන තිබේ. පොලීසිය රියැදුරන්ට දැනුම් දෙන්නේ විකල්ප මාර්ග භාවිත කරන ලෙස ය."
    },
    {
        "content": "ඔහු සඳහන් කළේ, තමන්ට අමතරව ෆීල්ඩ් මාෂල් සරත් ෆොන්සේකා, අජිත් පී. පෙරේරා යන මහත්වරුන් සහ රෝසි සේනානායක මහත්මියට ද ආරාධනා ලැබී නැති බව දැනගන්නට ඇති බව ය. පාර්ලිමේන්තු මන්ත්‍රී අජිත් පී. පෙරේරා මහතා තමන්ට ඇරයුමක් ලැබී නොමැති බව අප කළ විමසීමකදී තහවුරු කළේය. අද පස්වරු 3.00ට සිරිකොත පක්ෂ මූලස්ථානයේදී කෘත්‍යාධිකාරී මණ්ඩල රැස්වීම පැවැත්වීමට නියමිත ය."
    },
    {
        "content": "අද කෘත්‍යාධිකාරි මණ්ඩල රැස්වීමට සාමාජිකයින් පිරිසක් පැමිණ සිටියේ නොසිටියහ. එක්සත් ජාතික පක්ෂ කෘත්‍යාධිකාරී මණ්ඩල සාමාජිකයින් 30 ත් 40 ත් අතර සංඛ්‍යාවක් අද පැවැත්වෙන රැස්වීමට සහභාගී නොවීමට තීරණය කර තිබිණ. ඒ, පක්ෂයේ සමගිය පළුදු වන ආකාරයෙන් කෘත්‍යාධිකාරි මණ්ඩල සාමාජිකයින් 4 දෙනෙකු ඉවත් කිරීමට ගෙන තිබු තීරණය හේතුවෙනි. අජිත් පී පෙරේරා,ෆීල්ඩ් මාෂල් සරත් ෆොන්සේකා , ඉමිටියාස් බාකීර් මාකාර්, රෝසි සේනානායක යන මහත්ම මහත්මීන් මෙලෙස කෘත්‍යාධිකාරී මණ්ඩල සාමාජිකත්වයෙන් ඉවත් කර තිබිණ. එම පිරිස මෙම තීරණය ගෙන ඇත්තේ පක්ෂයේ සමගිය පළුදු වන ආකාරයෙන් කෘත්‍යාධිකාරි මණ්ඩලයේ සාමාජිකයින් 4 දෙනෙකු ඉවත් කිරීමට ගෙන ඇති තීරණය හේතුවෙනි. අජිත් පී. පෙරේරා, ෆීල්ඩ් මාෂල් සරත් ෆොන්සේකා , ඉමිටියාස් බාකීර් මාකාර්, රෝසි සේනානායක යන මහත්ම මහත්මීන් මෙලෙස කෘත්‍යාධිකාරී මණ්ඩල සාමාජිකත්වයෙන් ඉවත් කර තිබේ. එක්සත් ජාතික පක්ෂ කෘත්‍යාධිකාරි මණ්ඩල රැස්වීම සවස 3 ට ආරම්භවීමට නියමිත බව ඊයේ වාර්තා විය."
    },
    {
        "content": "පොලීසිය සඳහන් කළේ, දින 5 කට පමණ පෙර ඔවුන් මිය යන්නට ඇති බවට සැක පළ කරන බවයි. මියයාමට හේතුව මෙතෙක් අනාවරණය වී නොමැත. දෙමහල් ගොඩනැගිල්ලක ඉහළ මහලේ කොටසක ඔවුන් පදිංචිව සිට තිබුණේ ගොඩනැගිල්ගේ අනෙක් සියලු කොටස් ව්‍යාපාර සඳහා කුලී පදනම මත ලබා දෙමිනි."
    },
    {
        "content": "නීතිපතිවරයා විසින් එම සිද්ධිය සම්බන්ධයෙන්ම අධිචෝදනා 7573 කින් යුත් අධිචෝදනා පත්‍රයක් මේජර් නිශ්ශංක සේනාධිපති මහතා ඇතුළු විත්තිකරුවන් 13 දෙනෙකුට එරෙහිව විශේෂ මහාධිකරණය හමුවේ කර තිබිණ. එම අධිචෝදනා පත්‍රය සම්බන්ධයෙන් විත්තිය ඉදිරිපත් කළ මූලික විරෝධතාවය සලකා බැලූ ‍විශේෂ මාහධිකරණ විනිසුරු මඩුල්ල පසුගිය 17 වනදා තීන්දුව ලබාදෙමින් අධිචෝදනා පත්‍රයේ සඳහන් අධිචෝදනා 7573 න් අධිචෝදනා 19 ක් හැර සෙසු සියලු අධිචෝදනා තවදුරටත් පවත්වාගෙන යා නොහැකි බවට නිගමනය කරනු ලැබී ය. ඉතිරි වූ අධිචෝදනා 19 සම්බන්ධයෙන් ගන්නා ඉදිරි පියවර සහ විත්තිකරුවන් අටදෙනා සම්බන්ධයෙන් ගන්නා ඉදිරි පියවර අධිකරණයට දැනුම් දෙන ලෙස ද නීතිපතිවරයාට නියෝග කර තිබූ අතර එම නියෝගය අනුව නීතිපතිවරයා සංශෝධිත අධිචෝදනා පත්‍රය ගොනු කර තිබේ. මෙම නඩුව ලබන 10 වැනිදා ධම්මික හේමපාල , ආදිත්‍ය පටබැදිගේ සහ මංජුල තිලකරත්න යන විනිසුරු මඩුල්ල හමුවේ විභාගයට ගැනීමට නියමිතයි."
    },
    {
        "content": "නිවේදනයක් නිකුත් කරමින් එම දෙපාර්තමේන්තුව පැවසුවේ, වෝහාරික විගණනයේ පාර්ලිමේන්තුවට ඉදිරිපත් කරන ලද වාර්තා 5ට අදාළ ඇමුණුම් හා ප්‍රදර්ශක මීට පෙර නොතිබූ බවයි. එම තොරතුරු සහිතව සම්පූර්ණ වාර්තාව පාර්ලිමේන්තුවට ලබාදෙන ලෙස කථානායක කරු ජයසුරිය මහතාගේ උපදෙස් මත පාර්ලිමේන්තු මහලේකම් ධම්මික දසනායක මහතා විසින් පසුගිය දා ශ්‍රී ලංකා මහබැංකුවේ අධිපති මහාචාර්ය ඩබ්ලිව් ඩි. ලක්ෂ්මන් මහතාට ලිඛිතව දන්වනු ලැබී ය. අදාළ ඇමුණුම් හා ප්‍රදර්ශක නොමැතිව විගණන වාර්තා සම්පූර්ණ නොවන බවට රජයේ හා විපක්ෂයේ පාර්ලිමේන්තු මන්ත්‍රීවරුන් කිහිපදෙනෙක් ම පාර්ලිමේන්තුවේදී පසුගියදා අදහස් පළ කළහ. මෙම වෝහාරික විගණන වාර්තාව සම්බන්ධ පාර්ලිමේන්තු විවාදයක් ලබන මස 18 සහ 19 යන දිනවලදී පැවැත්වීමට නියමිතයි."
    },
    {
        "content": "එහි ප්‍රධානී ටෙඩ්රෝස් ඇඩනොම් සඳහන් කළේ, ලොවපුරා සෙසු රටවල ත් කොරෝනා වෛරසය පැතිරයාමෙන් හටගත් තත්ත්වය මීට හේතුව බව ය. කොරෝනා වෛරසයෙන් චීනයේ ජීවිතක්ෂයට පත්වූ පුද්ගලයන් සංඛ්‍යාව 212 ක් දක්වා ඉහළගොස් තිබේ."
    },
    {
        "content": "චීනයේ සිටින වැඩබලන තානාපතිවරයා පැවසුවේ, එම සිසුන් පිටතට ගැනීම සදහා තවදුරටත් චීන රජය සමග සාකච්ඡා කරමින් සිටින බවයි.. අදාළ සාකච්ඡා සාර්ථක තත්ත්වයක ඇතැයි ද ඔහු ප්‍රකාශ කළේ ය. නව කොරෝනා වෛරසය හමුවූ චීනයේ වූහාන් නගරයේ මේ වනවිට ශ්‍රී ලාංකික සිසුහු 33 දෙනෙකු පමණ සිරවී සිටිති. මේ අතර වූහාන්වල සිටින ශ්‍රී ලාංකික සිසුන්ගේ ඥාතීහු කොළඹ එක්සත් ජාතීන්ගේ කාර්යාලයට පැමිණ අද සංදේශයක් බාරදුන්හ. වූහාන්වල සිරවී සිටින ශ්‍රී ලාංකික සිසුන් මෙරට ගෙන්වාගත් පසුව දින 14 ක කාලයක් රඳවා තැබීම සඳහා දියතලාව යුද හමුදා කඳවුරේ විශේෂ රෝහලක් ඉදිකරමින් තිබේ. පැය 48 ක් තුළ එහි ඉදිකිරීම් අවසන් කිරීමට අපේක්ෂිතයි. චීනයේ ෂැන්හයි සහ බීජිං සිට තවත් ලාංකිකයෝ 140 දෙනෙක් අද අලුයම දිවයිනට පැමිණියහ. මේ අතර කොරෝනා වෛරසය ආසාදනයවී අතැයි සැක කෙරෙන 17 දෙනෙකු අංගොඩ බෝවන රෝග විද්‍යායතනයට ඇතුළත් කර තිබේ. සෞඛ්‍ය අමාත්‍යංශයේ වසංගත රෝග විද්‍යා ඒකකය සඳහන් කළේ , ඊයේ සිට අද දහවල් වනවිට සැකසහිත රෝගීන් 6 දෙනෙකු රෝහලට ඇතුළත් කර ඇති බවයි. ඊයේ දිනය තුළ රෝගීන් 5 දෙනෙකු රෝහලෙන් පිටව ගොස් තිබේ. ඒ, රුධිර සාම්පල පරීක්ෂාවේදී ඔවුන්ට කොරෝනා වෛරසය වැළඳී නොමැති බව තහවුරු වීමෙන් පසුවයි."
    },
    {
        "content": "එම පෙරහුරු අද, සිට ලබන 03 දා දක්වා සිදු කරනු ඇති. ඒ, අනුව එම දිනයන්හි උදෑසන 6 සිට පස්වරු 1.00 දක්වා එම රථවාහන සැලැස්ම ක්‍රියාත්මක බව පොලීසිය සඳහන් කළේය. මෙම රථවාහන සැලැස්මට අනුව ග්ලාස් හවුස් හන්දියෙන් නන්දා මෝටර් දෙසට ඇතුළුවීම, පුස්තකාල හන්දියෙන් ග්ලාස් හවුස් දෙසට හා ආනන්ද කුමාරස්වාමි මාවතට ඇතුළුවීම අත්හිටවුනු ඇති. ඊට අමතරව ධර්මපාල මාවතෙන් එෆ්.ආර්. සේනානායක මාවතට ඇතුළුවීම, සොයිසා වටරවුමෙන් කන්නන්ගර මාවතට ඇතුළුවීම, විජේරාම මාවතින් රොස්මිඩ් පෙදෙස ඔස්සේ කන්නන්ගර මාවතට ඇතුළුවීම ද මෙම කාලය තුළ අත්හිටුවන බව පොලීසිය පවසයි. බෞද්ධාලෝක මාවතේ සිට මෙට්ලන්ට් පෙදෙසට හා ප්‍රේමකිර්ති අල්විස් මාවතට ඇතුළුවීම පෙරහුරු පවතින කාලසීමාවේදී අත්හිටුවන අතර ස්ටැන්ලි විජේසුන්දර මාවතින් පදනම් මාවතට ඇතුළුවීම ද අත්හිටුවා තිබේ. මේ අතර ලබන 04 වැනිදාට යෙදෙන ජාතික නිදහස් දින ප්‍රධාන සැමරුම් උත්සවය හේතුවෙන් ද නිදහස් චතුරස්‍රය ආශ්‍රිතව විශේෂ රථවාහන සැලැස්මක් ක්‍රියාත්මකයි. මෙවර ජාතික නිදහස් දිනයේ තේමාව වන්නේ ‘සුරක්ෂිත දේශයක් සෞභාග්‍යවත් රටක්’ යන්නයි."
    },
    {
        "content": "එහි වැඩබලන ශ්‍රී ලංකා තානාපති කේ. යෝගානාදන් මහතා සඳහන් කළේ, ඒ අනුව එම සිසුන් ගේනවා ගැනීමට විශේෂ ගුවන් යානයක් යෙදවීමට කඩිනමින් හැකිවනු ඇති බව ය. කොරෝනා වෛරසයෙන් චීනයේ ජීවිතක්ෂයට පත්වූ පුද්ගලයන් සංඛ්‍යාව 212 ක් දක්වා ඉහළගොස් තිබේ. ඊයේ පමණක් අලුතින් වෛරසය ආසාදනය වූවන් 1220 ක් පිළිබඳ වාර්තා විය. මේ අතර කොරෝනා වෛරසය ගෝලීය හදිසි තත්ත්වයක් ලෙස ලෝක සෞඛ්‍ය සංවිධානය ප්‍රකාශයට පත්කර තිබේ . එහි ප්‍රධානී ටෙඩ්රෝස් ඇඩනොම් සඳහන් කළේ, ලොවපුරා සෙසු රටවල ත් කොරෝනා වෛරසය පැතිරයාමෙන් හටගත් තත්ත්වය මීට හේතුව බව ය. මෙම වෛරසය , දුර්වල සෞඛ්‍ය පද්ධති සහිත රටවල් වෙත පැතිරයා හැකි බවට අවධානමක් මතුව ඇතැයි ද ලෝක සෞඛ්‍ය සංවිධානය වැඩිදුරටත් ප්‍රකාශ කළේය . චීනයෙන් පිටත රටවල් 18 ක වෛරසය ආසාදනය වූවන් 98 දෙනෙකු පිළිබඳ වාර්තා විය. ආසාදනය වූවන් බහුතරයක් වාර්තා වී ඇත්තේ චීනයේ වූහාන් නගරයේ සංචාරය කළ පුද්ගලයන්ගෙන් වන අතර ජර්මනිය, ජපානය , වියට්නාමය සහ අමෙරිකාව යන රටවලින් චීනයට යාමෙන් තොරව වෙනත් ආසාදිතයකුගෙන් වෛරසය වැළඳුණු සිදුවීම් වාර්තා විය. වෛරසය ආසාදනය වූවන්ගේ සාමාන්‍ය වයස ලෙස සටහන් වන්නේ වයස අවුරුදු 59කි . ආසාදනය වූවන්ගෙන් සියයට 89 ක ප්‍රතිශතයක් වෛරසය ශරීරගත වී දින පහක් යනතෙක්වත් රෝහල්ගත කර නොමැත. වෛරසය ආසාදනය වූවන්ගෙන් සියයට 56 ක ප්‍රතිශතයක් පිරිමින් බව ද වාර්තා වේ. මේ අතර කොරෝනා වෛරසය ආසාදනය වූවන් පිළිබඳ වාර්තා වූ සෙසු රටවල් අතරට ඉතාලිය, කාම්බෝජය, ෆින්ලන්තය සහ ඉන්දියාව ද එක්විය. බ්‍රිතාන්‍යය කොරෝනා වෛරසය වෙනුවෙන් පැනවූ අවධානම් මට්මට පහළ මට්ටමේ සිට මධ්‍යම මට්ටම දක්වා ඉහළ නැංවීමට පියවර ගැනිණි . කැරිබියන් දූපත් වන ට්‍රිනිඩෑඩ් සහ ටුබැගෝ , චීනයේ සිට පැමිණෙන සංචාරකයන්ට, එරටින් පිටව දින 14 ක් ගතවන තෙක් සිය දූපත් තුළට ඇතුළුවීම තහනම් කළේය . කෙසේ වෙතත් වෛරසය පැතිරයාම හමුවේ චීනය දක්වා වන සිය ගුවන්ගමන් සම්පූර්ණයෙන්ම හෝ අර්ධවශයෙන් නවතා දැමීමට කැනඩාව, ප්‍රංශය , ඉන්දියාව , දකුණු කොරියාව , ටැන්සානියාව , අමෙරිකාව, බ්‍රිතාන්‍යය , හොංකොං , ඊජිප්තුව , ඉතියෝපියාව , ෆින්ලන්තය , ඉන්දුනීසියාව , ජර්මනිය , තුර්කිය යන රටවල් පියවර ගැනිණි. ඊට අමතරව ගූගල් සහ අයිකියා ඇතුළු ලොව ප්‍රමුඛපෙලේ ව්‍යාපාරිත සමාගම් රැසක් චීනයේ සිය කාර්යාල වසා දැමීමටද පියවර ගෙන අවසන් ය."
    },
    {
        "content": "අප වාර්තාකරු පැවසුවේ ඊයේ රාත්‍රියේ සිට ගින්න පැතිර යන බව ය. අදාල පයිනස් කෑලෑව අක්කර 200ක් පමණ වන බවත් මේ වනවිට අක්කර 30කට අධික භූමි ප්‍රදේශයක් ගින්නෙන් විනාශ වී ඇති බවත් අප වාර්තාකරු සඳහන් කළේය. ඊයේ රාත්‍රියේ සිට ප්‍රදේශවාසීන් ගින්න නිවීමට දැඩි උත්සාහයක නිරතව සිටී. අප වාර්තාකරු පැවසුවේ අද උදෑසන වනවිටත් ගිනි නිවීම් ඒකකයන් අදාළ ස්ථානයට වාර්තා කර නොමැති බව ය. පවතින වියලි කාලගුණය හේතුවෙන් ගින්න පැතිරයාමේ දැඩි අවදානමක් තිබෙන බව ප්‍ර‍දේශවාසීන් සඳහන් කළේය. ඌව පරණගම අක්කර 30ක පමණ පැතිරුණු පයිනස් කැලයේ ගින්න"
    },
    {
        "content": "ඒ, පරිගණක පද්ධතියේ නවීකරණ කටයුතු හේතුවෙනි. අද දිනය තුළ එම කටයුතු අවසන් කිරීමට අපේක්ෂා කරන බව මෝටර් රථ ප්‍රවාහන දෙපාර්තමේන්තුවේ ප්‍රකාශකයෙකු සඳහන් කළේ ය."
    },
    {
        "content": "එහි අධ්‍යක්ෂ අසේල බණ්ඩාර මහතා සඳහන් කළේ, පසුගිය දින කිහිපය තුළ එවැනි ඖෂධ සැල් 252 ක් පමණ පරීක්ෂාවට ලක් කළ බවයි."
    },
    {
        "content": "ඔහු මේ බව සඳහන් කළේ, අද කොළඹදී පැවති මාධ්‍ය හමුවකදී ය."
    },
    {
        "content": "විදේශ සබඳතා අමාත්‍යාංශයේ ලේකම් රවීනාථ ආරියසිංහ මහතා විසින් ඔහු ගුවන් තොටුපොළේදී පිළිගනු ලැබිණි. ඔහු ජනාධිපතිවරයා සහ අග්‍රාමාත්‍යවරයා හමු වී සාකච්ඡා පැවැත්වීමට නියමිත ය. ඊට අමතරව ලක්සම්බර්ග් විදේශ අමාත්‍යවරයා අද පෙරවරුවේ විදේශ සබඳතා අමාත්‍ය දිනේෂ් ගුණවර්ධන මහතා හමුවිය."
    },
    {
        "content": "චීනයේ සිටින එම ශිෂ්‍ය ශිෂ්‍යාවන් සියලුම දෙනා ආපසු ගෙන ඒම සඳහා විදේශ සබඳතා අමාත්‍යාංශය, බීජිංහි ශ්‍රී ලංකා තානාපති කාර්යාලය සහ ශ්‍රී ලංකා කොන්සල් ජනරාල් කාර්යාලය කටයුතු කරන බව ද එම අමාත්‍යාංශය වැඩිදුරටත් පැවසුවේ ය. මේ අතර වූහාන් නගරයේ සිට සිසුන් 33 දෙනෙක් විශේෂ ගුවන් යානයකින් ඊයේ මෙරටට පැමිණ තිබේ. ඔවුන් ඊයේ සිට දින 14 ක කාලයක් දියතලාව යුද හමුදා මූලික රෝහල යටතේ අලුතින් ඉදිකළ ගොඩනැගිලි දෙකක රැඳී සිටිනු ඇති."
    },
    {
        "content": "අධ්‍යාපන අමාත්‍යංශය නිවේදනයක් නිකුත් කරමින් පවසන්නේ, පුහුණු කටයුතු හේතුවෙන් මතුවිය හැකි රථවාහන තදබදය අවම කිරීම සඳහා නිදහස් චතුරස්‍රය ආසන්නයේ පිහිටා ඇති පහත සඳහන් පාසල් සඳහා නිවාඩු ලබාදීමට පියවර ගත් බවයි. *ඩී. එස්. සේනානායක විද්‍යාලය *රාජකීය විද්‍යාලය \n*තර්ස්ටන් විද්‍යාලය \n*යශෝධරා විද්‍යාලය \n*මියුසියස් විද්‍යාලය \n*සෙන්ට් බ්‍රිජට්ස් විද්‍යාලය \n*කොළඹ කාන්තා විද්‍යාලය \n*කොළඹ ජාත්‍යන්තර පාසල \n*විචලි ජාත්‍යන්තර පාසල එමෙන් ම, පුහුණු කටයුතු සඳහා සහභාගී වන ආරක්ෂක අංශවල නිලධාරීන්ට නවාතැන් පහසුකම් ලබාදීම හේතුවෙන් කොළඹ මහානාම විද්‍යාලය, පොල්වත්ත ශාන්ත මයිකල් පිරිමි විද්‍යාලය, පොල්වත්ත ශාන්ත මේරි කාන්තා විද්‍යාලය (කණිෂ්ඨ විද්‍යාලය ද ඇතුළුව) ,මිහිදු මහා විද්‍යාලය, අල් හිදායා විද්‍යාලය සහ කොළඹ 10  අශෝක විද්‍යාලයට ද ලබන 3 වනදා නිවාඩු ලබා දීමට අධ්‍යාපන අමාත්‍යංශය තීරණය කර තිබේ. මෙසේ නිවාඩු ලබා දීම නිසා සිසුන්ට මඟ හැරෙන ඉගැන්වීම් කටයුතු වෙනත් දිනයක් යොදා ගනිමින් ආවරණය කරන ලෙස ද සියලු පාසල් ප්‍රධානීන් වෙත දැනුම් දී ඇති බව අදාළ නිවේදනයේ වැඩිදුරටත් සඳහන් ය."
    },
    {
        "content": "මේ අතර කොරෝනා වෛරසය ආසාදිත රෝගීන් සුව කිරීමට සමත් බටහිර හා දේශිය වෛද්‍ය ක්‍රම පිළිබඳව ක්ෂේත්‍රයේ ප්‍රවීණයන් කැඳවා තොරතුරු ගන්නැයි ජනාධිපති ගෝඨාභය රාජපක්ෂ මහතා සෞඛ්‍ය බලධාරීන්ට උපදෙස් ලබා දී තිබේ. ජනාධිපතිවරයා අද පස්වරුවේ සෞඛ්‍ය, විදේශ සබඳතා, සංචාරක සහ උසස් අධ්‍යාපන අමාත්‍යවරුන් මෙන්ම නිලධාරින්ද කැඳවා විශේෂ සාකච්ඡාවක් පැවැත්වුවේ ජනාධිපති කාර්යාලයේදීයි. වෛරසය පැතිරයාම වළක්වා ගැනීමට පූර්ණ කැපවීමෙන් සහය දැක් වූ සියළු ක්ෂේත්‍රවල පිරිස් වෙත ජනාධිපතිවරයාගේ ප්‍රසාදය හිමි වූ අතර ජනතාව ආරක්ෂා කර ගැනීමට අදාළ ක්‍රියාමාර්ග අඛණ්ඩව ඉදිරියට ගෙන යන ලෙසද උපදෙස් දී තිබේ. ජනාධිපති මාධ්‍ය අංශය සඳහන් කළේ චීනයේ සිටි සිසුන් මෙරටට රැගෙන ඒමට විශේෂඥ කමිටුව ගත් ක්‍රියාමාර්ගද මෙහිදී ජනාධිපතිවරයාගේ පැසසුමට ලක් වූ බවයි. වූහාන් සිට පැමිණෙන සිසුන්ට අවශ්‍ය සියලු පහසුකම් උපරිමයෙන් ලබා දී ඔවුන් රැක බලා ගන්නැයි උපදෙස් දුන් ජනාධිපතිවරයා සංචාරක කර්මාන්තය ආරක්ෂා කර ගනිමින් වත්මන් තත්ත්වයට මුහුණ දීමට ගත යුතු පියවර පිළිබඳවද අවධානය යොමු කර තිබේ. මේ අතර ශ්‍රී ලංකා යුද හමුදාව නිවේදනයක් නිකුත් කරමින් පවසන්නේ , චීනයේ වූහාන් සිට රැගෙන එන සිසුන් රඳවා තබන දියතලාව විශේෂ කඳවුරේ සියලු පහසුකම් මේ වන විට සම්පූර්ණ කර ඇති බවයි. සති දෙකක කාලයක් එම සිසුන් දියතලාව කඳවුරේ රදවා නිරෝධායනය කිරීමට නියමිත බව ද යුද හමුදාව පවසයි. සිසුන් රැගෙන ඒම සඳහා මෙරටින් පිටත්ව ගිය යූ එල් 1422 අංක දරණ ගුවන් යානය අද පස්වරුවේ වූහාන්හි ටියැංහි ගුවන්තොටුපොළ වෙත ළඟා වී තිබේ.   අප කළ විමසීමකදී ශ්‍රීලංකන් ගුවන් සේවයේ නිලධාරියෙකු පැවසුවේ යු එල් 1422 අංක දරණ යානය මේ වනවිට වූහාන් බලා පිටත්ව ගොස් ඇති බවයි. එම යානය පිටත් කර යවා ඇත්තේ විශේෂ පුහුණුවක් ලබාදුන් කාර්ය මණ්ඩලයක් ද සමගිනි. ලාකික සිසුන් 33 දෙනෙකු පමණ නගරයේ සිර වී සිටි අතර ඔවුන් යළි ගෙන්වා ගැනීම සඳහා ශ්‍රී ලංකා රජය චීනයේ වැඩ බලන තානාපතිවරයා හරහා පසුගිය දින කිහිපයේම සාකච්ඡා කළේ ය. සෞඛ්‍ය අමාත්‍යවරිය අද පස්වරුවේ පැවති මාධ්‍ය හමුවකදී සදහන් කළේ මෙම විශේෂ ගුවන් යානය මගින් අදාළ සිසුන් මෙරටට  රැගෙන ඒමට හැකිවනු ඇති බවයි. ඔවුන් ශ්‍රී ලංකාවට රැගෙන ඒමෙන් පසුව විශේෂ බස් රථයකින් දියතලාවේ සකස් කර ඇති විශේෂ වෛද්‍ය ආරක්ෂණ ඒකකයට යොමු කිරීමට සැලසුම් කර තිබේ."
    },
    {
        "content": "ඒ ඔහුගේ පියා ඇතුළු ඥාතින් 06 දෙනෙකු අද කොළඹ අතිරේක මහේස්ත්‍රාත් තනුජා ලක්මාලි ජයසුන්දර මහත්මිය හමුවට ඉදිරිපත් කිරීමෙන් අනතුරුවයි. අපරාධ පරීක්ෂණ දෙපාර්තමේන්තුව ෂැංග්‍රිලා හෝටලයේ බෝම්බ පිපිරීම සහ එදිනම දෙමටගොඩ බේස්ලයින් පාරේ මහවිල උද්‍යානයේ නිවසක සිදුවු බෝම්බ පිපිරීම සම්බන්ධයෙන් පරීක්ෂණ පැවැත්වී ය. සැකකරුවන් 6 දෙනා අත්අඩංගුවට ගනු ලැබුවේ එම පරීක්ෂණවලට අදාළවයි. දෙමටගොඩ නිවස, කෝටිපති ව්‍යාපාරිකයෙකු වන මොහොමඩ් ඊබ්‍රාහිම් නමැත්තාට අයත් එකකි. මොහොමඩ් ඊබ්‍රාහිම් ඉන්සාෆ් අහමඩ් නමැති බෝම්බකරු එම කෝටිපති ව්‍යාපාරිකයාගේ පුත්‍රයා බව පසුව හෙළි විය. මාස 08 කට ආසන්න කාලයක් රැඳවුම් නියෝග මත ඔවුන් රඳවා ගෙන පරීක්ෂණ සිදුකළ ත්‍රස්ත විමර්ශන ඒකකය,, එම පිරිස අධිකරණයට ඉදිරිපත් කළේ ය. කොළඹ අතිරේක මහේස්ත්‍රාත්වරිය අද නියෝග කළේ ඔවුන් ලබන 14 වැනිදා දක්වා රක්ෂිත බන්ධනාගාරගත කරන ලෙසයි."
    },
    {
        "content": "චීනයේ වැඩබලන තානාපති කේ. යෝගනාදන් මහතා පැවසුවේ, එරට වේලාවෙන් අලුයම 4.05 ට එම ගුවන් යානය වූහාන් නගරයෙන් ගමන් ආරම්භ කළ බවයි."
    },
    {
        "content": "ඒ, 72 වන ජාතික නිදහස් දින සමරු උළෙලේ පෙරහුරු හේතුවෙනි. එම දිනවල උදෑසන 6.00 සිට පස්වරු 1.00 දක්වා රථ වාහන සැලැස්ම ක්‍රියාත්මක වනු ඇති. ඒ අනුව ග්ලාස් හවුස් හන්දියෙන් නන්දා මෝටර් දෙසට ඇතුළුවීම පුස්තකාල හන්දියෙන් ග්ලාස් හවුස් දෙසට හා ආනන්ද කුමාරස්වාමි මාවතට ඇතුළුවීම අත්හිටුවා ඇතැයි පොලීසිය පවසයි. මීට අමතරව ධර්මපාල මාවතෙන් එෆ්. ආර්. සේනානායක මාවතට ඇතුළුවීම, සොයිසා වටරවුමෙන් කන්නන්ගර මාවතට ඇතුළුවීම, විජේරාම මාවතින් රොස්මිඩ් පෙදෙස ඔස්සේ කන්නන්ගර මාවතට ඇතුළුවීම ද එම කාලය තුළ අත්හිටුවන බව පොලීසිය දැනුම් දෙයි. පොලීසිය ප්‍රකාශ කළේ, බෞද්ධාලෝක මාවතේ සිට සිට මෙට්ලන්ට් පෙදෙසට හා ප්‍රේමකීර්ති ද අල්විස් මාවතට ඇතුළුවීම පෙරහුරු පවතින කාල සීමාවේදී අත්හිටුවන බවයි. මේ අතර ස්ටැන්ලි විජේසුන්දර මාවතින් පදනම් මාවතට ඇතුළුවීම ද අත්හිටුවා තිබේ. ලබන 04 වැනි දාට යෙදෙන ජාතික නිදහස් දින ප්‍රධාන සැමරුම් උත්සවය හේතුවෙන් ද නිදහස් චතුරස්‍රය ආශ්‍රිතව විශේෂ රථ වාහන සැලැස්මක් ක්‍රියාත්මකයි."
    },
    {
        "content": "එහි අධ්‍යක්ෂ වෛද්‍ය ජයරුවන් බණ්ඩාර මහතා සඳහන් කළේ, එහිදී කොරෝනා වෛරසය අසාදනය වී ඇති චීන ජාතික කාන්තාවක් හඳුනා ගත් බවයි. සෙසු පිරිසට කොරෝනා වෛරසය අසාදනය වී නොමැති බව තහවුරු විය. බෝවන රෝග විද්‍යායතනයේ අධ්‍යක්ෂ වෛද්‍ය හසිත අත්තනායක මහතා පැවසුවේ, කොරෝනා වෛරසය ආසාධිත වූ එම චීන ජාතික කාන්තාවගේ සෞඛ්‍ය තත්ත්වය බරපතළ නොවන බවයි. කොරෝනා වෛරසය අසාධනය වී ඇති බවට සැක කෙරෙන රොගීන් 23 දෙනෙකු මේ වන විට රෝහල් කිහිපයක නේවාසිකව ප්‍රතිකාර ලබන බව සෞඛ්‍ය සේවා අධ්‍යක්ෂ ජනරාල් වෛද්‍ය අනිල් ජාසිංහ මහතා ප්‍රකාශ කළේ ය."
    },
    {
        "content": "සෞඛ්‍ය සේවා අධ්‍යක්ෂ ජනරාල් වෛද්‍ය අනිල් ජාසිංහ මහතා සඳහන් කළේ, චීනයේ සිට පැමිණෙන පුද්ගලයින් මහජන සෞඛ්‍ය පරීක්ෂකවරුන් විසින් දින 14 ක් යන තෙක් නිරීක්ෂණයට ලක් කරන බවයි. කොරෝනා වෛරසය දිවයින පුරා ව්‍යාප්තව ඇති බවට මෙතෙක් තොරතුරු වාර්තාවී නොමැති බව වසංගත රෝග විද්‍යා ඒකකයේ ජ්‍යෙෂ්ඨ වසංගත රෝග විද්‍යාඥ වෛද්‍ය සුදත් සමරවීර මහතා පවසයි. ඔහු සඳහන් කළේ, සෑම පුද්ගලයෙකුම මුඛ ආවරණ පැළඳීම අනිවාර්ය නොවන බවයි. සෙම්ප්‍රතිෂ්‍යාව ඇති නම් පමණක් මුඛ ආවරණ පළඳින ලෙස වෛද්‍ය සුදත් සමරවීර මහතා ජනතාවට දැනුම් දෙයි."
    },
    {
        "content": "චීනයේ වුහාන් නගරයේ සිට විශේෂ ගුවන් යානයකින් මෙරටට පැමිණි සිසුන් 33 දෙනා දියතලාව යුද හමුදා කඳවුරේ රෝහල වෙත රැගෙන යෑමට නියමිත වේ. සිසුන් රැගත් යානය මත්තල ජාත්‍යන්තර ගුවන්තොටුපොළට ගොඩ බැස්වුයේ අද පෙරවරු 7.40 ට පමණයි."
    },
    {
        "content": "වැඩබලන ආරක්ෂක මාණ්ඩලික ප්‍රධානි හා යුද හමුදාපති ලුතිනන් ජෙනරාල් ශවේන්ද්‍ර සිල්වා මහතා සඳහන් කළේ, ශ්‍රී ලාංකික සිසුන් සඳහා අවශ්‍ය සියලු පහසුකම් දියතලාව කඳවුරේ ස්ථාපනය කර ඇති බවයි."
    },
    {
        "content": "ඒ, කොරෝනා වෛරසය ව්‍යාප්තිය පාලනය සඳහා පත්කළ කමිටුව ඊයේ ජනාධිපතිතුමා හමු වූ අවස්ථාවේදීයි."
    },
    {
        "content": "ජනාධිපති මාධ්‍ය අංශය සඳහන් කළේ, ශ්‍රී ලංකාව සහ චීන අතර පවතින උසස් මට්ටමේ රාජ්‍ය තාන්ත්‍රික සබඳතාවත්, ජනාධිපති ගෝඨාභය රාජපක්ෂ මහතා සහ වත්මන් රජය කෙරෙහි චීනය තබා ඇති විශ්වාසයත් ඔවුන් කඩිනමින් මෙරටට ගෙන්වා ගැනීමට හැකි වූ බවයි. ජනාධිපතිවරයාගේ උපදෙස් මත ජනාධිපති කාර්යාලය, විදේශ සබඳතා අමාත්‍යාංශය, බිජිංහි ශ්‍රී ලංකා තානාපති කාර්යාලය, කොළඹ චීන තානාපති කාර්යාලය, සිවිල් ගුවන් සේවා අධිකාරිය, ශ්‍රී ලංකා යුද සහ ගුවන් හමුදා ගත් සාමුහික උත්සාහයේ ප්‍රතිඵලයක් ලෙස ක්‍රියාවලිය සාර්ථක කර ගැනීමට හැකි බව ජනාධිපති මාධ්‍ය අංශය පවසයි. වූහාන් සිට මත්තල ගුවන් තොටුපළට ළඟා වූ පිරිස අතර කුඩා ළමුන් සිව්දෙනෙකු ද වේ. ඔවුන් සියලු දෙනා පූර්ණ සෞඛ්‍ය පරීක්ෂාවකට ලක් කිරීමෙන් අනතුරුව හොඳ සෞඛ්‍ය තත්ත්වයකින් පසුවන බවට අනාවරණය කර ගැනීමෙන් අනතුරුව දියතලාව යුද හමුදා මූලික රෝහලට රැගෙන ගොස් තිබේ. යුද හමුදාපතිවරයාගේ උපදෙස් පරිදි පැය 72 ක් වැනි කෙටි කාලයක් තුළ දියතලාව යුද හමුදා කඳවුරේ ස්ථාපනය කෙරුණු නේවාසික පහසුකම් සහිත සියලු අවශ්‍යතා සම්පුර්ණ ගොඩනැගිල්ලක ඔවුන් රඳවා තැබේ. යුද හමුදාවේ හා සෞඛ්‍ය දෙපාර්තමේන්තුවට අයත් වෛද්‍ය කණ්ඩායම් සහ මහජන සෞඛ්‍ය නිලධාරීන් ද නිරෝධායන ක්‍රියාවලිය අධීක්ෂණයට එක්ව සිටින අතර දින 14 ක අධික්ෂණයකින් පසු සිසුන් දෙමාපියන්ට භාරදීමට අවශ්‍ය කටයුතු සැලසුම් කර ඇතැයි ජනාධිපති මාධ්‍ය අංශය පවසයි."
    },
    {
        "content": "නාවික හමුදාව සඳහන් කළේ, සාගර පරිසර හානිය වැළැක්වීම සඳහා සිදුකළ මෙහෙයුම් දෙකකදී සවුත්බාර් සහ වන්කාලේ ප්‍රදේශවලදී මොවුන් අත්අඩංගුවට ගත් බවයි. සැකකරුවන් සමග ධීවර යාත්‍රා 4 සහ ධීවර ආම්පන්න ද නාවික හමුදා භාරයට ගෙන තිබේ. ඔවුන් නීතිමය කටයුතු සඳහා මන්නාරම සහකාර ධීවර අධ්‍යක්ෂ කාර්යාලයට භාර දුන් බව නාවික හමුදාව සඳහන් කළේ ය."
    },
    {
        "content": "සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය අනිල් ජාසිංහ මහතා පැවසුවේ, ඇයට හෙට දිනයේ රෝහලෙන් පිටව යා හැකි බවයි."
    },
    {
        "content": "එහි සමාන්‍යාධිකාරී ඩිලන්ත ප්‍රනාන්දු මහතා සඳහන් කළේ, මේ දක්වා එය දිනක් හැර දිනක් බදුල්ලට ධාවනය කෙරුණු බවයි. එම දුම්රිය ප්‍රථම වරට ධාවනය එක් කළේ පසුගිය නොවැම්බර් පළමු වැනිදායි."
    },
    {
        "content": "වී ෆෝස් බලකායේ සාමාජිකයෝ අද පෙරවරුවේ ගල්කිස්ස මුහුදු තීරයේ දී ජීවිතාරක්ෂක පුහුණු වැඩමුළුවකට සහභාගි වූහ. ඔවුන් සමග, ජාතික ජීවිත ආරක්ෂක සංවිධානය සහ ඒ-පෑඩ් හෙවත් ආපදා කළමනාකරණය පිළිබද ආසියානු පැසිෆික් සහයෝගිතා සංවිධානය ද එක්ව සිටියේ ය. ජලාශ්‍රිත ආපදා අවස්ථාවකදී ආපදා කණ්ඩායම්වලට සහය විය හැකි ආකාරයෙන් පුහුණු වු වී ෆෝස් කණ්ඩායම් ප්‍රාදේශීය මට්ටමින් පිහිටුවීමේ අරමුණින් මෙය සංවිධානය කර තිබිණ. ජාතික ජීවිතාරක්ෂක සංවිධානයේ මගපෙන්වීම යටතේ මෙය පැවැත්වුණු අතර එහි සභාපති අසංක නානායක්කාර මහතා සහ ප්‍රවීණ ජීවිතාරක්ෂක නිලධාරීහු පිරිසක් ද මේ අවස්ථාවට එක්ව සිටියහ. ජල ආපදා අවදානම් සහිත ප්‍රදේශවල නිව්ස් ෆස්ට් ප්‍රාදේශීය වාර්තාකරුවන් ද වැඩමුළුවට එක්ව සිටීම විශේෂත්වයකි . මෙහිදී ජීවිතාරක්ෂක උපකරණ සහ ආම්පන්න භාවිත කරන ආකාරය පැහැදිලි කෙරුණු අතර, ප්‍රායෝගික ක්‍රියාකාරකම් ද සිදු කෙරිණ. ප්‍රවීණ ජීවිතාරක්ෂක නිලධාරීන් එක්ව මුහුදේදී යාත්‍රාවක් පෙරළුණු විට ක්‍රියාකරන ආකාරය ඉදිරිපත් කෙරුණු කැප්සයිස් පෙරහුරුවක් ද මෙහිදී පැවැත්විණ. ජීවිත ආරක්ෂක පළමු ශ්‍රේණිය දක්වා පුහුණුව ලැබූ වීෆෝස් සාමාජිකයින්ට සහතික පත්‍රද පිරිනැමිණ."
    },
    {
        "content": "කොමිසමේ ප්‍රකාශකයෙකු සඳහන් කළේ, ඔහුගෙන් සාක්ෂි ලබාගැනීම රහසිගතව සිදු වූ බවයි. ලබන බ්‍රහස්පතින්දා නැවත කොමිසම හමුවේ පෙනී සිටින්නැයි ඔහුට දැනුම් දී ඇත. ඊට අමතරව මාවනැල්ල පොලීසියේ ස්ථානාධිපතිවරයා ද ඊයේ ජනාධිපති කොමිසම හමුවේ සාක්ෂි ලබා දුන්නේ ය. ඒ, මාවනැල්ල ප්‍රදේශයේ බුදු පිළිමවලට හානි කිරීම සම්බන්ධයෙනි. අප්‍රේල් 21 වැනි දා සිදු වූ ප්‍රහාර මාලාව සම්බන්ධයෙන් පුද්ගලයින් 460 කට අධික පිරිසකගෙන් මේ වන විට ප්‍රකාශ සටහන් කරගෙන තිබේ. ඊට අදාළව සාක්ෂි සටහන් කරගෙන ඇති පුද්ගලයින් සංඛ්‍යාව 59 කි. එම ජනාධිපති කොමිසමේ කාලය මාර්තු 22 වැනි දායින් අවසන්වීමට නියමිතයි."
    },
    {
        "content": "එයාර් බස් ගනුදෙනුවේදී සිදුවී ඇතැයි කියන අක්‍රමිකතා ගැන පූර්ණ විමර්ශනයක් සිදු කරන්නැයි ජනාධිපති ගෝඨාභය රාජපක්ෂ මහතා බලධාරීන්ට නියෝග කර තිබේ. ශ්‍රීලංකන් සමාගමට එයාර් බස් යානා 10 ක් මිලදී ගැනීමේ අතරමැදියෙකු ලෙස ක්‍රියා කළ එම සමාගමේ ඉහළ විධායක නිලධාරියෙකුගේ බිරිඳට අයත් බව කියන බෲනායි රාජ්‍යයේ ලියාපදිංචි සමාගමකට ඩොලර් මිලියන ගණනක අල්ලස් ලබාදීමේ සිද්ධිය අප ඊයේ වාර්තා කළේ ය. එයාර් බස් සමාගම සිදුකළ සැකකටයුතු ගනුදෙනු පිළිබඳව බ්‍රිතාන්‍යයේ බරපතළ වංචා කාර්යාලය අධිකරණයට ඉදිරිපත්කළ වාර්තාවකින් මේ ගනුදෙනුව අනාවරණය කර තිබිණ. 2013 වසරේ ශ්‍රීලංකන් සමාගමට ඒ 330 වර්ගයේ යානා 6 ක් සහ ඒ 350 වර්ගයේ යානා 4 ක් මිලදී ගැනීමටත් තවත් යානා 4 ක් කල්බදු ක්‍රමයට ලබා ගැනීමටත් බෲනායිහි ලියාපදිංචි සමාගම අතරමැදියන් ලෙස ක්‍රියාකාර තිබේ. මෙම ගනුදෙනුව සඳහා එයාර් බස් සමාගම බෲනායි සමාගමට ගෙවීමට එකගවී ඇති අල්ලස ඇමරිකානු ඩොලර් මිලියන 16.84 කි. ඉන් මිලියන 2 ක් හෙවත් රුපියල් මිලියන 300 කට අධික මුදලක් එයාර් බස් සමාගම ගෙවා තිබිණ. මේ ගනුදෙනුව ඇතුළු වංචා රැසක් පිළිබඳව බ්‍රිතාන්‍ය අධිකරණය හමුවේ කරුණු අනාවරණය කිරීමෙන් පසුව ඇමරිකාව, බ්‍රිනාන්‍ය සහ ප්‍රංශයට පවුම් බිලියන 3.6 ක වන්දි හා ගාස්තු ගෙවීමට එයාර් බස් සමාගමට සිදුව තිබේ. කෙසේවෙතත් , ශ්‍රීලංකන් සමාගම මිලදී ගැනීමට සූදානම් වූ ඒ 350 යානා 4 පසුගිය එක්සත් ජාතික පක්ෂ රජය අවලංගු කළේ ය. ඒ වෙනුවෙන් ශ්‍රී ලංකාවට ගෙවීමට සිදුවූ වන්දි මුදල ඇමරිකානු ඩොලර් මිලියන 98 කට අධිකයි. එය දළ වශයෙන් රුපියල් මිලියන දාහතර දහසකට අධිකයි. ශ්‍රීලංකන් සමාගමේ ඉහළම විධායක නිලධාරියෙකුගේ බිරිඳට අයත් බෲනායි සමාගමට ලබාදුන් අල්ලස් මුදල රුපියල් මිලියන 300 ක් පමණ වෙද්දී ගනුදෙනුව අවලංගු කිරීමට ශ්‍රී ලංකාවට රුපියල් මිලියන දාහතර දහසකට අධික මුදලක් ගෙවා දැමීමට සිදුවිය. අතරමැදි සමාගමකට අල්ලස් ගෙවීම පිළිබඳව වංචාවක් අනාවරණය වී තිබියදීත් ශ්‍රී ලංකාව යළිත් විශාල වන්දි මුදලක් ද ගෙවා දමා යානා මිලදී ගැනීමේ ගනුදෙනුව අවලංගු කර තිබේ. අද නිවේදනයක් නිකුත් කරමින් ජනාධිපති මාධ්‍ය අංශය සඳහන් කළේ, මේ චෝදනා සම්බන්ධයෙන් වහාම පූර්ණ පරීක්ෂණයක් සිදුකර ප්‍රථිපල තමන්ට දැනුම් දෙන්නැයි ජනාධිපතිවරයා නියෝග කර ඇති බවයි. 2011 සිට 2015 ජුනි දක්වා කාලය තුළ එයාර් බස් සමාගම සමග සිදුකළ දෙනුවේදී වූ බව කියන මූල්‍ය අක්‍රමිකතා පිළිබඳව බ්‍රිතාන්‍ය ප්‍රකාශයට පත් කර ඇති තීන්දුව පිළිබඳව දැනුවත් බව ශ්‍රීලංකන් සමාගම අද පස්වරුවේ නිවේදනය කළේ ය. එම නිවේදනයේ දැක්වුණේ කිසියම් විමර්ශනයක් හෝ නඩු පැවරීමකදී ඕනෑම රජයේ ආයතනයක් සමග පූර්ණ සහයෝගයෙන් කටයුතු කරන ලෙස සමාගමේ සභාපතිවරයා කළමනාකාරිත්වයට උපදෙස්දී ඇති බවයි. අනාගතසේ දී සියලු නිවැරදි ක්‍රියාමාර්ග ගැනීමේ අරමුණින් පවතින සියලු අභයන්තර ලියකියවිලි සංරක්ෂණය කර අධ්‍යයනය කරන ලෙසද සභාපතිවරයා උපදෙස් දී තිබේ."
    },
    {
        "content": "මේ වනවිට එම ඒකකයේ රාජකාරිවල නිරත වන්නේ වෛද්‍යවරුන් දෙදෙනෙක් පමණි. කොරෝනා වෛරසය යැයි සැකසහිත පුද්ගලයින්ගේ රුධිර සහ ඛේඨ සාම්පල සැලකිය යුතු ප්‍රමාණයක් දෛනිකව වෛද්‍ය පර්යේෂණ ආයතනය වෙත ලැබෙමින් පවතින බව එහි ප්‍රකාශකයෙකු පැවසුවේ ය. මේ හේතුවෙන් අදාළ සාම්පල පරීක්ෂාව සඳහා තව ත් වෛද්‍යවරුන් දෙදෙනෙකු ලබාදෙන්නැයි වෛද්‍ය පර්යේෂණායතනය, සෞඛ්‍ය අමාත්‍යාංශයෙන් ඉල්ලීමක් කර තිබේ. ඒ අනුව සෞඛ්‍ය අමාත්‍යාංශය, වෛද්‍යවරුන් දෙදෙනෙකු වෛද්‍ය පර්යේෂණායතනයට යොමුකර දින කිහිපයක් ගතව ඇතත් ඔවුන් මෙතෙක් රාජකාරීයට වාර්තා කර නැත. මේ හේතුවෙන් මේ වනවිට සේවයේ නිරත වෛද්‍යවරුන් දෙදෙනා කිසිදු විවේකයක් නොමැතිව අඛණ්ඩව රාජකාරී කටයුතුවල නිරත වන බව වාර්තා වේ. කොරෝනා වෛරසය සම්බන්ධයෙන් කෙරෙන රුධිර සාම්පල පරීක්ෂාව සඳහා ගතවන කාලය පැය 8 කට ආසන්නයි. වෛද්‍ය පර්යේෂණ ආයතනයෙන් අප කළ විමසීමකදී අනාවරණය වූයේ කොරෝනා පරීක්ෂාව සඳහා මේ වන විට සැක සහිත රුධිර සාම්පල 20 ක් පමණ ලැබී ඇති බවයි."
    },
    {
        "content": "පොලීසිය සඳහන් කළේ, සැකකරුවන් සන්තකයේ තිබී හෙරොයින් කිලෝග්‍රෑම් 01යි ග්‍රෑම් 10ක් සොයා ගත් බවයි. එහි වටිනාකම රුපියල් කෝටියකට අධික වේ. අත්අඩංගුවට ගෙන ඇත්තේ මාතලේ , කයිකාවල ප්‍රදේශයේ පදිංචි 45 හැවිරිදි සැකකරුවෙකු සහ මහව තානායම පාරේ පදිංචි 42 හැවිරිදි සැකකරුවෙකි. ඔවුන් දින 06 ක රැඳවුම් නියෝග මත රඳවා තබා ප්‍රශ්න කරන බව පොලිස් මත්ද්‍රව්‍ය නාශක කාර්යාංශය සඳහන් කළේ ය. මොවුන් සමග සබඳතා පැවැත්වූ පුද්ගලයින් පිළිබඳව දුරකථන විශ්ලේෂණ වාර්තා ඔස්සේ විමර්ශනය කරන බව පොලීසිය ප්‍රකාශ කළේ ය."
    },
    {
        "content": "ඒ , පාරිභෝගික කටයුතු අධිකාරිය , පොලිස් විශේෂ කාර්ය බලකායේ සහයෝගය ඇතිව වත්තල හැදල ප්‍රදේශයේ ගබඩාවක කල වැටලීමකදීයි. ආහාර නිෂ්පාදනය කරන සහ අවන්හල් ජාලයක් පවත්වා ගෙන යන ප්‍රධාන පෙළේ ආයතනයක් මෙලෙස වටලා තිබේ. එහිදී කල් ඉකුත්වූ නිෂ්පාදනවල ලේබලය ඉවත් කර නව ලේබල් අලවමින් සිට ඇති බව පාරිභෝගික කටයුතු අධිකාරිය සඳහන් කළේ ය. එලෙස තොරතුරු වෙනස් කරන ලද සහ කල් ඉකුත්වූ බේකරි අමුද්‍රව්‍ය , කේක් සෑදීමට භාවිත කරන ලද අමුද්‍රව්‍ය ඇතුළු ආහාර ටොන් දාහතාහාමාරක් සොයා ගෙන තිබේ. මෙම ආහාර ද්‍රව්‍ය තොගයේ වෙළඳපොළ වටිනාකම රුපියල් මිලියන 15 කි. කල් ඉකුත්වූ කස්ටඩ් පවුඩර්, පාන් සෑදීමට භාවිත කරන වෝල් කෝනර් , කේක් සැරසිලි අමුද්‍රව්‍ය , වැනිලා සහ ඇපල් බීම වර්ග සොයා ගෙන ඇති අතර එම ද්‍රව්‍ය ඉකුත් වසරේ මැයි 13 ත් දෙසැම්බර් 06 ත් අතර කාලය තුළ කල් ඉකුත්වී තිබේ. විමර්ශනවලදී හෙළීවී ඇත්තේ , අදාළ ආයතනය ආහාර නිෂ්පාදනය හා අවන්හල් ජාලයක් පවත්වා ගෙන යෑමට අමතරව බේකරි නිෂ්පාදන සහ කේක් අමුද්‍රව්‍ය අමරිකාව , ඩුබායි සහ ජර්මනිය යන රටවලින් ආනයනය කර වෙළඳපොළට සහ ප්‍රධාන හෝටල්වලට සපයා ඇති බවයි. අදාළ සමාගමට එරෙහිව නඩු පැවරීමට නියමිත අතර භාණ්ඩ සහිත ගබඩාවට මුද්‍රා තබා පොලිස් ආරක්ෂාව යොදවා තිබේ. මෙවැනි තොරතුරු 1977 හදිසි ඇමතුම් අංකයට ලබා දෙන ලෙස පාරිභෝගික කටයුතු පිළිබඳ අධිකාරිය ජනතාවගෙන් ඉල්ලා සිටී."
    },
    {
        "content": "COLOMBO (News 1st) – සජිත් ප්‍රේමදාස නායකත්වය දෙන නව දේශපාලන බලවේගයේ ලේකම් රංජිත් මද්දුම බණ්ඩාර බව සජිත් ප්‍රේමදාස පවසයි."
    },
    {
        "content": "අභාවප්‍රාප්ත වනවිට ඔහුගේ වයස 58 කි. ඔස්ට්‍රේලියාවේ රෝහලකට ඇතුළත් කිරීමෙන් පසු ඔහු මිය ගොස් ඇත."
    },
    {
        "content": "ඒ, අනුව ග්ලාස් හවුස් හන්දියෙන් නන්දා මෝටර් දෙසට ඇතුළුවීම, පුස්තකාල හන්දියෙන් ග්ලාස් හවුස් දෙසට හා ආනන්ද කුමාරස්වාමි මාවතට ඇතුළුවීම අත්හිටුවා ඇතැයි පොලීසිය පැවසුවේ ය. මීට අමතරව ධර්මපාල මාවතෙන් එෆ්.ආර්. සේනානායක මාවතට ඇතුළුවීම, සොයිසා වටරවුමෙන් කන්නන්ගර මාවතට ඇතුළුවීම, විජේරාම මාවතින් රොස්මිඩ් පෙදෙස ඔස්සේ කන්නන්ගර මාවතට ඇතුළුවීම ද එම කාලය තුළ අත්හිටුවන බව පොලීසිය දැනුම් දෙන්නේය. පොලීසිය ප්‍රකාශ කළේ, බෞද්ධාලෝක මාවතේ සිට මෙට්ලන්ට් පෙදෙසට හා ප්‍රේමකිර්ති ද අල්විස් මාවතට ඇතුළුවීම පෙරහුරු පවතින කාල සීමාවේදී අත්හිටුවන බව ය. මේ අතර ස්ටැන්ලි විජේසුන්දර මාවතින් පදනම් මාවතට ඇතුළුවීමද අත්හිටුවා තිබේ."
    },
    {
        "content": "ඒ උතුරු මුහුද කේන්ද්‍ර කර ගනිමින් සිදුකළ මෙහෙයුම්වලදීයි. ඒ අනුව යාපනය මාදගල්තුරේයි ප්‍රදේශයේ සිදුකළ වැටලීමකදී නාවික හමුදාව භාරයට ගෙන ඇති කේරළ ගංජා ප්‍රමාණය කිලෝග්‍රෑම් 191 කි. යාපනය මයිලඩි ප්‍රදේශයේදී කේරළ ගංජා කිලෝග්‍රෑම් 99 ක් සහ යාපනය පුංගුඩුතිව්හිදි කේරළ ගංජා කිලෝග්‍රැම් 300 කට අධික ප්‍රමාණයක් නාවික හමුදාව භාරයට ගෙන තිබේ. මෙම සෝදිසි මෙහෙයුම් අඛණ්ඩව ක්‍රියාත්මක බව නාවික හමුදාව ප්‍රකාශ කළේ ය."
    },
    {
        "content": "අධ්‍යාපන අමාත්‍යාංශය පැවසුවේ ජාතික දින ආචාර පෙළපාලියේ අවසන් පුහුණු කටයුතු අද උදෑසන සිට සිදු කෙරෙන අතර ඒ, හේතුවෙන් මතුවිය හැකි රථවාහන තදබදය අවම කිරීම සඳහා නිදහස් චතුරස්‍රය ආශ්‍රිතව පිහිටා ඇති පාසල් 15 ක් එලෙස වසා තැබෙන බව ය. ඒ අනුව, කොළඹ, ඩී එස් සේනානායක විද්‍යාලය, රාජකීය විද්‍යාලය, තර්ස්ටන් විද්‍යාලය, යශෝධරා විද්‍යාලය, මියුසියස් විද්‍යාලය, සෙන්ට් බ්‍රිජට්ස් විද්‍යාලය, කොළඹ ලේඩ්ස් කොලේජ්, කොළඹ ජාත්‍යන්තර විද්‍යාලය හා විචලි ජාත්‍යන්තර පාසල අද දිනයේ වසා තැබෙනු ඇති. එමෙන්ම, පුහුණු කටයුතු සඳහා සහභාගී වන ආරක්ෂක අංශ නිලධාරීන්ට නවාතැන් පහසුකම් ලබාදීම හේතුවෙන් කොළඹ මහානාම, පොල්වත්ත ශාන්ත මයිකල් පිරිමි විද්‍යාලය සහ පොල්වත්ත ශාන්ත මේරි කාන්තා විද්‍යාලය, කණිෂ්ඨ විද්‍යාලයද ඇතුළු පාසල් හෙට සවස 5 දක්වා වසා තැබෙන බව අධ්‍යාපන අමාත්‍යාංශය සඳහන් කළේය. එම අමාත්‍යාංශය පැවසුවේ කොළඹ 12 මිහිඳු මහා විද්‍යාලය, කොළඹ 10 අල් හිදායා විද්‍යාලය සහ කොළඹ 10 අශෝක විද්‍යාලය ද අද පෙරවරු 9.00 සිට හෙට රාත්‍රිය දක්වා නිවාඩු ලබාදීමට කටයුතු යොදා ඇති බව ය. එලෙස නිවාඩු ලබාදීමත් සමග සිසුන්ට මඟහැරෙන ඉගැන්වීම් කටයුතු වෙනත් දිනයක් යොදා ගනිමින් ආවරණය කරන ලෙස ද සියලු පාසල් ප්‍රධානීන් වෙත දැනුම්දී ඇතැයි අධ්‍යාපන අමාත්‍යාංශය සඳහන් කළේය."
    },
    {
        "content": "සෞඛ්‍ය අමාත්‍යංශය සඳහන් කළේ, ප්‍රථිකාර සේවාවන් සඳහා අවශ්‍ය සියලු ඖෂධ ඇතුළු සියලු අවශ්‍යතා සෞඛ්‍ය අමාත්‍යාංශය විසින් ලබා දෙන බවයි. ජාතික බෝවන රෝග විද්‍යාතනයේ අධ්‍යක්ෂ වෛද්‍ය හසිත අත්තනායක මහතා උපුටා දක්වමින් සෞඛ්‍ය අමාත්‍යාංශය ප්‍රකාශ කළේ, ප්‍රථිකාර ලබන පිරිස අතරින් 05 දෙනෙකු ශ්‍රී ලාංකිකයින් බවයි. සෙසු පිරිස විදේශීය ජාතිකයින් බව සෞඛ්‍ය අමාත්‍යාංශය සඳහන් කළේ ය. මේ අතර , ජාතික බෝවෙන රෝග විද්‍යායතනයේ ප්‍රතිකාර ලබන කෝරෝනා ආසාදනයවූ බව කියන චීන ජාතික කාන්තාව සුවය ලබමින් සිටින්නී ය. එහි නියෝජ්‍ය අධ්‍යක්ෂ වෛද්‍ය චින්තා සූරියආරච්චි මහත්මිය සඳහන් කළේ, ජාත්‍යන්තර සෞඛ්‍ය ප්‍රමිතීන්ට අනුව සිදුකළ අවසන් පරීක්ෂණ වාර්තාව අද ලැබීමෙන් පසුව ඇය සිය රටට පිටත්කර යැවීමට සැලසුම් කර ඇති බවයි. චීනයේ වූහාන් නගරයේ සිට ශ්‍රී ලංකන් ගුවන් යානයකින් රැගන ආ සිසුන් 33 දෙනා මේ වන විට දියතලාව නිරෝධායන ඒකකයේ රඳවා සිටී. යුද හමුදාව පැවසුවේ එහි සිටින විශේෂ වෛද්‍ය කණ්ඩායමක් පසුගිය පැය 24 තුළ , දිනකට තුන් වරක් ඔවුන්ගේ ශරීර උෂ්ණත්වය සහ අනෙකුත් ආසාධිත තත්ත්වයන් පරික්ෂා කර ප්‍රථිකාර ලබා දෙමින් සිටින බවයි. නිරෝධායන ඒකකයේ සිටින නේවාසිකව ප්‍රථිකාර ලබන සිසුවෙකුගේ හඬපටයක් යුද හමුදාව අද පස්වරුවේ මාධ්‍යට නිකුත් කළේ ය. මේ අතර රාජගිරියේ පැවති දානමය පිංකමකට සහභාගි වෙමින් , පූජ්‍ය මැදගොඩ අභයතිස්ස හිමියන් අද අනාවරණයක් සිදු කළේ ය. මේ අතර ශ්‍රී ලාංකිකයින් ඇතුළු මගීන් 141 දෙනෙකු රැගත් තවත් ගුවන් යානා තුනක් චීනයේ සිට මෙරටට පැමිණ තිබේ. දිවයිනට පැමිණි පිරිස අතරට චීන ජාතිකයින් 39 දෙනෙකු ඇතුළත් වෙති. කටුනායක ගුවන් තොටුපළේ කාර්යභාර කළමනාකාරවරයා පැවසුවේ චෙංඩු, ග්වැන්ෂෝ සහ බෙයිජිං සිට එම යානා අද අලුයම සහ ඊයේ රාත්‍රියේ කටුනායකට ගොඩබැස්ස වූ බවයි. චෙංඩු සිට පැමිණි යානයේ සිටි මගීන් 25 දෙනාගෙන් 24 දෙනෙක්ම චීන ජාතිකයින් ය. චීනයේ ග්වැන්ෂෝ සිට පැමිණි යානයේ සිටි මගීන් හැත්තෑ දෙදෙනාගෙන් 9 දෙනෙකු චීන ජාතිකයෝ වෙති. බීජිං සිටි පැමිණි ගුවන් යානයේ මගීන් 83 දෙනෙකු පැමිණි අතර ඒ අතර චීන ජාතිකයින් 09 දෙනෙකු සිටින බව ගුවන් තොටුපළ කාර්යභාර කළමනාකරවරයා සඳහන් කළේ ය."
    },
    {
        "content": "පොලීසිය සඳහන් කළේ, මේ හේතුවෙන් හැව්ලොක් මාර්ගයේ සිට ගමන් ගන්නා වාහනවලට ඩික්මන් මාර්ගය දෙසට රථ වාහන හැරවිය නොහැකි බවයි. කෙසේ වෙතත් ඩික්මන් මාර්ගයේ සිට ගාලු පාර දෙසට රථ වාහන ධාවනය කළ හැකි බව පොලිස් මාධ්‍ය ඒකකය සඳහන් කළේ ය."
    },
    {
        "content": "ඒ පොලිස් විශේෂ කාර්යය බලකාය මුල්ලේරියාව ප්‍රදේශයේදී අත්අඩංගුවට ගත් සැකකරුවන් දෙදෙනෙකුගෙන් කල ප්‍රශ්න කිරීම්වලදීයි. පොලිස් විශේෂ කාර්ය බලකාය ඊයේ මුල්ලේරියාව ප්‍ර දේශයේ ක්‍රියාත්මක කළ මෙහෙයුමේදී ප්‍රබල පාතාල නායකයෙකු වන අංගොඩ ලොක්කාගේ සාහායකයින් දෙදෙනෙකු අත්අඩංගුවට ගැනිණ. ප්‍රියංකර හා පැණියා යන අන්වර්ථ නාමයෙන් හැඳින්වෙන සැකකරුවන් දෙදෙනෙකු මෙලෙස අත්අඩංගුවට ගෙන ඇති අතර ඔවුන් අංගොඩ ලොක්කා සමග සමීප සබඳතා පවත් වන බව විමර්ශනවලදී හෙළිවී තිබේ. සැකකරුවන් හෙරොයින් ජාවාරම හා කප්පම් ගැනීම් සම්බන්ධයෙන් චෝදනා ලැබ සිටින දෙදෙනෙකු බව පොලිස් විශේෂ කාර්යය බලකාය සඳහන් කළේ ය."
    },
    {
        "content": "පොලීසිය පැවසුවේ ඊයේ රාත්‍රී 7.30 ට පමණ ප්‍රදේශයේ ඉඩමක අතහැර දමන ලද පතලකට වැටී සිටි කුකුලන් දෙදෙනෙකු බේරා ගැනීමට ගිය අවස්ථාවේ අදාළ පුද්ගලයින් ද එම පතලට වැටී ඇති බව ය. සිහිසුන්ව අසාධ්‍ය තත්ත්වයෙන් යුතුව රෝහල්ගත කිරීමෙන් පසු ඔවුන් තිදෙනා මියගොස් ඇතැයි පොලීසිය සඳහන් කළේය. එලෙස මියගොස් ඇත්තේ අවුරුදු 17, 25 සහ 27 යන වයස්වල පසුවන අවිස්සාවේල්ල ප්‍රදේශයේ පදිංචි තරුණයින් තුන් දෙනෙකි."
    },
    {
        "content": "වෛද්‍යවරයා පැවසුවේ එහි ප්‍රතිඵල මත ඇයව රෝහලෙන් මුදාහැරීමට කටයුතු කරන බව ය. මේ අතර කොරෝනා වෛරසය අසාදනයවී ප්‍රතිකාර ලබමින් සිටින චීන ජාතික කාන්තාව සම්බන්ධයෙන් තවදුරටත් පසු විපරම් සිදුකරමින් ඇතැයි වසංගත රෝග විද්‍යා ඒකකයේ ජ්‍යෙෂ්ඨ වසංගත රෝග විද්‍යාඥ වෛද්‍ය සුදත් සමරවීර මහතා සඳහන් කළේය. තවදුරටත් කොරෝනා ව්‍යාප්තිය පාලනය කිරීම සඳහා සෞඛ්‍යාරක්ෂිත ක්‍රියාමාර්ග අනුගමනය කරන ලෙස ඔහු ජනතාවට දැනුම් දෙන්නේය. මේ අතර ආහාර හරහා කිසිඳු අයුරකින් කොරෝනා ව්‍යාප්ත නොවන බව සෞඛ්‍ය අංශ පවසයි. වැඩබලන සෞඛ්‍ය සේවා අධ්‍යක්ෂ ජනරාල් වෛද්‍ය ලක්ෂ්මන් ගම්ලත් මහතා පැවසුවේ රෝගියෙකුගේ සෙම ශරීර ගතවීමෙන්, කිවිසුම් හෝ වෙනත් ක්‍රමයකින් රෝගියාගේ ආසාදිත ශ්‍රාවයන් තවත් කෙනෙකුගේ ශරීර‍ය මත පතිතවීමෙන් මෙම වෛරසය ආසාදනය විය හැකි බව ය. මේ අතර මෙරට ඉදිකිරීම් සමාගම්වල සේවයේ නියුතු චීන ජාතිකයින් පසුගිය දින කිහිපය පුරා පරීක්ෂාවට ලක්කළ බව ශ්‍රී ලංකා මහජන සෞඛ්‍ය පරීක්ෂකවරුන්ගේ සංගමය පවසයි. එහි සභාපති උපුල් රෝහණ මහතා පැවසුවේ සෙම්ප්‍රතිෂ්‍යාව වැළඳුනු චීන ජාතිකයින් පිළිබඳ ලද පැමිණිලි අනුව ඔවුන් පරීක්ෂා කළ බව ය. දිවයින පුරා සිටින කොරෝනා වෛරසය වැළඳී ඇති බවට සැක කෙරෙන ගුවන් මගීන් පිළිබඳව විමර්ශනය කෙරෙන බව ද ඔහු වැඩි දුරටත් සඳහන් කළේය."
    },
    {
        "content": "නීතිපතිවරයා මෙම නියෝගය කර තිබෙන්නේ, ඔවුන් සම්බන්ධයෙන් අපරාධ පරීක්ෂණ දෙපාර්තමේන්තුව පවත්වන විමර්ශනයේ ප්‍රගතිය පිළිබඳ සැලකිල්ල යොමු කරමිනි. මුදල් විශුද්ධිකරණ පනත යටතට ගැනෙන චෝදනා යටතේ කපිල චන්ද්‍රසේන හා ඔහුගේ බිරිඳ අත්අඩංගුවට ගැනීම සඳහා අධිකරණයට කරුණු වාර්තා කරන ලෙස නීතිපතිවරයා අපරාධ පරීක්ෂණ දෙපාර්තමේන්තුවට උපදෙස් දී ඇත. ශ්‍රීලංකන් ගුවන් සේවයට එයාර් බස් මිලදී ගැනීම සඳහා සිදු කළ ගනුදෙනුවකට අදාළව සිදු වූ අක්‍රමිකතාවක් මෙම විමර්ශනයට හේතුවේ."
    },
    {
        "content": "කළුතර , දොඩංගොඩ තුඩුගල ප්‍රදේශයේ රබර් නිෂ්පාදන ආයතනයක ඇතිවූ හදිසි ගින්නකින් එම ආයතනය සම්පූර්ණයෙන්ම විනාශ වී ගොස් තිබේ. පොලිසිය සඳහන් කළේ, අද පෙරවරු 10.35ට පමණ හටගත් ගින්න පාලනය සඳහා කළුතර ගිනි නිවීම් ඒකකය, පොලිස් විශේෂ කාර්ය බලකාය හා එක්ව දොඩංගොඩ ප්‍රාදේහීය සභාවේ සේවා රථ 05 ක් යෙදවූ බව ය. ගින්නට හේතුව මෙතෙක් අනාවරණයවී නොමැත."
    },
    {
        "content": "අද දින එම පෙත්සම කැඳවනු ලැබුවේ, අගවිනිසුරු ජයන්ත ජයසූරිය, එස්.තුරෙයිරාජා, ගාමිණී අමරසේකර යන ත්‍රිපුද්ගල ශ්‍රේෂ්ඨාධිකරණ විනිසුරු මඩුල්ල හමුවේදීයි. මෙහිදී පෙත්සම සලකා බැලීම ලබන මැයි මස 26 වැනි දා දක්වා කල් තැබීමට ශ්‍රේෂ්ඨාධිකරණය නියෝග කළේ ය. තමාව අනිවාර්ය නිවාඩු යැවීමට එරෙහිව පොලිස්පති පූජිත් ජයසුන්දර මහතා මෙම මූලික අයිතිවාසිකම් පෙත්සම ගොනුකර ඇත."
    },
    {
        "content": "මේ අතර වැල්ලවත්ත, කොටහේන ඇතුළු කොළඹ නගරය ආශ්‍රිත ප්‍රදේශ කිහිපයක ඊයේ රාත්‍රියේ ජල සැපයුම බිඳ වැටී තිබුණි. එම ප්‍රදේශවල ජනතාව සඳහන් කළේ, එම ජල කප්පාදුව පිළිබඳ කිසිදු පූර්ව දැනුම්දීමක් සිදු කර නොතිබූ නිසා ඔවුන් දැඩි අපහසුතාවට පත් වූ බවයි. ජාතික ජල සම්පාදන හා ජලාපවාහන මණ්ඩලයෙන් අප මේ පිළිබඳ විමසීමක් කළෙමු. එහි ප්‍රකාශකයෙකු සඳහන් කළේ, ප්‍රදේශය ආශ්‍රිත නළ පද්ධතියේ ඇති වූ හදිසි කාන්දුවක් එම ජල කප්පාදුවට හේතු වූ බවයි."
    },
    {
        "content": "විදෙස්ගතව සිටි පොදුජන පෙරමුණේ ජාතික සංවිධායක බැසිල් රාජපක්ෂ මහතා පිළිගැනීමට නිමල් ලංසා සහ ලක්ෂ්මන් යාපා යන රාජ්‍ය අමාත්‍යවරුන් ද ගුවන්තොටුපොළට පැමිණ සිටියහ."
    },
    {
        "content": "නව විනිසුරුවරුන් දෙදෙනෙකු අද ජනාධිපතිවරයා ඉදිරියේ දිවුරුම් දී තිබේ. අභියාචනාධිකරණයේ සභාපති විනිසුරු යසන්ත කෝදාගොඩ මහතා අද පස්වරුවේ දිවුරුම් දුන්නේ, ශ්‍රේෂ්ඨාධිකරණ විනිසුරුවරයෙකු ලෙසයි. අභියාචනාධිකරණ විනිසුරු එච්.එම්.ඩී නවාස් මහතා අද අභියාචනාධිකරණයේ සභාපතිවරයා ලෙස ජනාධිපතිවරයා ඉදිරියේ දිවුරුම් දුන්නේ ය."
    },
    {
        "content": "COLOMBO ( News 1st ) – 72 වන ජාතික නිදහස් දින සැමරුව ජනාධිපති ගෝඨාභය රාජපක්ෂ මහතාගේ ප්‍රධානත්වයෙන් අද පෙරවරුවේ කොළඹ නිදහස් චතුරස්‍ර පරිශ්‍රයේදී පැවැත්වේ. මෙහිදී ත්‍රිවිධ හමුදාව, පොලීසිය, විශේෂ කාර්ය බලකාය සහ සිවිල් ආරක්ෂක බලකාය එක්ව පවත්වන ආචාර පෙළපාලිය පෙරවරු 7.40 ට ආරම්භවීමට නියමිතයි. මෙම ආචාරය පෙළපාලිය සඳහා හමුදා භටයින් 3,376 ක්, නාවික හමුදා භටයින් 799 ක්, ගුවන් හමුදා භටයින් 847 ක් සහභාගි වනු ඇති. එසේම පොලිස් නිලධාරීන් 596 දෙනෙකු, විශේෂ කාර්යය බලකායේ සාමාජිකයින් 327 දෙනෙකු සහ සිවිල් ආරක්ෂක භටයින් 385 දෙනෙකු ද සහභාගිවීමට නියමිත ය. මේ අතර ”සුරක්ෂිත දේශයක් සෞභාග්‍යමත් රටක්” තේමා කර ගනිමින් පැවැත්වෙන 72 වැනි නිදහස් සමරු උළෙල වෙනුවෙන් රටවැට බැඳි රන්වැට නමින් සංදර්ශන මාලාවක් ගාලු මුවදොර පිටිය කේන්ද්‍ර කර ගනිමින් අද පස්වරුවේ පැවැත්වීමට නාවික හමුදාව කටයුතු යොදා තිබේ. නාවික හමුදාව පැවසුවේ එහිදී ගාලු මුවදොර පිටියට ඔබ්බෙන් වූ මුහුදේ නැංගුරම්ලා ඇති නාවික හමුදාව සතු අධි තාක්‍ෂණ ගැඹුරු මුහුද නිරීක්‍ෂණ නෞකාවන්, නාවික වේග ප්‍රහාරක යාත්‍රා මගින් සිදු කරනු ලබන සංදර්ශන, අංගම්පොර සංදර්ශන සහ නාවික සෙබළුන් පවත්වන තවත් බොහෝ සංදර්ශන රැසක් එහිදී පැවැත්වෙන බවයි. ජාතික නිදහස් දින උළෙල වෙනුවෙන් ශ්‍රී ලංකා ගුවන් හමුදාව පවත්වන ගුවන් යානා උත්තමාචාරය ගුවන් යානා 30 ක් යොදාගනිමින් අද දිනයේදී පැවැත්වෙනු ඇති."
    },
    {
        "content": "1 : කොරෝනා ආසාදනය වී ප්‍රතිකාර ලබන චීන ජාතික කාන්තාවගේ අවසන් ජෛව සාම්පල වෛද්‍ය පර්යේෂණ ආයතනයට යොමුකර ඇතැයි වැඩබලන සෞඛ්‍ය සේවා අධ්‍යක්ෂ ජනරාල් වෛද්‍ය ලක්ෂ්මන් ගම්ලත් මහතා පවසයි. 2. : සජිත් ප්‍රේමදාස නායකත්වය දෙන නව දේශපාලන බලවේගයේ ලේකම් රංජිත් මද්දුම බණ්ඩාර බව සජිත් ප්‍රේමදාස පවසයි. 3.   : නව විනිසුරුවරුන් දෙදෙනෙකු ඊයේ ජනාධිපතිවරයා ඉදිරියේ දිවුරුම් දී තිබේ. 4.  : පොලිස්පති පූජිත් ජයසුන්දර මහතා ගොනුකර ඇති මූලික අයිතිවාසිකම් පෙත්සමේ වගඋත්තරකරුවෙකු ලෙස හිටපු ජනාධිපති මෛත්‍රීපාල සිරිසේන මහතා නම් කිරීමට ශ්‍රේෂ්ඨාධිකරණය ඊයේ අවසර ලබාදී තිබේ. 1. : කොරෝනා වෛරසය පැතිරයාම මැඩපැවැත්වීමට අමෙරිකාව ලබාදුන් සහාය, චීනය විසින් ප්‍රතික්ෂේප කරනු ලැබ තිබේ."
    },
    {
        "content": "ගම්මැද්ද Vforce මෙරට විශාලතම ස්වේඡ්චා සංවිධානයේ නිල වෙබ් අඩවිය වන   අද එළි දැක්වුණි. ලංකාව පුරා විසිරී සිටින තරුණ තරුණියන් ස්වෙච්ඡා කණ්ඩායම් හා විශ්වවිද්‍යාල සිසුන් සමග එක්ව ගම්මැද්ද V-force මහජන සේවා ක්‍රියාන්විතය 2018 ජුලි 21 වැනිදා ආරම්භ විය. එහි පළමු සමාජ සත්කාරක වැඩසටහන වුණේ, ලෝක උරුමයක් වන සිගිරීය හා ඒ අවට පරිසරය පිරිසිදු කිරීමයි. අනතුරුව V-force කණ්ඩායම මීගමුව කලපුව සුද්ද පවිත්‍ර කිරීම, රත්නපුර කළු ගඟ දෙපස පැළ සිටුවීම, කෑගල්ල කිනිවිට කණිෂ්ඨ විද්‍යාලය අලුත්වැඩියා කිරීම , මහව මහපලුගස්වැව පිරිසිදු කිරීම, ගින්නෙන් විනාශ වූ ඇල්ල රක්ෂිතයේ පැල සිටුවීම හා රත්නපුර කළු ගඟ දෙපස අවදානම් ප්‍රදේශයේ පැළ සිටුවීම ආදී වැඩසටහන් රැසක් දියත් කළේ ය. ඊට අමතරව මත්ද්‍රව්‍ය නිවාරණ වැඩසටහන් , ඩෙංගු මර්දන වැඩසටහන් ජනතා වෙනුවෙන් ද V-force සිය දායකත්වය ලබා දුන්නේ ය. V-force චැලේන්ජ් ට්‍රෝෆි තරගාවලිය මෙරට ක්‍රීඩා ක්ෂේත්‍රය වෙනුවෙන් ආරම්භ වූ තවත් නවමු වැඩසටහනකි. අද දියත් වන   නව වෙබ් අඩවිය හරහා දැන් මෙම ස්වෙච්ඡා බලඇණියට ලියාපදිංචිවීමේ අවස්ථාව ඔබට උදාකර දී තිබේ. එමෙන්ම ඉදිරියේ පැවැත්වෙන වැඩසටහන් පිළිබඳව දැනුවත්වීමට මෙන්ම V-force ක්‍රියාන්විතය ගැන ඔබේ අදහස් අප වෙත යොමු කිරීමද කළ හැකියි.   එය නම් කර ඇත්තේ,   ලෙස ය. මේ, ඒ පිළිබඳව පැහැදිළි කළ සීමාසහිත කැපිටල් මහරාජා සංවිධානයේ සමූහ අධ්‍යක්ෂ ශෙවාන් ඩැනියෙල් මහතා"
    },
    {
        "content": "අග්‍රාමාත්‍යවරයා සිය නිවේදනයෙන් පෙන්වා දෙන්නේ විටින් විට මතුවූ බරපතල අභියෝග මධ්‍යයේ වුවත් සර්වජන ඡන්දය මත පදනම් වූ නියෝජිත ප්‍රජාතන්ත්‍රවාදී ක්‍රමය මෙරට තුළ සුරැකී ඇති බව ය. ජනතාවගේ සෞඛ්‍ය තත්ත්වය, සාක්ෂරතාවය වැනි කරුණුවලදී අපි වෙනත් බොහෝ රටවලට සාපේක්ෂව ඉදිරියෙන් සිටින බව අග්‍රාමාත්‍යවරයා පවසයි. මෙරට නිදහස් මාධ්‍යක් පවතින බවත් රටේ පුරවැසියන්ට තමන්ගේ පෞද්ගලික සුරක්ෂිතතාව පිළිබඳ විශ්වාසයක් ඇතිව ජීවත් විය හැකි බව ද අග්‍රාමාත්‍යවරයාගේ නිදහස් දින පණිවුඩයේ සඳහන් වේ. අදීන රටක් වෙනුවෙන් පෙරට යාමට මෙවර නිදහස් දිනයේදී අදිටන් කර ගත යුතු බව 72 වැනි ජාතික නිදහස් දිනය වෙනුවෙන් පණිවිඩයක් නිකුත් කරන විපක්ෂ නායක සජිත් ප්‍රේමදාස මහතා අවධාරණය ක‍ළේය. විපක්ෂ නායකවරයා එමගින් පෙන්වා දී ඇත්තේ ජාති, ආගම්, කුල මල , පංති භේදයකින් තොරව එකාවන්ව මේ බිමේ නිදහස වෙනුවෙන් කැපවූ සියලුදෙනාට ජාතියේ ප්‍රණාමය හිමිවිය යුතු බව ය. ඒ වෙනුවෙන් මොහොතක් පාසා කැපවීමේ උදාර අපේක්ෂාවන් සහිත සවිමත් අභිමානවත් නිදහස් දිනයක් සමස්ත දේශයටම ප්‍රාර්ථනා කරන බවද විපක්ෂ නායක සජිත් ප්‍රේමදාස මහතා නිකුත් කළ නිවේදනයේ වැඩි දුරටත් සඳහන් වේ. මේ අතර පණිවිඩයක් නිකුත් කරමින් හිටපු ජනාධිපති මෛත්‍රීපාල සිරිසේන මහතා පවසන්නේ ලාංකික සමාජයට නිදහස දිනාදීමට දිවි හිමියෙන් කැප වූ සියලු දේශප්‍රේමීන්ට සැමදා ජාතියේ ප්‍රණාමය හිමිවන බව ය. ජාතික සමගිය පිළිබඳව තිර අදිටනින් යුතුව සහ කැපවීමෙන් ක්‍රියා කළ යුතු බව ද හිටපු ජනාධිපතිවරයා නිකුත් කළ නිවේදනයේ සඳහන් වේ. නිදහස යනු මානවයා විසින් භුක්ති විදින ශ්‍රේෂ්ඨතම ආශ්වාදනීය හැඟීමක් බව කතානායක කරූ ජයසුරිය මහතා නිවේදනයක් නිකුත් කරමින් පෙන්වා දෙන්නේය. කතානායකවරයා සිය නිවේදනයෙන් දක්වා ඇත්තේ එම ශ්‍රේෂ්ඨ නිදහස උදෙසා සටන් වැදුණු වීරෝධාර මිනිසුන්ගේ අපමණ කැප කිරීම් තුළින් සැරසුණු ඉතිහාසයක් ශ්‍රී ලාංකික අපිට උරුමව ඇති බව ය."
    },
    {
        "content": "72 වැනි ජාතික නිදහස් දින සැමරුව නිමිත්තෙන් සිරකරුවන් 512 දෙනෙකුට අද නිදහස ලබාදීමට නියමිත බව බන්ධනාගාර දෙපාර්තමේන්තුව පවසයි. බන්ධනාගාර කොමසාරිස් ටී.එම්.ඡේ.ඩබ්ලිව්. තෙන්නකොන් මහතා පැවසුවේ කෙටිකාලීන සිරදඬුවම් ලැබූ පිරිසකට එලෙස නිදහස ලබාදෙන බව ය. නිදහස ලැබීමට නියමිත සිරකරුවන්ගේ නාම ලේඛනය ජනාධිපතිතුමා වෙත යවා ජනාධිපති සමාව යටතේ මෙය සිදුකරන බව ද තෙන්නකෝන් මහතා සඳහන් කළේය."
    },
    {
        "content": "නීතිමය කටයුතු සඳහා දේශපාලන අතගැසීම් කිරීමේ සංස්කෘතිය වෙනස් කිරීමට තම රජය පියවර ගෙන ඇතැයි ජනාධිපති ගෝඨාභය රාජපක්ෂ මහතා පවසයි. ජනාධිපතිවරයා මේ බව පැවසුවේ කොළඹ නිදහස් චතුරස්‍ර පරිශ්‍රයේදී අද පැවැති 72 වන අභිමානවත් නිදහස් සැමරුම් උත්සවයේදී ජනතාව අමතමිනි. ජනාධිපතිවරයා සඳහන් කළේ, රට වෙනුවෙන් උපරිමයෙන් කැප වී කටයුතු කරන්න තමා සූදානම් බව ය. එමෙන්ම යුක්තිගරුකව හා නීතිගරුකව ජීවත්වීමට සැබෑ නිදහසක් ජනතාවට ලබාදිය යුතු බව ද ජනාධිපතිවරයා මෙහිදී සඳහන් කළේ ය. ජාතික ආරක්ෂාව මෙන්ම ජනතාවගේ ආරක්ෂාවත් තම රජය යටතේ සහතික කරන බවට ද ජනාධිපතිවරයා නිදහස් සැමරුම අමතමින් පෙන්වා දුන්නේ ය. හෘද සාක්ෂියට එකඟව කටයුතු කරන ලෙසට ද තමන් ගැන පමණක් නොව රටවැසියන් ගැනද සිතා කටයුතු කරන ලෙසට ද මෙහිදී ජනාධිපතිවරයා ජනතාවගෙන් ඉල්ලා සිටියේ ය. එමෙන්ම ජනාධිපතිවරයා වැඩි දුරටත් සඳහන් කළේ, සංවර්ධන කටයුතු වේගවත් කිරීමට තම රජය කැප වී කටයුතු කිරීමට සූදානම් බව යි."
    },
    {
        "content": "72 වැනි ජාතික නිදහස් දිනයට සමගාමීව යුද හමුදා නිලධාරීන් 244 දෙනෙකුට උසස්වීම් ලබාදී තිබේ. යුද හමුදාව පැවසුවේ මේ යටතේ බ්‍රිගේඩියර්වරු 17 දෙනෙකු මේජර් ජෙනරාල් නිලයට උසස් කර ඇති බවයි. ලුතිනන් කර්නල්වරුන් 45 දෙනෙකු කර්නල් නිලයට උසස් කර තිබේ. මේජර්වරුන් 45 දෙනෙකු ලුතිනන් කර්නල් නිලයටත්, කපිතාන්වරු 42 දෙනෙකු මේජර් නිලයටත් උසස් කර ඇතැයි යුද හමුදාව සඳහන් කළේ ය. ලුතිනන්වරුන් 80 දෙනෙකු කපිතාන් නිලයට උසස් කර ඇති අතර දෙවන ලුතිනන්වරුන් 11 දෙනෙකු ලුතිනන් නිලයට උසස් කර තිබේ. යුද හමුදාව පැවසුවේ මෙතෙක් වැඩිම නිලධාරීන් පිරිසක්ට උසස් වීම් ප්‍රදානය කළ ප්‍රථම අවස්ථාව මෙය බවයි."
    },
    {
        "content": "HND විරෝධතාවයේ නිරත සිසුන් පිරිසක් මේ වනවිට ජනාධිපති කාර්යාලය අසළින් ගාලු පාර අවහිර කර විරෝධතාවක නිරත වේ."
    },
    {
        "content": "චීනයේ උසස් අධ්‍යාපනය ලබන සිසුන් 10 දෙනෙකු අද දිනයේ දිවයිනට පැමිණීමට නියමිතව තිබේ. චීනයේ ශ්‍රී ලංකා වැඩබලන තානාපති කේ. යෝගනාදන් මහතා සඳහන් කළේ, චීනයේ සිටි ශ්‍රී ලාංකිකයින් 717දෙනෙකු මේ වනවිට දිවයිනට පැමිණ ඇති බවයි. මේ අතර කොරොනා වෛරසය ආසාදනය වී ඇති බවට සැක කෙරෙන පුද්ගලයින් 15 දෙනෙකු තවදුරටත් දිවයිනේ රෝහල් කිහිපයක නේවාසිකව ප්‍රතිකාර ලබන බව සෞඛ්‍ය අමාත්‍යාංශය පවසයි. වසංගත රෝග විද්‍යා ඒකකයේ ජ්‍යෙෂ්ඨ වසංගත රෝග විද්‍යාඥ වෛද්‍ය සුදත් සමරවීර මහතා පැවසුවේ, එම පුද්ගලයින්ගේ ඛේට සහ රුධිර සාම්පල පරීක්ෂා කරන බවයි. මේ අතර කොරෝනා ආසාදනය වී ඇති බවට සැක කෙරෙන චීන ජාතික කාන්තාව මේ වනවිටත් ජාතික බෝවන රෝග විද්‍යාතනයේ ප්‍රතිකාර ලබමින් සිටී. ඇය සම්බන්ධයෙන් සිදු කෙරෙන වෛද්‍ය පරීක්ෂණ අවසන්වීමෙන් පසු ඇය රෝහලින් මුදා හැරීමට පියවර ගන්නා බව වෛද්‍ය සුදත් සමරවීර මහතා ප්‍රකාශ කළේ ය."
    },
    {
        "content": "1.  : පොලිස් විශේෂ කාර්ය බලකායේ අණදෙන නිලධාරී ජ්‍යෙෂ්ඨ නියෝජ්‍ය පොලිස්පති එම්. ආර්. ලතිෆ් මහතා සිය ධුරයෙන් විශ්‍රාම ගෙන තිබේ. 2.  : ජාතික වෙළෙඳ ප්‍රතිපත්තියක් සඳහා වූ යෝජනා ජනාධිපති ගෝඨාභය රාජපක්ෂ මහතා වෙත පිළිගන්වා තිබේ. 3.  : දිවයින පුරා ඉන්ෆ්ලුවෙන්සා උණ රෝගයක් පැතිර යන බව සෞඛ්‍ය අමාත්‍යාංශය පවසයි. 4.  : 72 වැනි ජාතික නිදහස් දින සැමරුව නිමිත්තෙන් සිරකරුවන් 512 දෙනෙකුට නිදහස ලබාදීමට නියමිත බව බන්ධනාගාර දෙපාර්තමේන්තුව පවසයි."
    },
    {
        "content": "ශ්‍රී ලංකන් ගුවන් සේවය චීනයේ නගර 3ක් වෙත පියාසර කරන ගුවන් ගමන් හෙට සිට අඩු කිරීමට තීරණය කර තිබේ. ඒ, කොරෝනා වෛරසය පැතිරයාම හමුවේ චීන සංචාරකයින්ගේ සංඛ්‍යාව සැළකිය යුතු ලෙස අඩුවීම හේතුවෙන් ය. කොළඹ සහ චීනයේ නගර කිහිපයක් අතර ගුවන් සේවා ක්‍රියාත්මක කරන චීන ගුවන් සමාගම් 4 ක් ද එලෙස සිය ගුවන් ගමන් සීමා කර තිබේ. ශ්‍රී ලංකන් ගුවන් සේවය පවසන්නේ, හෙට සිට මාර්තු 28 වැනිදා දක්වා චීනයේ බෙයිජිං, ෂැන්හයි හා කැන්ටන් නගර වෙත පියාසර කරන ගුවන් ගමන් සංඛ්‍යාව අඩු කරන බවයි. ඒ අනුව බෙයිජින් වෙත සතිපතා ගුවන් ගමන් වාර සංඛ්‍යාව 4 සිට 2 දක්වාත්, ෂැන්හයි වෙත ගුවන් ගමන් වාර 4 සිට 2 දක්වාත්, කැන්ටන් ගුවන් ගමන් වාර 7 සිට 3 දක්වාත් අඩු කරනු ඇති."
    },
    {
        "content": "COLOMBO (News 1st) – දිවයින පුරා ඉන්ෆ්ලුවෙන්සා උණ රෝගයක් පැතිර යන බව සෞඛ්‍ය අමාත්‍යාංශය පවසයි. වසංගත රෝග විද්‍යා ඒකකයේ ප්‍රධාන වසංගත රෝග විද්‍යාඥ විශේෂඥ වෛද්‍ය සුදත් සමරවීර මහතා සඳහන් කළේ, ගැබිණි මව්වරුන් සහ කුඩා දරුවන් ඒ පිළිබඳ වැඩි අවධානයක් යොමු කළ යුතු බවයි. යම් කිසි පුද්ගලයෙකුට උණ සහ සෙම්ප්‍රතිශ්‍යාව වැළදී ඇත්නම් වහාම වෛද්‍ය ප්‍රතිකාර සඳහා යොමු වන ලෙස ඔහු ජනතාවට දැනුම් දෙයි."
    },
    {
        "content": "ජනාධිපති මාධ්‍ය අංශය නිකුත් කළ නිවේදනයක දැක්වෙන්නේ, ඊයේ පස්වරුවේ කොළඹ 07 විද්වත් වෘත්තිකයින්ගේ සංගම් මධ්‍යස්ථානයේදී එම ප්‍රතිපත්තිය පිළිගැන් වූ බවයි. අන්තර්ජාතික වෙළෙඳාම සඳහා ජාතික වෙළෙඳ ප්‍රතිපත්තියක් සම්පාදනය කිරීමේ අවශ්‍යතාව කලක සිට සංවාදයට ලක් ව තිබුණි. ඒ වෙනුවෙන් වෘත්තිකයින්ගේ ජාතික පෙරමුණ විසින් මහජන කොමිසමක් පත්කරනු ලැබුවේ ය. එම වාර්තාව ජනාධිපතිතුමා වෙත පිළිගන්වනු ලැබුවේ වෘත්තිකයින්ගේ ජාතික පෙරමුණේ සභාපති විශේෂඥ වෛද්‍ය අනුරුද්ධ පාදෙනිය මහතා විසින් ය."
    },
    {
        "content": "ඒ, වසර 41 ක පොලිස් සේවා දිවියට සමුදෙමිනි. අපරාධ, සංවිධානාත්මක අපරාධ, මත්ද්‍රව්‍ය නාශක දිසාවන් භාර ජ්‍යෙෂ්ඨ නියෝජ්‍ය පොලිස්පතිවරයා ලෙස කටයුතු කළේ, එම්.ආර්. ලතිෆ් මහතායි. ශ්‍රී ලංකා පොලීසියේ විශිෂ්ඨතම ඒකකය සහ අතුරු හමුදා ඒකකය වන විශේෂ කාර්ය බලකායේ අණදෙන නිලධාරී ලෙස 2016 වසරේ අගෝස්තු 16 වන දා සිට කටයුතු කළ එම්. ආර්. ලතිෆ් මහතා පොලිස් විශේෂ කාර්ය බලකායේ ආරම්භක සමාජිකයෙකි. බ්‍රිත්‍යාන්‍යයේ එස්. ඒ. එස් කමාන්ඩෝ රෙජිමේන්තුවේ ත්‍රස්ත මර්දන විශේෂඥයින්ගෙන් සැදුම්ලත් කේ. එන්. එස් උපදේශකයින්ගෙන් ප්‍රතිවිප්ලවවාදී සහ ත්‍රස්ත මර්දන සටන් ක්‍රම හා ප්‍රභූ ආරක්ෂාව සම්බන්ධයෙන් ඔහු පුහුණුව ලබා තිබේ. පොලිස් විශේෂ කාර්ය බලකායේ අණදෙන නිලධාරී තනතුරට අමතරව 2017 වසරේදී එම්. ආර්. ලතිෆ් මහතා පොලිස් මත්ද්‍රව්‍ය නාශක දිසාව සහ සංවිධානාත්මක අපරාධ දිසාව භාර ජ්‍යෙෂ්ඨ නියෝජ්‍ය පොලිස්පතිවරයා ලෙස පත් කෙරුණි. පසුගිය සිව්වසරක කාලයක සිට හෙරෝයින් ඇතුළු මත්ද්‍රව ජාවාරම් මැඩලීම හා සංවිධානාත්මක අපරාධ කල්ලි මර්දනය කිරීම සඳහා ලතිෆ් මහතා පොලිස් විශේෂ කාර්ය බලකායට නායකත්වය ලබා දුන්නේ ය. කොළඹ රාජකීය විද්‍යාලයේ කීර්තිමත් ආදි ශිෂ්‍යයෙකු වන එම්.ආර්. ලතිෆ් මහතා රගර්, ක්‍රිකට් හා පාපන්දු ක්‍රීඩාවෙන් ශ්‍රී ලංකා පොලීසිය නියෝජනය කළේ ය. රාජ්‍ය බුද්ධි සේවාවේ හා විදේශීය බුද්ධි අධ්‍යක්ෂ මණ්ඩලවල මෙන්ම විදේස් රටවල ශ්‍රී ලංකා තනාපති කාර්යාලවල පළමු ලේකම් ලෙස කටයුතු කළ එම්.ආර්.ලතිෆ් මහතා ත්‍රස්ත මර්දන හා ප්‍රභූ ආරක්ෂක රාජකාරි සම්බන්ධ මනා අද්දැකිමෙන් යුත් නිලධාරියෙකු ලෙස සැලකේ."
    },
    {
        "content": "නිවේදනයක් නිකුත් කරමින් අමෙරිකානු රාජ්‍ය ලේකම් මයික් පොම්පියෝ මහතා පවසන්නේ, දෙරට අතර සම්බන්ධතාවය පොදු ප්‍රජාතන්ත්‍රවාදී සාරධර්ම මත පදනම් වන අතර එක්සත් ජනපදය ශ්‍රී ලංකාවේ ප්‍රබල ප්‍රජාතන්ත්‍රවාදයට සහ එහි ස්වෛරීභාවයට ස්ථිර ලෙස සහාය දෙන බවයි. ජනතාවගේ අභිවෘද්ධිය සඳහා සාමය, ආර්ථික වර්ධනය, ආරක්ෂාව, ප්‍රජාතන්ත්‍රවාදය සහ මානව හිමිකම් සහතික කරන නිදහස් හා විවෘත ඉන්දු – පැසිෆික් කලාපයක් සඳහා කැපවන බව ද අමෙරිකානු රාජ්‍ය ලේකම්වරයා පෙන්වා දෙයි. ඉදිරි වසර තුළ අපගේ සබඳතා වඩාත් ගැඹුරු කිරීමටත් අපේ රටවල් දෙකටම දීප්තිමත් අනාගතයක් සඳහා එක් ව කටයුතු කිරීමටත් බලාපොරොත්තු වන බව අමෙරිකානු රාජ්‍ය ලේකම්වරයා සඳහන් කළේ ය."
    },
    {
        "content": "අප වාර්තාකරු සඳහන් කළේ, අද සිට යළි ත් වරක්  සෑම මසකම පළමු සතියේ බදාදාට අග්‍රාමාත්‍යවරයාගෙන් සෘජුව ප්‍රශ්න කිරීමේ හැකියාව මන්ත්‍රීවරුන්ට ලැබෙන බවයි. මේ අතර අද දිනයේදී පාර්ලිමේන්තු මන්ත්‍රීවරයෙකු ලෙස සමන් රත්නප්‍රිය මහතා දිවුරුම් දීමට නියමිතවේ. අප වාර්තාකරු පැවසූවේ, අද දිනයේ විශේෂයෙන් මුදල් අමාත්‍යාංශයට අදාළ රෙගුලාසි විවාදයට ගැනීමට නියමිත බවය. තව ද රන්ජන් රාමනායක මහතා එක් සීඩී තැටියක් හැන්සාඩ් කාර්යාලයට භාරදී තිබෙන බවත් ඒ පිළිබඳව ගත යුතු ඉදිරි ක්‍රියාමාර්ග කුමක් ද යන්න පිළිබඳවත් විශේෂ පක්ෂ නායක රැස්වීමක් කැඳවා සාකච්ඡා කිරීමට නියමිත බව ඔහු පැවසුවේ ය."
    },
    {
        "content": "පෙරේදා දිනයේ මෙම විදුලිය විසන්ධි කිරීම සිදු කෙරිණි. ලංකා විදුලිබල මණ්ඩලය පැවසුවේ, කෙරවලපිටිය විදුලි බලාගාරයේ ජනක යන්ත්‍ර ක්‍රියාකරවීමට අවශ්‍ය ඉන්ධන නොමැති වීම හමුවේ ඇති වූ හදිසි තත්ත්වය මත එළෙස විදුලිය විසන්ධි කිරීමට සිදු වූ බවයි. විදුලි විසන්ධි කිරීමක් සිදු කිරීමට මහජන උපයෝගීතා කොමිෂන් සභාවේ අනුමැතිය ලබා ගැනීමට අවශ්‍යය වුව ද පෙරේදා දිනයේදී එම ක්‍රියා පටිපාටිය අනුගමනය කර නැත. අමාත්‍යවරයා පවසා ඇත්තේ, කිසිදු අවස්ථාවක විදුලි කප්පාදුවක් නොකරන බවයි. මේ අතර ණය සීමාව ඉක්මවීම හේතුවෙන් යළිත් වරක් ඛණිජ තෙල් නීතිගත සංස්ථාව ලංකා විදුලි බල මණ්ඩලයට ඉන්ධන ලබා දීම අත්හිටුවීම සම්බන්ධයෙන් යළිත් අනතුරු අඟවා තිබේ. විදුලි බල හා බල ශක්ති අමාත්‍යාංශයේ මාධ්‍ය ප්‍රකාශක සුලක්ෂණ ජයවර්ධන මහතා සඳහන් කළේ, මෙම තත්ත්වය මත ඛණිජ තෙල් නීතිගත සංස්ථාවට ගෙවීමට ඇති ණය මුදල කඩිනමින් පියවීමට පියවරගත යුතුව ඇති බවයි. ඉන්ධන සඳහා ඛණිජ තෙල් නීතිගත සංස්ථාවට ගෙවීමට ඇති ණය ප්‍රමාණය රුපියල් බිලියන 86 කි. ණය ගෙවීම සඳහා විශේෂ වැඩපිළිවෙළක් ක්‍රියාත්මක බව ද ඔහු සඳහන් කළේ ය. වියලි කාලගුණයත් සමග ජල විදුලි උත්පාදනය ද 25% ක් දක්වා පහළ ගොස් ඇතැයි ඔහු පැවසීය."
    },
    {
        "content": "ඒ, ජනාධිපති ගෝඨාභය රාජපක්ෂ මහතාගේ නියෝග මතයි. අද සිට දින 7 ක් එම පොදු සමා කාලය ක්‍රියාත්මක බව යුධ හුමදාව ප්‍රකාශ කළේ ය. එය අදාළ වන්නේ පසුගිය වසරේ සැප්තැම්බර් මස 30 වැනි දිනට පෙර සේවය හැර ගිය ත්‍රිවිධ හමුදා සාමාජිකයින් සඳහා පමණි."
    },
    {
        "content": "එහි නිලධාරියෙකු සඳහන කළේ, මේ වනවිට අණදෙන නිලධාරී ධුරයේ වැඩ බැලීම පොලිස් විශේෂ කාර්ය බලකායේ නියෝජ්‍ය අණදෙන නිලධාරී නියෝජ්‍ය පොලිස්පති ලයනල් ගුණතිලක මහතා විසින් සිදු කරන බවයි. පොලිස් විශේෂ කාර්ය බලකායේ අණදෙන නිලධාරී ධුරය සඳහා නම් දෙකක් වැඩබලන පොලිස්පතිවරයා විසින් පොලිස් කොමිසම වෙත යෝජනා කර ඇත. එලෙස යෝජනා කර ඇත්තේ, නියෝජ්‍ය පොලිස්පතිවරුන් වන ලයනල් ගුණතිලක හා වරුණ ජයසුන්දර යන අයගේ නම් ය. ඒ අතරින් අණදෙන නිලධාරී ධුරයට පත් කරන තැනැත්තාගේ නම අද දින දැනුම් දෙනු ඇති. වසර 41 ක පොලිස් සේවා දිවියට සමුදෙමින් එම්.ආර්. ලතීෆ් මහතා ඊයේ දිනයේ විශ්‍රාම ගත්තේ පොලිස් සේවයට අනභිභවනීය සේවයක් ඉටුකිරීමෙන් අනතුරුවයි."
    },
    {
        "content": "රුපියල් ලක්ෂ දෙක හමාරක මුදල් ඇප හා රුපියල් ලක්ෂ 25 බැගින් වූ ශරීර ඇප දෙකක් මත සැකකරු මුදා හැරීමට නියෝග කළ විනිසුරුවරයා එම ඇපකරුවන් දෙදෙනා කොළඹ දිස්ත්‍රික්කයේ ස්ථීර පදිංචිකරුවන් විය යුතු බවටද කොන්දේසියක් පනවනු ලැබිණි. බුද්ධි තොරතුරු ලැබී තිබියදීත්, පසුගිය අප්‍රේල් 21 වැනිදා එල්ල වූ මරාගෙන මැරෙන ප්‍රහාර වළක්වා නොගැනීමෙන් රාජකාරී වගකීම් පැහැර ගැනීම ඇතුළු චෝදනා යටතේ ඔහු අත්අඩංගුවට ගෙන රක්ෂිත බන්ධනාගාරගත කර සිටියේය. ඊට අමතරව අධිකරණයේ අවසරයකින් තොරව විදේශගතවීම වළක්වන නියෝගයක් ද නිකුත් කළ විනිසුරුවරයා සැකකරුගේ විදෙස් ගමන් බලපත්‍රය අධිකරණය භාරයට පත් කරන ලෙස නියෝග කළේය. ඇප ලබා ගැනීමෙන් පසු සෑම මසකට අවසාන ඉරු දින අපරාධ පරීක්ෂණ දෙපාර්තමේන්තුවේ අධ්‍යක්ෂවරයා ලෙස වාර්තා කරන ලෙසට ද එහිදී නියෝග කළේය. පැමිණිලිවලින් සිදුකරන විමර්ශනවලට බලපෑම් නොකරන ලෙසත් පැමිණිල්ලේ සාක්ෂිකරුවන්ට බලපෑම් හෝ තර්ජන නොකරන ලෙස ත් විනිසුරුවරයා විසින් ඇප ලබා දීමෙන් පසු පූජිත් ජයසුන්දර මහතාට අවවාද කරනු ලැබිණි. එම සැකකරුට ඇප ලබාදීම සම්බන්ධයෙන් විරුද්ධත්වයක් නොදක්වන බව නීතිපතිවරයා වෙනුවෙන් පෙනී සිටි නියෝජ්‍ය සොලිසිටර් ජනරාල් දීලිප පීරිස් මහතා කළ කරුණු දැක්වීම සළකා බැලූ මහාධිකරණ විනිසුරුවරයා එම ඇප නියෝගය ක්‍රියාත්මක කිරීම සඳහා වහාම කොළඹ අතිරේක මහේස්ත්‍රාත් අධිකරණය හමුවට ඉදිරිපත් කිරීමට පියවර ගන්නා ලෙස ද විනිසුරුවරයා මහාධිකරණ රෙජිස්ට්‍රාර්වරයාට නියෝග කළේය."
    },
    {
        "content": "ඒ, අද පස්වරු 1.00 ට පාර්ලිමේන්තුව රැස් වූ අවස්ථාවේදීය. ආචාර්ය ජයම්පති වික්‍රමරත්න මහතා ඉල්ලා අස්වීමෙන් පුරප්පාඩු වූ මන්ත්‍රීධුරය සඳහා සමන් රත්නප්‍රිය මහතා පසුගිය දා එක්සත් ජාතික පෙරමුණේ, ජාතික ලැයිස්තු මන්ත්‍රීවරයකු ලෙස නම් කරනු ලැබිණි."
    },
    {
        "content": "පොලීසිය පැවසුවේ, ගම්පොළ ප්‍රදේශයේ පදිංචි ප්‍රධාන සැකකරු අදාළ විශ්වවිද්‍යාලයේ කිරුළපන ප්‍රදේශයේ පෞද්ගලික බැංකුවක පවත්වාගෙන ගිණුමකින් රුපියල් මිලියන 30ක මුදලක් වෙනත් ගිණුමකට වංචනික ලෙස බැර කර ඇති බවයි. පසුගිය ජනවාරි 24 වන දා මොහු අපරාධ පරීක්ෂණ දෙපාර්තමේන්තු නිලධාරීන්ගේ අත්අඩංගුවට පත්ව ඇත්තේ, ඒ ආකාරයෙන් ම අදාළ බැංකු ගිණුමෙන් රුපියල් මිලියන 100ක මුදලක් විදේශිකයින් දෙදෙනෙකුට අයත් පෞද්ගලික සමාගමක ගිණුමකට බැර කිරීමට උත්සාහ කිරීමේදී ය. මෙම වංචාවට සම්බන්ධ විදේශිකයින් දෙදෙනා පසුගිය 3 වන දා කොල්ලුපිටිය ප්‍රදේශයේදී අත්අඩංගුවට ගෙන ඇති අතර සැකකරුවන් තිදෙනා ම මේ වනවිට රක්ෂිත බන්ධනාගාරගත කර තිබේ. ප්‍රධාන සැකකරු වංචනිකව ලබාගත් රුපියල් ලක්ෂ 16ක මුදලක් ගම්පොළ ප්‍රදේශයේ පෞද්ගලික බැංකු ගිණුමක තිබීයදී අපරාධ පරීක්ෂණ දෙපාර්තමේන්තුව විසින් සොයාගනු ලැබ තිබේ. මෙම මූල්‍ය වංචාවට අදාළව අපරාධ පරීක්ෂණ දෙපාර්තමේන්තුව විසින් වැඩිදුර විමර්ශන සිදු කරනු ලබයි. පොලීසිය ජනතාවගෙන් ඉල්ලා සිටින්නේ අන්තර්ජාලය මගින් කරන මුදල් ගනුදෙනු සහ බැංකු කටයුතුවලදී Username සහ password විවිධ බැංකුවල වෙබ් පිටු ඔස්සේ හුවමාරු කර ගැනීමේදී අන්තර්ජාල වෙබ් පිටුවල විශ්වසනීත්වය සහ සත්‍යතාව තහවුරු කර වඩාත් විමසිලිමත්ව කටයුතු කරන ලෙසයි."
    },
    {
        "content": "ඒ, පෙත්සමේ වගඋත්තරකරුවන්ට නොතීසි නිකුත් කිරීම ද ප්‍රතික්ෂේප කරමිනි. තමාට එරෙහිව මහාධිකරණය හමුවේ නඩු පවරා ඇත්තේ දේශපාලන අරමුණකින් බවත් එම නඩුව විභාග කිරීම වළක්වා තමාව නිදහස් කරන ලෙසත් තිළිණ ගමගේ මහතා අභියාචනා පෙත්සමෙන් ඉල්ලා තිබුණි. තිළිණ ගමගේ මහතා එම පෙත්සමෙන් අභියාචනාධිකරණයෙන් ඉල්ලා තිබුණේ කොළඹ මහාධිකරණ විනිසුරු ගිහාන් කුලතුංග මහතා ඉදිරියේ තමාට එරෙහිව විභාග වන නඩුව වෙතන් අධිකරණයක් හමුවට යොමු කරන ලෙසට ය. අද දින අභියාචනා පෙත්සම සළකා බැලූ මහින්ද සමයවර්ධන හා ප්‍රියන්ත ප්‍රනාන්දු යන අභියාචනාධිකරණ විනිසුරුවන් එය විභාගයට ගැනීමට අවසර ලබා දීමකින් තොරව අදාළ පෙත්සම ප්‍රතික්ෂේප කිරිමට තීරණය කළේය."
    },
    {
        "content": "ශ්‍රී ලංකන් ගුවන් සේවයේ හිටපු ප්‍රධාන විධායක නිලධාරී කපිල චන්ද්‍රසේන මහතා සහ ඔහුගේ බිරිද වන ප්‍රියංකා නියෝමාලි විජේනායක මහත්මිය අත්අඩංගුවට ගැනීම සඳහා පොලිස් අපරාධ විමර්ශන නිලධාරීන් කණ්ඩායමක් ඔවුන්ගේ නිවස වෙත ගොස් ඇතැත් ඔවුන් එහි නොසිටි බව පොලීසිය පවසයි. මේ අතර ආමාත්‍ය මහින්දානන්ද අලුත්ගමගේ මහතා අද මාධ්‍ය හමුවකදී ප්‍රකාශ කළේ, තමන්ට වාර්තාවන ආකාරයට ඔවුන් ලංකාවෙන් පිටව ගොස් ඇති බවයි. කොළඹ 7 බාන්ස් පෙදෙසේ පිහිටි කපිල චන්ද්‍රසේන මහතාට අයත් බව කියන නිවස වෙත අපරාධ පරීක්ෂණ දෙපාර්තමේන්තු නිලධාරීන් ඊයේ ගොස් තිබේ. ඒ, ඔවුන් අත්අඩංගුවට ගැනීම සඳහා කොටුව මහේස්ත්‍රාත් රංග දසනායක මහතා පෙරේදා නිකුත් කළ වරෙන්තුට අනුවයි. ශ්‍රී ලංකන් ගුවන් සමාගමට එයාර් බස් වර්ගයේ යානා 10 ක් මිලදී ගැනීමේ ගනුදෙනුවේදී අමෙරිකානු ඩොලර් මිලියන 2 ක අල්ලසක් ලබා ගෙන එය ඔස්ට්‍රේලියාවේ බැංකු ගිණුමකට විශුද්ධිකරණය කළැයි කපිල චන්ද්‍රසේන මහතාට සහ බිරිදට චෝදනා එල්ල වේ."
    },
    {
        "content": "කැලණි ගඟේ වැලි නිධිවල තත්ත්වය පිළිබඳ වහාම සමීක්ෂණයක් කිරීමට භූ විද්‍යා හා පතල් කාර්යාංශය පියවර ගෙන තිබේ. ඒ, කැලණි ගඟේ වැලි ගොඩදැමීමේ බලපත්‍ර අත්හිටුවීමත් සමග වැලි නිධි ගොඩගැසීම නිසා අධික වර්ෂාව හේතුවෙන් ගඟ ඉතා ඉක්මනින් පිටාර ගැලීමේ අවදානම පිළිබඳ ජනාධිපතිතුමා කළ කරුණු දැක්වීම හේතුවෙන් ය. ඒ අනුව අදාළ වැලි නිධිවල තත්ත්වය සොයා බලා ඒ පිළිබඳ වාර්තාවක් ජනාධිපතිතුමා වෙත ඉදිරිපත් කිරීමට නියමිතයි. ඉන් අනතුරුව හඳුනාගත් ස්ථානවල යළිත් කැලණි ගඟේ වැලි ගොඩදැමීම සම්බන්ධයෙන් අවධානය යොමු කරන බව භූ විද්‍යා හා පතල් කාර්යාංශය සඳහන් කළේ ය."
    },
    {
        "content": "වතු කම්කරුවන්ගේ දෛනික වැටුප රුපියල් 1000 දක්වා වැඩි කිරීමට අදාළ සාමුහික ගිවිසුම්වලට ලබන සතියේ අත්සන් තබන බව අග්‍රාමාත්‍ය මහින්ද රාජපක්ෂ මහතා සඳහන් කළේ ය. රජයේ වියදම් පියවා ගැනීම සඳහාවන පරිපුරක ඇස්තමේන්තුවක් පාර්ලිමේන්තුවට ඉදිරිපත් කරමින් අග්‍රාමාත්‍යවරයා අද පාර්ලිමේන්තුව හමුවේ මෙම ප්‍රකාශය කළේ ය."
    },
    {
        "content": "පසුගිය යහපාලන රජය විසින් ලංකා විදුලිබල මණ්ඩලයට ගෙවිය යුතු මුදල තවමත් ගෙවා නොමැති බව විදුලිබල රාජ්‍ය අමාත්‍ය මහින්දානන්ද අලුත්ගමගේ මහතා පවසයි. අමාත්‍යවරයා මේ බව සඳහන් කළේ, අද කොළඹදී මාධ්‍ය හමුවක් කැඳවමින් ය. මේ අනුව අමාත්‍යවරයා සඳහන් කරන්නේ, 2018-2019 වසර දක්වා කාලයට ගෙවිය යුතු මුදල් ගෙවා නොමැති බව ය. මේ නොගෙවීම නිසා විදුලිබල මණ්ඩලය බරපතල මූල්‍ය අර්බුධයක සිටින බව ද අමාත්‍යවරයා පෙන්වා දෙන්නේ ය."
    },
    {
        "content": "ජනාධිපතිවරයා සමග පැවති එම සාකච්ඡාවට සැලියුකෝව් මහතා සමග මෙරටට පැමිණි රුසියානු හමුදාවල ඉහළ පෙළේ නියෝජිතයින් පිරිසක් ද එක්ව සිටියේ ය. මේ අතර රුසියානු සමූහාණ්ඩුවේ යුද්ධ හමුදා සේනා විධායක ජෙනරාල් ඔලෙග් සැලියුකෝව් මහතා නාවික හමුදා මූලස්ථානයේදී නාවික හමුදාපති වයිස් අද්මිරාල් පියල් ද සිල්වා මහතා හමුවිය."
    },
    {
        "content": "ඒ සඳහා වූ කැබිනට් පත්‍රිකාවට ඊයේ අනුමැතිය හිමි විය. ඒ අනුව වසරක පුහුණු කාලයකින් පසු එම උපාධිධාරීන්ට රජයේ ස්ථිර පත්වීම් ලබාදීමට නියමිතයි. පුහුණුව පැවැත්වෙන කාලය තුළ එම උපාධිධාරීන්ට රුපියල් 22,500 ක මාසික දීමනාවක් ලබා දෙනු ඇති. මීට අමතරව ඔවුන් ග්‍රාමීය ප්‍රදේශ සංවර්ධනය සඳහා ද යොමු කරනු ඇත. රජයේ දත්තවලට අනුව දිවයින පුරා සිටින රැකියා විරහිත උපාධිධාරීන් සංඛ්‍යාව 50,000 කට ආසන්නයි."
    },
    {
        "content": "කොරෝනා වෛරසය වැළඳුණු බවට සැකපිට මොණරාගල බුත්ගම ප්‍රදේශයේ තරුණියක් අද බදුල්ල මහරෝහලට ඇතුළත් කර ඇත. 22 හැවිරිදි මෙම තරුණිය සති 2කට පෙර චීනය සිට මෙරටට පැමිණ ඇති බව වාර්තාකරු සඳහන් කළේ ය. බුත්ගම සෞඛ්‍ය වෛද්‍ය නිලධාරී කාර්යාලයට මෙම තරුණිය අසනීප තත්ත්වයක් සම්බන්ධයෙන් දැනුම් දී ඇති අතර පසුව ඇයව බදුල්ල මහරෝහලට එවා තිබේ."
    },
    {
        "content": "නිව්ස්ෆස්ට් කළ විමසීමකදී ඔහු සඳහන් කළේ, පොහොර සමාගම් සඳහා රුපියල් බිලියන 23 ක මුදලක් ගෙවීමට ඇති බවයි."
    },
    {
        "content": "යාපනය, තොණ්ඩමනාරු ප්‍රදේශයේ කළ වැටලීමකදී කේරළ ගංජා තොගයක් සමග සැකකරුවෙකු අත්අඩංගුවට ගෙන තිබේ. ඒ, සුරාබදු දෙපාර්තමේන්තුව හා නාවික හමුදාව ඒකාබද්ධව කළ වැටලීමකදී ය. එහිදී සොයාගෙන ඇති කේරළ ගංජා ප්‍රමාණය කිලෝග්‍රෑම් 100 කට අධික බව සුරාබදු දෙපාර්තමේන්තුව සඳහන් කළේ ය. එම කේරළ ගංජා තොගය කොළඹට ප්‍රවාහනය කිරීම සඳහා සුදානම් කර ඇතැයි විමර්ශනවලදී අනාවරණය වී තිබේ. මේ අතර පලෙයි, උඩුත්තරේ, ආලියාවාලෙයි ප්‍රදේශයේදී ද කේරළ ගංජා කිලෝග්‍රෑම් 31.200 ක් සමග සැකකරුවෙකු අත්අඩංගුවට ගෙන තිබේ. 52 හැවිරිදි සැකකරු ආලියාවලෙයි ප්‍රදේශයේ පදිංචිකරුවෙකි. ඔහු අද මුලතිව් මහේස්ත්‍රාත් අධිකරණය වෙත ඉදිරිපත් කිරීමට නියමිත ය."
    },
    {
        "content": "ඒ ඉන්දීය අග්‍රාමාත්‍ය නරේන්ද්‍ර මෝදි මහතා කළ නිල ආරාධනයට අනුවයි. මහින්ද රාජපක්ෂ මහතා මෙවර අග්‍රාමාත්‍ය ධුරයට පත්වීමෙන් පසු කරන ප්‍රථම නිල විදෙස් සංචාරය මෙය බව අග්‍රාමාත්‍ය ලේකම් ගාමිණී සෙනරත් මහතා සඳහන් කළේ ය. මෙම සංචාරයට ඩග්ලස් දේවානන්දා, ආරුමුගම් තොන්ඩමන් ඇතුළු අමාත්‍යවරුන් කිහිප දෙනෙකු ද සහභාගි වීමට නියමිතයි. සංචාරයේදී ද්වීපාර්ශවීය කරුණු රැසක් සම්බන්ධයෙන් එකඟතාවට එළඹීමට සැලසුම් කර තිබේ."
    },
    {
        "content": "1.  : කොරෝනා වෛරසය වැළඳුණු බවට සැකපිට මොණරාගල බුත්ගම ප්‍රදේශයේ තරුණියක් බදුල්ල මහරෝහලට ඇතුළත් කර තිබේ. 2.  : පසුගිය යහපාලන රජය විසින් ලංකා විදුලිබල මණ්ඩලයට ගෙවිය යුතු මුදල තවමත් ගෙවා නොමැති බව විදුලිබල රාජ්‍ය අමාත්‍ය මහින්දානන්ද අලුත්ගමගේ මහතා පවසයි. 3. : ශ්‍රීලංකන් ගුවන් සේවය චීනයේ නගර 3 ක් වෙත පියාසර කරන ගුවන් ගමන් අද සිට අඩු කිරීමට තීරණය කර තිබේ. 4.  : අනිවාර්ය නිවාඩු යවා ඇති පොලිස්පති පූජිත් ජයසුන්දර මහතාව දැඩි කොන්දේසි පනවා ඇප මත මුදා හැරීමට කොළඹ මහාධිකරණ විනිසුරු ආදිත්‍ය පටබැදිගේ මහතා නියෝග කළේය. 5.  : අප්‍රේල් 21 ප්‍රහාරය වැළැක්වීමට අපොහොසත්වීමේ චෝදනාව සම්බන්ධයෙන් රක්ෂිත බන්ධනාගාරගත කර සිටි හිටපු ආරක්ෂක ලේකම් හේමසිරි ප්‍රනාන්දු මහතා ඇප මත මුදා හැරිණි. 6.  : චීනයේ කොරෝනා වෛරසය ආසාදනය වීමෙන් ජීවිතක්ෂයට පත් වූ පුද්ගලයන් සංඛ්‍යාව 479 ක් දක්වා ඉහළ ගොස් තිබේ."
    },
    {
        "content": "පාර්ලිමේන්තු පොදු ව්‍යාපාර කාරක සභාව හෙවත් කෝප් කමිටුවේ සභාපතිවරයා ලෙස පාර්ලිමේන්තු මන්ත්‍රී සුනිල් හඳුන්නෙත්ති මහතා අද පත් කෙරිණි. අද පස්වරුවේ කොප් කම්ටුව රුස් වූ අතර එහිදී සභාපති ධූරය සඳහා සුනිල් හඳුන්නෙත්ති මහතාගේ නම අජිත්.පී. පෙරේරා මහතා විසින් යෝජනා කරනු ලැබ තිබේ. එම යෝජනාව ස්ථීර කරනු ලැබුවේ අශෝක් අබේසිංහ මහතා විසිනි. අනතුරුව සභාවේ සියලුදෙනාගේ එකඟතාවයෙන් හඳුන්නෙත්ති මහතා සභාපතිවරයා ලෙස පත් කෙරිණි. කොප් කමිටුව සාමාජිකයන් 16 දෙනෙකුගෙන් සමන්විත අතර ඉන් 09 දෙනෙකු වන බහුතරය ආණ්ඩු පක්ෂය නියෝජනය කරන අතර, හඳුන්නෙත්ති මහතා ද ඇතුළුව කමිටු සාමාජිකයින්ගේ 07 දෙනකු විපක්ෂය නියෝජනය කරනු ලැබේ. කෝප් කමිටුව නියෝජනය කරන සාමාජිකයන් වන්නේ, \n \n \n \n \n \n \n \n \n \n \n \n \n \n \n මේ අතර 08 වැනි පාර්ලිමේන්තුවේ සිව් වන සැසිවාරය සඳහා පත් කළ රාජ්‍ය ගිණුම් කාරක සභාවේ සභාපතිත්වයට එක්සත් ජනතා නිදහස් සන්ධාන පාර්ලිමේන්තු මන්ත්‍රී ලසන්ත අලගියවන්න මහතා පත් කෙරිණි. ලසන්ත අලගියවන්න මහතාගේ නම සභාපති ධුරය සඳහා යෝජනා කරනු ලැබුවේ පාර්ලිමේන්තු මන්ත්‍රී උදය ගම්මන්පිල මන්ත්‍රීවරයා විසිනි. කාරක සභාවේ සෙසු සාමාජිකයින් වන්නේ,"
    },
    {
        "content": "පොලීසිය සඳහන් කළේ, ලංගම බස් රථයක් සහ පුද්ගලික බස් රථයක් එකිනෙක ගැටීමෙන් අද අලුයම අනතුර සිදුව ඇති බවයි. තුවාල ලැබූවන් ප්‍රතිකාර සඳහා රෝහල්ගත කර තිබේ."
    },
    {
        "content": "COLOMBO (News 1st) – ජ්‍යෙෂ්ඨ පොලිස් අධිකාරීවරුන් 03 දෙනෙකු ඇතුළු පොලිස් නිලධාරීන් 14 දෙනෙකුට ස්ථාන මාරුවීම් ලබාදී තිබේ. ඒ, සේවා අවශ්‍යතා මත, ජාතික පොලිස් කොමිෂන් සභාවේ අනුමැතියට යටත්වයි. ස්ථාන මාරුකළ පොලිස් නිලධාරීන් අතර පොලිස් අධිකාරීවරුන් දෙදෙනෙකු , සහකාර පොලිස් අධිකාරීවරුන් 06 දෙනෙකු , ප්‍රධාන පොලිස් පරීක්ෂකවරයෙකු සහ පොලිස් පරීක්ෂකවරුන් දෙදෙනෙකු වන බව  සදහන් කළා."
    },
    {
        "content": "මාධ්‍යවේදීන් සහ ක්ෂේත්‍රයේ ප්‍රවීණයන් සමග අදහස් හුවමාරු කර ගැනීම එම සාකච්ඡාවේදී සිදුවිය. සිංහල සංස්කරණ පැකේජය දියුණු කිරීමට අවශ්‍ය යෝජනා ද එහිදී මාධ්‍යවේදීන් විසින් ඉදිරිපත් කරනු ලැබිණි. එහිදී අදහස් දැක්වූ ශ්‍රී ලංකා තොරතුරු තාක්ෂණ ආයතනයේ මානව ශාස්ත්‍ර හා විද්‍යා පීඨයේ පිඨාධිපති ආචාර්ය මලිත විජේසුන්දර මහතා මෙසේ කියා සිටියේය."
    },
    {
        "content": "ත්‍රීකුණාමලය, පාලම්පටාර් පාලම අසළ මිය ගිය පුද්ගලයෙකුගේ සිරුරක් සහිතව නවතා තිබූ ලොරි රථයක් සොයා ගැණුනේ පසුගිය 01 වන දා අලුයමයි. කෙසේ වෙතත් මිය ගිය රියැදුරාගේ රිය සහයකයා අදාළ ඝාතනයට සම්බන්ධ බවට පළමුව සැක කළ අතර මේ වනවිට අදාළ සිද්ධිය සම්බන්ධයෙන් කරුණු රැසක් ආනාවරණය කර ගැනීමට විමර්ශන කණ්ඩායම් සමත්ව සිටි. අදාළ ලොරි රථයේ රියැදුරු විසින් රිය සහයකව ඝාතනය කර පසුව පුළුස්සා පළා ගොස් ඇති අතර සැකකරු, පුද්ගල ඝාතනයක් සම්බන්ධයෙන් චෝදනා ලැබ සිටන පුද්ගලයෙකු බව ද පොලීසිය සඳහන් කළේ ය. මිය ගිය පුද්ගලයාගේ සිරුර ඥාතීන් විසින් හඳුනාගෙන ඇති අතර අවසන් කටයුතු සඳහා මේ වනතෙක් සිරුර මුදා හැර නැත. පළා ගිය රියැදුරුගේ බිරිඳ ද මෙම ඝාතන සිද්ධියට සම්බන්ධ බවට මේ වනවිට තොරතුරු ලැබී තිබේ. කෙසේ වෙතත් අදාළ කාන්තාව අත්අඩංගුවට ගෙන නොමැති බව පවසමින්, ත්‍රීකුණාමලය, මිහිදුපුර ජනතාව අනුරාපුර – ත්‍රීකුණාමලය ප්‍රධන මාර්ගය මිහිදුපුරු ප්‍රදේශයෙන් අවහිර කරමින් විරෝධතාවයක ද නිරත විය. කෙසේ වෙතත් අදාළ සැකකරු මන්නාරම ප්‍රදේශයේ සැඟව සිටියදී පොලීසිය විසින් අත්ඩංගුවට ගෙන ඇති අතර තොරතුරු වසන් කිරීමේ චෝදනාව යටතේ ඔහුගේ බිරිඳ ද අත්අඩංගුවට ගෙන තිබේ."
    },
    {
        "content": "COLOMBO (News 1st) – වව්නතිව්, මුල්ලාමුණ ප්‍රදේශයේ තිබියදී පොලිස් සැරයන්වරයෙකුගේ මළ සිරුරක් හමුවී තිබේ. පොලීසිය සඳහන් කළේ, ලැබුණු තොරතුරක් මත අද උදෑසන එම මළ සිරුරසොයා ගත් බවයි. එලෙස මියගොස් ඇත්තේ , වාලච්චේන පොලිස් ස්ථානයකට අනියුක්තව සේවය කරනු ලැබූ සැරයන්වරයෙකි. පුදූර්, මඩකලපුව ප්‍රදේශයේ පදිංචිකරුවෙකු වන ඔහු 55 හැවිරිදි වියැති අයෙකි. එම මළ සිරුරේ තුවාල දක්නට ඇතැයි පොලීසිය ප්‍රකාශ කළේය. පොලීසිය පැවසුවේ අදාළ පොලිස් සැරයන්වරයා මිය ගොස් ඇති ස්ථානයට ආසන්නව ඔහුට අයත් ඉඩමක් ද ඇති බවයි. සිද්ධිය සම්බන්ධයෙන් පොලීසිය පුළුල් විමර්ශනයක් ආරම්භ කර තිබේ."
    },
    {
        "content": "පොලිස් මාධ්‍ය ප්‍රකාශක පොලිස් අධිකාරි ජාලිය සේනාරත්න මහතා සඳහන් කළේ, අපරාධ පරීක්ෂණ දෙපාර්තමේන්තුවේ නිලධාරීන් මේ වනවිට ඔවුන් දෙදෙනාගෙන් ප්‍රකාශ සටහන් කර ගනිමින් සිටින බවයි. ප්‍රකාශ සටහන් කර ගැනීමෙන් අනතුරුව ඔවුන් දෙදෙනා අත්අඩංගුවට ගන්නා බව පොලිස් මාධ්‍ය ප්‍රකාශකවරයා සඳහන් කළේ ය. ඉන් අනතුරුව ඔවුන් දෙදෙනා අධිකරණයට ඉදිරිපත් කිරීමට නියමිතයි. ඔවුන් අත්අඩංගුවට ගැනීම සඳහා කොටුව මහේස්ත්‍රාත් රංග දිසනායක මහතා පසුගිය සඳුදා වරෙන්තුවක් නිකුත් කළේ ය. ඒ, ශ්‍රීලංකන් ගුවන් සමාගමට එයාර් බස් වර්ගයේ යානා 10 ක් මිලදී ගැනීමේ ගනුදෙනුවේදී අමෙරිකානු ඩොලර් මිලියන 2 ක් අල්ලසක් ලබාගෙන එය ඔස්ට්‍රේලියාවේ බැංකු ගිණුමකට විශුද්ධිකරණය කළ බව කියන චෝදනාවලට අදාළවයි."
    },
    {
        "content": "ඒ, ඔවුන් අද පස්වරුවේ කොටුව මහේස්ත්‍රාත් රංග දිසානායක මහතා හමුවට ඉදිරිපත් කළ අවස්ථාවේදී ය. ඔවුන්ගේ ඇප ඉල්ලීම ප්‍රතික්ෂේප කළ මහේස්ත්‍රාත්වරයා සැකකරුවන් රක්ෂිත බන්ධනාගාරගත කරන ලෙස නියෝග කළේ ය. සැකකරුවන් අත්අඩංගුවට ගැනුණේ ඔවුන් අද පෙරවරුවේ අපරාධ පරීක්ෂණ දෙපර්තමේන්තුවට භාර වූ පසුව ය. ඔවුන් අත්අඩංගුවට ගැනීම සඳහා කොටුව මහේස්ත්‍රාත් රංග දිසානායක මහතා පසුගිය සඳුදා වරෙන්තුවක් නිකුත් කළේ ය. ඒ, ශ්‍රී ලංකන් ගුවන් සමාගමට එයාර් බස් වර්ගයේ යානා 10 ක් මිලදී ගැනීමේ ගනුදෙනුවේදී අමෙරිකානු ඩොලර් මිලියන 2 ක අල්ලසක් ලබාගෙන එය ඕස්ට්‍රේලියාවේ බැංකු ගිණුමකට විශුද්ධීකරණය කළ බව කියන චෝදනාවලට අදාළව යි. ——————————————————————————— ශ්‍රීලංකන් ගුවන් සමාගමේ හිටපු ප්‍රධාන විධායක නිලධාරී කපිල චන්ද්‍රසේන මහතා සහ ඔහුගේ බිරිඳ ප්‍රියංකා නියෝමාලි මහත්මිය මේ වනවිට කොටුව මහේස්ත්‍රාත් අධිකරණයට රැගෙනවිත් තිබේ. ඒ, අපරාධ පරීක්ෂණ දෙපාර්තමේන්තුව මගින් ඔවුන් අත්අඩංගුවට ගැනීමෙන් අනතුරුවයි. කපිල චන්ද්‍රසේන මහතා සහ ඔහුගේ බිරිඳ අද පෙරවරුවේ අපරාධ පරික්ෂණ දෙපර්තමේන්තුවට භාරවිය. ඔවුන් අත්අඩංගුවට ගැනීම සඳහා කොටුව මහේස්ත්‍රාත්වරයා පසුගිය සඳුදා වරෙන්තුවක් නිකුත් කළේය. ඒ , ශ්‍රීලංකන් ගුවන් සමාගමට එයාර් බස් වර්ගයේ යානා 10 ක් මිලදී ගැනීමේ ගනුදෙනුවේදී අමෙරිකානු ඩොලර් මිලියන 2 ක් අල්ලසක් ලබාගෙන එය ඕස්ට්‍රේලියාවේ බැංකු ගිණුමකට විශුද්ධීකරණය කළ බව කියන චෝදනාවලට අදාළවයි."
    },
    {
        "content": "COLOMBO (News 1st) – පසුගිය රජය සමයේ ශ්‍රී ලංකා රජය හා සිංගප්පූරු රජය අතර අත්සන් කර ඇති සිංගප්පූරු නිදහස් වෙළඳ ගිවිසුම සම්බන්ධයෙන් යළි සමාලෝචනයක් කිරීමට රජය තීරණය කර ඇතැයි නීතිපතිවරයා වෙනුවෙන් පෙනී සිටි රජයේ ජ්‍යෙෂ්ඨ අධිනිතීඥ නිර්මලන් විග්නේෂ්වරම් මහතා අද ශ්‍රේෂ්ඨාධිකරණයට දැනුම් දුන්නේය. එම දැනුම් දීම සළකා බැලූ විජිත් මලල්ගොඩ, එල්.ටී.බී.දෙහිදෙණිය සහ පී. පද්මන් සූරසේන යන විනිසුරු මඩුල්ල එම ගිවිසුම බල රහිත කරන ලෙස ඉල්ලා ගොනු කර ඇති පෙත්සම් සළකා බැලීම ලබන ජූනි 13 වැනිදාට කල් තැබීමට නියෝග ක‍ළේය. 2018 ජනවාරි 23 වැනිදා අත්සන් කර ඇති එම ගිවිසුම මගින් රජයට සහ රටේ ජනතාවට විශාල අගතියක් සිදුව ඇති බැවින් එය බලරහිත කරන්නැයි ඉල්ලා ශ්‍රී ලංකා නීතිඥ සංගමය, රජයේ වෛද්‍ය නිලධාරින්ගේ සංගමය, මව්බිම ලංකා සංගමය ඇතුළු සංවිධාන 8 ක් මූලික අයිතිවාසකම් පෙත්සම් ගොනු කර තිබුණි."
    },
    {
        "content": "පොලිස් විශේෂ කාර්ය බලකායේ නව අණදෙන නිලධාරියා ලෙස නියෝජ්‍ය පොලිස්පති ලයනල් ගුණතිලක මහතා පත් කිරීමට පොලිස් කොමිසමේ අනුමැතිය හිමිව තිබේ. ඒ, අදාළ තනතුර සඳහා පොලිස්පතිවරයා විසින් යෝජනා කළ නියෝජ්‍ය පොලිස්පතිවරුන් දෙදෙනෙකුගේ නම් සළකා බැලීමෙන් අනතුරුවයි. නියෝජ්‍ය පොලිස්පති ලයනල් ගුණතිලක මහතා පොලිස් විශේෂ කාර්ය බලකායේ 12 වන අණදෙන නිලධාරියා වනු ඇති. 1985 ජනවාරි 20 වැනිදා උප පොලිස් පරීක්ෂකවරයෙකු ලෙස පොලිස් සේවයට එක් වූ ගුණතිලක මහතා 1986 මාර්තු 20 වැනිදා පොලිස් විශේෂ කාර්ය බලකායට අනුයුක්ත කෙරිණි. මහව, කැබිතිගොල්ලෑව, ආදී ප්‍රදේශ රැසක සේවය කළ ඔහු කැබිතිගොල්ලෑව බස් බෝම්බ ප්‍රහාරයෙන් පසු එම ප්‍රදේශයේ ආරක්ෂාව සැලසීම සඳහා අනුයුක්ත කළ අතර ලයනල් ගුණතිලක මහතා යුද සමයේ තර්ජිත ගම්මානවල ආරක්ෂාව සැලසීම සඳහා සුවිශේෂී මෙහෙයක් ඉටු කළ පොලිස් නිලධාරියෙකි."
    },
    {
        "content": "ඒ වැලි ප්‍රවාහන බලපත්‍ර අහෝසි කිරිමෙන් පසුව නීතිවිරෝධී වැලි කැනීම් ඉහළ ගොස් ඇති බවට ලැබුණු පැමිණිලි හේතුවෙනි. භූ විද්‍යා හා පතල් කාර්යාංශයේ සභාපති අනුර වල්පොල මහතා සඳහන් කළේ, නව ක්‍රමය අනුව වැලි කැනීම් බලපත්‍ර ලාභියාට වැලි ප්‍රවාහනයට අදාළ බලපත්‍ර නිකුත් කරන බවයි."
    },
    {
        "content": "හිටපු අමාත්‍ය රිෂාඩ් බද්යුදීන් මහතාගේ සොහොයුරු රිෆ්කාන් බදුර්දීන් ලබන 20 වැනිදා දක්වා යළි රක්ෂිත බන්ධනාගාරගත කළේ ය. ඒ, ඔහු අද කොළඹ ප්‍රධාන මහේස්ත්‍රාත් ලංකා ජයරත්න මෙනවිය හමුවට ඉදිරිපත් කිරීමෙන් අනතුරුව ය. ව්‍යාජ ඔප්පු සකස් කොට තලෙයිමන්නාරම ප්‍රදේශයේ පිහිටි අන්සතු ඉඩම් කොටස් 2ක් විකුණා වංචා කිරීමේ චෝදනා යටතේ ඔහු අත්අංඩංගුවට ගනු ලැබුවේ ය. අපරාධ පරීක්ෂණ දෙපාර්තමේන්තුව අධිකරණයට දැනුම් දෙනු ලැබුවේ නඩුවේ පැමිණිලිකරුට දුරකතනයෙන් අවස්ථා කිහිපයකදී තර්ජනය කර ඇති බවයි. ඒ, පිළිබඳ දුරකතන විශ්ලේෂණ වාර්තා ලබාගෙන විමර්ශන සිදු කරන බව අපරාධ පරීක්ෂණ දෙපාර්තමේන්තුව අධිකරණයට වැඩිදුරටත් දැනුම් දුන්නේ ය. ප්‍රධාන මහේස්ත්‍රාත්වරිය එහිදි කියා සිටියේ ඉදිරිපත්ව ඇති කරුණු අනුව සැකකරු ඇප මත මුදා හැරීමෙන් පැමිණිල්ලේ සාක්ෂිවලට බලපෑම් එල්ලවිය හැකි බව ය. ඒ අනුව, විත්තිය කළ ඇප ඉල්ලීම ප්‍රතික්ෂේප කරමින් සැකකරු රක්ෂිත බන්ධනාගාරගත කෙරිණි. ඒ සම්බන්ධයෙන් සිදු කරන විමර්ශනවල ප්‍රගතිය ලබන 20 වැනිදා අධිකරණයට ඉදිරිපත් කරන ලෙස ද මහේස්ත්‍රාත්වරිය එහිදී අපරාධ පරීක්ෂණ දෙපාර්තමේන්තුවට නියෝග කළා ය."
    },
    {
        "content": "රාජ්‍ය පරිපාලන හා ස්වදේශ කටයුතු අමාත්‍යංශයේ ලේකම් සිරිපාල හෙට්ටිආරච්චි මහතා සඳහන් කළේ , ඒ සඳහා අමාත්‍යංශ පරිශ්‍රයේ සම්මුඛ පරීක්ෂණ මණ්ඩල 10 ක් ක්‍රියාත්මක බවයි. පුහුණුව සඳහා බඳවා ගත් උපාධිධාරීන් අතර සිටින භික්ෂූන් වහන්සේ 462 දෙනෙකු , අධ්‍යාපන අමාත්‍යංශයට අනියුක්ත කිරීමට තීරණය කර තිබේ. ඒ මහනායක හිමිවරුන්ගේ ඉල්ලීමක් මත ගුරු පත්වීම් ලබා දීම සඳහායි. පුහුණුව සඳහා බඳවා ගත් උපාධිධාරීන්ට මාර්තු පළමුවැනිදාට පෙර ස්ථිර පත්වීම් ලබා දෙනු ඇති."
    },
    {
        "content": "ඒ , තරුණයින් ඇතුළු 11 දෙනෙකු පැහැර ගෙන යාම සහ ඔවුන් මරණයට පත් කිරීම ඇතුළු අධිචෝදනා යටතේ පවරා ඇති නඩුවට අදාළවයි. වසන්ත කරන්නාගොඩ මහතා අදත් අධිකරණය හමුවේ පෙනී නොසිටීම නිසා නැවත තුන්වැනි වරටත් සිතාසි යැවීමට ත්‍රිපුද්ගල විනිසුරු මඩුල්ල නියෝග කළේ ය. එහිදී නීතිපතිවරයා වෙනුවෙන් පෙනි සිටි ජ්‍යේෂ්ඨ අතිරේක සොලිස්ටර් ජනරාල් සරත් ජයමාන්න මහතා අධිකරණයට පෙන්වා දුන්නේ , විත්තිකරු පදිංචිව සිටි බැද්දේගාන ප්‍රදේශය හා කිරුළපන ප්‍රදේශයේ පිහිටි නිවාස වසා දමා ඇති බවයි. ඒ හේතුවෙන් අධිකරණය විසින් පෙර නිකුත් කරන ලද සිතාසි භාර දීමට නොහැකිවී ඇති බව ඔහු වැඩිදුරටත් ප්‍රකාශ කළේ ය. එම කරුණු දැක්වීම සලකා බැලූ චම්පා ජානකි රාජරත්න , අමල් රණරාජා සහ නවරත්න මාරසිංහ යන ත්‍රිපුද්ගල විනිසුරු මඩුල්ල යළි සිතාසි නිකුත් කිරිමේ නියෝගය කළේ ය. අතිරේක සොලිස්ටර් ජනරාල්වරයා කියා සිටියේ , රටේ නාවික හමුදාපතිවරයා ලෙස කටයුතු කල මේ වන විටත් නාවික හමුදා ආරක්ෂාව යටතේ සිටින වසන්ත කරන්නාගොඩ මහතා රාජ්‍ය උත්සවවලට ප්‍රසිද්ධියේ පෙනී සිටින නමුත් ඔහු අධිකරණයට ගෙන්වා ගැනීම සඳහා සිතාසි භාර දීමට රාජ්‍ය නිලධාරීන්ට නොහැකි වීම ඉතා ඛේදනීය තත්ත්වයක් බවයි. එම නඩුව ලබන 24 වන දා යළි කැඳවීමට විනිසුරු මඩුල්ල එහිදී නියෝග කළේ ය."
    },
    {
        "content": "හෙට දින පැවැත්වෙන අවසන් මහා පෙරහැරෙන් නවම් මහා පෙරහැර මංගල්‍ය අවසන් වීමට නියමිතයි. නවම් පෙරහැර උද්‍යාන වීදිය ඔස්සේ ජිනරතන පාර, හුණුපිටිය වැව පාර , ඩබ්ලිව්.ඒ.ඩි රාමනායක මාවත ශ්‍රිමත් ජේම්ස් පිරිස් මාවත ඔස්සේ ගමන් කර නැවතත් විහාරස්ථානයට පිවිසීමට නියමිතව තිබේ. නවම් මහා පෙරහැරට මෙවර අලි ඇතුන් 50 කට අධික සංඛ්‍යාවක් සහභාගී වන අතර , උඩරට , පහතරට සහ සබරගමු සම්ප්‍රදායේ නර්තනාංග වලින් ද පෙරහැර වර්ණවත් වනු ඇති. මේ අතර පොලීසිය සඳහන් කළේ, ගංගාරාම නවම් මහා පෙරහැර හේතුවෙන් අද සහ හෙට පස්වරු 6.30 සිට ඒ ආශ්‍රිතව මාර්ග කිහිපයක් වසා තැබෙන බවයි. ඒ පිළිබඳව අවධානය යොමු කොට විකල්ප මාර්ග භාවිත කරන්නැයි පොලීසිය ජනතාවට දැනුම් දෙයි."
    },
    {
        "content": "රජයේ රස පරීක්ෂක දෙපාර්තමේන්තුවේ ඉහළ නිලධාරියෙකු සඳහන් කළේ, රන්ජන් රාමනායක මහතාගෙන් හඬපට සාම්පල ලබා ගැනීම එහිදී සිදු කළ බවයි. හඬපට සිද්ධිය මුල් කරගිනිමින් අධිකරණ දුන් නියෝගයක් මත රන්ජන් රාමනායක මහතාගේ කටහඬ පරීක්ෂණය සිදු කෙරෙයි."
    },
    {
        "content": "ඒ ජනතා විමුක්ති පෙරමුණේ මන්ත්‍රි වෛද්‍ය නලින්ද ජයතිස්ස මහතා යොමු කළ ප්‍රශ්නයකට ආණ්ඩු පක්ෂයේ ප්‍රධාන සංවිධායක අමාත්‍ය ජොන්ස්ටන් ප්‍රනාන්දු මහතා දුන් පිළිතුරත් සමගයි. එම සංවාදයට ජනතා විමුක්ති පෙරමුණේ පාර්ලිමේන්තු මන්ත්‍රි අනුර කුමාර දිසානායක මහතා ද එක් විය."
    },
    {
        "content": "COLOMBO (News 1st) – බස් රථවල සවිකර ඇති අධික ශබ්දයක් නැගෙන පරිදි වාදනයවන නලා ඉවත් කිරීමට ගාල්ල රථවාහන පොලීසිය පියවර ගැනිණි. අප වාර්තාකරු පැවසුවේ ගාල්ල – මාතර ප්‍රධාන මාර්ගයේ ධාවනය කෙරුණු බස් රථ මෙලෙස පරීක්ෂාවට ලක් කෙරුණු බව ය. අධික ශබ්දයක් සහිත නලා සවි කර තිබූ බස් රථවල හිමිකරුවන්ට එහිදී නඩු පැවරූ බව පොලීසිය සඳහන් කළේය. පොලීසිය වැඩි දුරටත් කියා සිටියේ, මේ ආකාරය‍ට බස් රථ පරීක්ෂා කිරීම් ඉදිරියටත් සිදු කරන බව ය."
    },
    {
        "content": "ජනාධිපති කාර්යාලය අසළ උද්ඝෝෂණ සඳහා වෙන් කර ඇති ස්ථානයට වරින් වර පැමිණි සෞඛ්‍ය අමාත්‍යංශයට අනියුක්ත ඩෙංගු මර්දන සහායක නිලධාරීන් ලෙස සේවය කළ රැකියා අහිමි වූ බව කියන පිරිස අද ත් උදෑසන සිට එහි රැඳී උද්ඝෝෂණයක නිරතවිය. අද දහවල් ජනාධිපතිවරයා හදිසියේ එම ස්ථානයට පැමිණ පිරිස හමුවූ අවස්ථාවේ ඔවුන් ජනාධිපතිවරයාගෙන් ඉල්ලා සිටියේ සේවය අහිමි වූවන් යළි සේවයේ පිහිටුවීම සහ විශ්‍රාම දීමනා ලබාදීම ඇතුළු ඉල්ලීම් කිහිපයකි. රැකියා ලක්ෂයක් ලබාදීමේ වැඩපිළිවෙළ යටතේ සෞඛ්‍ය අමාත්‍යංශයට අනියුක්ත ඩෙංගු මර්දන සහායක නිලධාරීන් ද බඳවා ගන්නා බවට ජනාධිපතිවරයා කළ ප්‍රකාශයෙන් අනතුරුව ඔවුන් ආරම්භ කළ විරෝධතාව අවසන් ක‍ර පිරිස විසිර ගියහ."
    },
    {
        "content": "උඩරට දුම්රිය මාර්ගයේ වන වගා රක්ෂිතයක අද දහවල් ගින්නක් හටගෙන තිබේ. හැටන් සහ රොසැල්ල දුම්රිය ස්ථාන දෙක අතර හැටන් ස්ටැඩන් වත්ත ප්‍රදේශයේ දුම්රිය මාර්ගයට ඉහළින් පිහිටා ඇති රක්ෂිතයේ මෙම ගින්න හට ගෙන තිබෙන බව අප වාර්තාකරු පවසයි. ගින්නෙන් රක්ෂිතයේ අක්කර 25 ක් පමණ විනාශ වී ඇතැයි අප වාර්තාකරු සඳහන් කළේය. වතු කම්කරුවන්ගේ මැදිහත්වීමෙන් ගින්න මේ වනවිට මැඩපවත්වා තිබේ."
    },
    {
        "content": "වත්මන් රජයේ අධ්‍යාපන හා සංවර්ධන උපාය මාර්ග තුළ අධ්‍යාපනයේ දැඩි වෙනසක් කිරීමට අපේක්ෂා කරන බව ජනාධිපති ගෝඨාභය රාජපක්ෂ මහතා පවසයි. ජනාධිපතිවරයා ඒ බව සඳහන් කළේ, කොළඹ ආනන්ද විද්‍යාලයේ නව සත්මහල් ගොඩනැගිල්ල අද පෙරවරුවේ විවෘත කිරීමේ අවස්ථාවට එක්වෙමින් ය. ජනාධිපතිවරයා සඳහන් කළේ, අනාගතයේ බිහිවන දරුවන් හැකියාවෙන්, නිපුණතාවයෙන්, දැනුමෙන් සන්නද්ධ කර ඉදිරි අභියෝග හා බාධක ජයගත හැකි පිරිසක් බවට පත් කළ යුතු බව ය. දියුණුවෙමින් පවතින රටක් යන මානසිකත්වයෙන් මිදී සැබෑ දියුණුව අත්කර ගැනීමට ඒ සඳහා දැක්මක් සහ සැලැස්මක් තිබිය යුතු අතර එම දැක්ම සහ සැලැස්ම රජය සතු බව ජනාධිපතිවරයා පවසයි. ජනාධිපතිවරයා සඳහන් කළේ, අතීතයේදී බරපතල අභියෝග ජයගත් ජාතියක් ලෙස අනාගතයේදීත් අපට එය කළ හැකි බව ය. ඒ සඳහා අවශ්‍ය වන්නේ එකමුතුකම හා නායකත්වයක් වන අතර ගුරු කේන්ද්‍රීය විභාග කේන්ද්‍රීය අධ්‍යාපන ක්‍රමයෙන් ශිෂ්‍ය කේන්ද්‍රීය අධ්‍යාපන ක්‍රමයකට ගමන් කිරීමේ කාලය එළැඹ ඇතැයි ජනාධිපති ගෝඨාභය රාජපක්ෂ මහතා පවසයි."
    },
    {
        "content": "අග්‍රාමාත්‍ය මහින්ද රාජපක්ෂ මහතා සිව් දින රාජ්‍ය සංචාරයක් ඉන්දියාවට බලා පිටත්ව ගියේ ය. ඒ, ඉන්දීය අග්‍රාමාත්‍ය නරේන්ද්‍ර මෝදි මහතා කළ නිල ආරාධනයට අනුව ය. මහින්ද රාජපක්ෂ මහතා මෙවර අග්‍රාමාත්‍ය ධුරයට පත් වීමෙන් පසු කරන ප්‍රථම නිල විදෙස් සංවාරය මෙය බව අග්‍රාමාත්‍ය ලේකම් ගාමිණී සෙනරත් මහතා සඳහන් කළේ ය. මෙම සංචාරයට ඩග්ලස් දේවානන්දා, ආරුමුගම් තොන්ඩමන් ඇතුළු අමාත්‍යවරුන් කිහිප දෙනෙකු ද සහභාගීවීමට නියමිත ය. සංචාරයේදී ද්වීපාර්ශවීය කරුණු රැසක් සම්බන්ධයෙන් එකඟතාවලට එළැඹීමට සැලසුම් කර තිබේ."
    },
    {
        "content": "1.   : වත්මන් රජයේ අධ්‍යාපන හා සංවර්ධන උපාය මාර්ග තුළ අධ්‍යාපනයේ දැඩි වෙනසක් කිරීමට අපේක්ෂා කරන බව ජනාධිපති ගෝඨාභය රාජපක්ෂ මහතා පවසයි. 2.   : 2015 වසරේ ජනවාරි 8 වැනිදා සිට ඉකුත් ආණ්ඩුව සමයේ විවිධ අමාත්‍යාංශවලට ගෙන්වන ලද වාහන සඳහා වැය කරඇති මුදල රුපියල් බිලියන දෙකයි දශම අටක් බව ආණ්ඩු පක්ෂයේ ප්‍රධාන සංවිධායක අමාත්‍ය ජොන්ස්ටන් ප්‍රනාන්දු මහතා ඊයේ පාර්ලිමේන්තුවේදී ප්‍රකාශ කළේය. 3.  : විරෝධතාවයේ නිරත ඩෙංගු මර්දන සහායකයින් හමුවට පැමිණි ජනාධිපතිවරයා, රැකියා ලක්ෂයේ වැඩපිළිවෙළ යටතේ ඔවුන්ට ද අවස්ථාව ලබාදෙන බවට සහතික විය. 4.   : පාර්ලිමේන්තු පොදු ව්‍යාපාර කාරක සභාව හෙවත් කෝප් කමිටුවේ සභාපතිවරයා ලෙස පාර්ලිමේන්තු මන්ත්‍රී සුනිල් හඳුන්නෙත්ති මහතා ඊයේ පත් කෙරිණි. 1.  : කොරෝනා වෛරසය ආසාදනය වීමෙන් චීනයේ මියගිය පුද්ගලයින් සංඛ්‍යාව 636 ක් දක්වා ඉහළ ගොස් තිබේ."
    },
    {
        "content": "අප්‍රේල් 21 ප්‍රහාරයෙන් පසු බිදවැටුණු ශ්‍රී ලංකා ආර්ථිකය යථා තත්ත්වයට පත් වෙමින් ඇතැයි ජාත්‍යන්තර මුල්‍ය අරමුදල පවසයි. ජාත්‍යන්තර මූල්‍ය අරමුදල පුරෝකථනය කර ඇත්තේ , මේ වසර තුළදී ශ්‍රී ලංකාවේ ආර්ථික වර්ධනය 3.7 % ට ක් වනු ඇති බවයි. කෙසේ වෙතත් නව රජයේ බදු සහන සහ බදු කපා හැරීම හේතුවෙන් අයවැය හිඟය තවදුරටත් පුළුල් වනු ඇතැයි ද ජාත්‍යන්තර මුල්‍ය අරමුදල පෙන්වා දෙයි."
    },
    {
        "content": "ඊයේ කොළඹදී මාධ්‍යවේදීන් පිරිසක් හමුවේ ඔහු අවධාරණය කර ඇත්තේ MCC ගිවිසුම හරහා ශ්‍රී ලංකාවට ලැබෙන අමරිකානු ඩොලර් 480ක ප්‍රදානය තුළින් මාර්ග තදබදයට විසඳුම් ලැබෙන බැවින් රටේ සියලු ජනයා ඉන් ප්‍රතිලාභ ලබන බවයි. ඉන්දියානු හා ශාන්තිකර කලාපයේ සාමය, සෞභාග්‍ය හා ස්ථාවරභාවයට ඉවහල් වන නාවික කටයුතු සඳහා වන නිදහස , මුහුදු ආරක්ෂාව, හිංසාකාරී අන්තවාදය පිටුදැකීම වැනි කාරණාව වෙනුවෙන් අමරිකාව හා ශ්‍රී ලංකාව කැප වන බව නියෝජ්‍ය සහකාර රාජ්‍ය ලේකම්වරයා පවසා තිබේ."
    },
    {
        "content": "සමථ මණ්ඩලවල බලතල වැඩිකිරීම පිළිබඳ සොයා බැලීමට කමිටුවක් පත් කිරීමට අධිකරණ, මානව හිමිකම් සහ නීති ප්‍රතිසංස්කරණ අමාත්‍ය නිමල් සිරිපාල ද සිල්වා මහතා පවසයි. ඔහු පැවසුවේ එහි නිර්ණායක ලැබුණු පසු ඊට අදාළ ක්‍රියාමාර්ග ගන්නා බව ය. සමථ මණ්ඩලවල නඩු විසදීමේ මූල්‍ය සීමාව රුපියල් ලක්ෂ 10 ක් දක්වා වැඩි කළ යුතු බව පැවසූ අමාත්‍යවරයා අධිකරණවල පවතින තදබදය අවම කිරීමට මෙමගින් හැකියාව ලැබෙන බව ද ප්‍රකාශ කළේ ය . සමථ මණ්ඩලවලට සාමාජිකයින් පත් කිරීමේදී ආගමික නායකයින්ට ද ඒ සඳහා අවස්ථාව ලබාදිය යුතු බව අමාත්‍යවරයා පෙන්වා දෙන්නේය."
    },
    {
        "content": "COLOMBO (News 1st) – 2015 වසරේ ජනවාරි 8 වැනිදා සිට ඉකුත් ආණ්ඩුව සමයේ විවිධ අමාත්‍යාංශවලට ගෙන්වන ලද වාහන සඳහා වැය කරඇති මුදල රුපියල් බිලියන දෙකයි දශම අටක් බව ආණ්ඩු පක්ෂයේ ප්‍රධාන සංවිධායක අමාත්‍ය ජොන්ස්ටන් ප්‍රනාන්දු මහතා \nඅද පාර්ලිමේන්තුවේදී ප්‍රකාශ කළේය.   අමාත්‍ය ජොන්ස්ටන් ප්‍රනාන්දු මහතා හෙළි කළ පරිදි පැවැති රජය වර්ෂ කිහිපයක් තුළ විවිධ අමාත්‍යංශවල වාහන සඳහා \nමුදල් වැය කර ඇත්තේ මෙලෙස ය. ඩිජිටල් යටිතල පහසුකම් හා තොරතුරු තාක්ෂණ (කැබිනට් නොවන) \n2017 වසරේදී \nවාහන දෙකකට \nමිලියන 82.51 යි. විද්‍යා හා තාක්ෂණ පර්යේෂණ (කැබිනට් නොවන) \nවාහන දෙකකට \nමිලියන 80.37 යි. විශේෂ ප්‍රදේශ සංවර්ධන \nවාහන තුනකට \nමිලියන 110.92 යි. මුදල් අමාත්‍යංශය \nඑක් වාහනයකට \nමිලියන 33 යි. ආරක්ෂක අමාත්‍යංශය \n2016,2017 සහ 2019 වසරවලදී \nවාහන 8 යි. \nමිලියන 327.47 යි. ජාතික ප්‍රතිපත්ති ආර්ථික කටයුතු නැවත පදිංචි කිරිම හා පුනරුත්ථාපන උතුරු පළාත් සංවර්ධන,වෘත්තීය පුහුණු, නිපුණතා \nසංවර්ධන හා යෞවන කටයුතු \n2016 වසරේදී \nවාහන 3 යි. \nමිලියන 70.5 යි. තැපැල් සේවා සහ මුස්ලිම් ආගමික කටයුතු \nවාහන දෙකයි. \nමිලියන 84 යි. අධිකරණ හා බන්ධනාගාර ප්‍රතිසංස්කරණ \n2016 වසරේදී \nවාහන දෙකයි. \nමිලියන 79 යි. සෞඛ්‍ය පෝෂණ හා දේශීය වෛද්‍ය \n2017 වසරේදීක \nවාහන දෙකයි. \nමිලියන 79.38 යි. විදේශ කටයුතු \n2017 වසරේදී \nවාහන දෙකයි. \nමිලියන 84.05 යි ජනතාව දහසකුත් ප්‍රශ්ණවලින් පීඩා විදිද්දී, ජනතා මුදලින් අධි සුඛෝපභෝගී වාහන ඇතුළේ සැප විදින අය ජනතාව \nනියෝජනය කිරීමට සුදුසුද ? ජනතා අවධානයට…."
    },
    {
        "content": "COLOMBO (News 1st ) – දිවයිනේ ප්‍රදේශ 3ක ගිනි ගැනීම් වාර්තා විය. ඒ අනුව ගම්පහ, බෙන්මුල්ල ප්‍රදේශයේ පොල්තෙල් නිෂ්පාදන කර්මාන්ත ශාලාවක අද අලුයම ගින්නක් හටගෙන තිබේ. අද අලුයම 3.00ට පමණ ගින්න ඇති වී තිබේ. ගින්න හේතුවෙන් කර්මාන්ත ශාලාව මුළුමනින්ම විනාශ ඇති බව අප වාර්තාකරු සඳහන් කළේය. ගම්පහ ගිනි නිවීමේ ඒකකය, ගම්පහ පොලීසිය මැදිහත්ව මේ වනවිට ගින්න මැඩ පවත්වා තිබේ. ගින්නෙන් කිසිදු ජිවිත හානියක් වාර්තා වන්නේ නැත. මේ අතර, සිංගිමලේ රක්ෂිතයේ ද ඊයේ රාත්‍රියේ ගින්නක් හටගෙන තිබේ. සිංගිමලේ දුම්රිය උමං මාර්ගයට ඉහළින් මෙම රක්ෂිතය පිහිටා තිබේ. ඊයේ රාත්‍රියේ සිට අද උදෑසන දක්වා පැතිර ගිය ගින්නෙන් අක්කර 25ක් පමණ විනාශ වී ඇති බව ඇති බව අප වාර්තාකරු සඳහන් කළේය. ගින්නට හේතුව මෙතෙක් අනාවරණය වී නොමැති අතර, ගින්න මේ වනවිට මැඩ පැවැත්වීමට හැටන් ගිනි නිවීමේ ඒකක සමත්ව තිබේ. මේ අතර රඹුක්කන, අලගල්ල කන්දේ ස්ථාන කිහිපයක ඊයේ පස්වරුවේ ගිනි ගැනීම් සිදුව ඇති බව අප වාර්තාකරු සඳහන් කළේය. අක්කර 10ක් පමණ ගින්නෙන් විනාශ වී තිබේ. ප්‍රදේශවාසීන් පවසන්නේ මෙම කන්දේ නිතර ගිනි ගැනීම් වාර්තාවන බව ය. පොලීසිය, යුද හා නාවික හමුදා සහ ප්‍රදේශවාසීන් එක්ව ගින්න නිවා දමා ඇති අතර ගින්නෙන් දේපොළ හෝ ජිවිත හානි වාර්තා වී නොමැත."
    },
    {
        "content": "මහාධිකරණ විනිසුරු ගිහාන් පිලපිටිය මහතා සම්බන්ධයෙන් තමා දුන් නියෝගය ක්‍රියාත්මක නොකිරීම පිළිබඳව ලබන 10 වැනිදාට පෙර හේතු දක්වන්නැයි නීතිපතිවරයා, වැඩබලන පොලිස්පති චන්දන වික්‍රමරත්න මහතාට ලිඛිතව දන්වා තිබේ. පසුගිය 23 වැනිදා නීතිපතිවරයා වැඩබලන පොලිස්පතිවරයාට නියෝග කළේ, අධිකරණයෙන් වරෙන්තු නියෝගයක් ලබාගෙන වැඩතහනමට ලක්ව සිටින මහාධිකරණ විනිසුරු ගිහාන් පිලපිටිය මහතා අධිකරණයට ඉදිරිපත් කිරීමට පියවර ගන්නා ලෙසයි. ඒ, රන්ජන් රාමනායක මහතා සමග සිදුකළ දුරකථන සංවාද හේතුවෙනි. නීතිපතිවරයා පවසන්නේ වැඩතහනමට ලක්ව සිටින ගිහාන් පිලපිටිය මහතා විසින් අසත්‍ය සාක්ෂි සැකසීම සහ පාර්ලිමේන්තු මන්ත්‍රී රන්ජන් රාමනායක මහතා සමග කුමන්ත්‍රණය කිරීම සම්බන්ධයෙන් ප්‍රමාණවත් කරුණු ඉදිරිපත් වී ඇති බවයි. කොළඹ අපරාධ කොට්ඨාශය ප්‍රකාශ ලබාගත් අවස්ථාවේදී හඬපටයේ ඇති කටහඬ පිලපිටිය මහතා ප්‍රතික්ෂේප කර නොමැති බවද නීතිපතිවරයා පවසයි. නීතිපතිවරයා වැඩබලන පොලිස්පතිවරයාට දැනුම් දී ඇත්තේ එම කරුණු සැළකිල්ලට ගෙන අගවිනිසුරුවරයාගේ සභාපතිත්වයෙන් යුත් අධිකරණ සේවා කොමිසන් සභාව විසින් ගිහාන් පිලපිටිය මහතාගේ වැඩ තහනම් කර ඇති බවයි. ආණ්ඩුක්‍රම ව්‍යවස්ථාව අනුව නීතිය හමුවේ සියලුදෙනාට සර්ව සාධාරණය ඉටු විය යුතු බව ඔහු යොමු කළ ලිපියේ වැඩිදුරටත් සඳහන් වෙයි. කිසිදු අයෙකුට කිසිදු වෙනස්කමක් හෝ විශේෂත්වයක් නොදැක්විය යුතු බවද නීතිපතිවරයා පෙන්වා දී තිබේ."
    },
    {
        "content": "COLOMBO (News 1st) – ඉන්දීය නාවික හමුදාවට අයත් ‘ජමුනා’ නෞකාව මේ දිනවල මෙරටට පැමිණ තිබේ. මෙම විශේෂ යුධ නෞකාව ඊයේ මෙරටට පැමිණියේ සාගර ජල සමීක්ෂණය සහ සාගර දත්ත එක් රැස් කිරීම වෙනුවෙනි. ඉන්දියානු සාගරය අවට සාගර කලාපයේ නිරීක්ෂණ හා ආවේක්ෂණ රාජකාරීවල නිරතව සිටි ‘ජමුනා’ නෞකාව මෙරටට ළඟා වුණේ මෙරට සාගර කලාපය යළි සිතියම්ගත කිරීමේ ව්‍යාපෘතියට අදාළවයි. මීටර් 87.8 ක් දිග ටොන් 1929 ක් බර මෙම අධි තාක්ෂණික යුධ නෞකාව 1991 වසරේ අගෝස්තු 31 වනදා ඉන්දීය නාවික හමුදාවට එක්ව තිබේ. පැයට මුහුදු සැතපුම් 16ත් 26ත් අතර උපරිම වේගයකින් යාත්‍රා කළ හැකි මෙම නෞකාව ජ්‍යෙෂ්ඨ නාවික නිලධාරීන් 16 දෙනෙකුගෙන් සහ 160කට ආසන්න කාර්ය මණ්ඩලයකින් සමන්විතය. ඕනෑම අවස්ථාවක හෙලිකොප්ටර් ගොඩ බැස්සවීමේ හැකියාව පවතින මෙම යුධ නෞකාව මාස තුනකට ආසන්න කාලයක් මෙරට මුහුදු තීරයේ රැඳී සිටීමට නියමිතය."
    },
    {
        "content": "ශාසන ඉතිහාසයේ වැදගත් සිදුවීම් රැසක් සිදු වූ නවම් පුර පස‍ළොස්වක පෝය දිනය අදට යෙදී තිබේ. බුදුරජාණන් වහන්සේ සැරියුත් – මුගලන් මහ රහතන් වහන්සේලාට අග්‍රශ්‍රාවක තනතුරු පිරිනැමුවේ අද වැනි දිනක ය. සම්බුද්ධ ශාසනයේ ප්‍රථම මහා සංඝ සම්මේලනය ද අද වැනි දිනක පවත්වා තිබේ. සුදුස්සන්ට සුදුසු තැන ලබාදිය යුතු බව බුදුරාජාණන් වහන්සේ ක්‍රියාවෙන්ම පෙන්වා දුන් අවස්ථාවක් සනිටුහන් වූ දිනයක් ලෙස නවම් පුර පසළොස්වක පෝය දිනය වැදගත් වන බව ශ්‍රී ලංකා පාලි හා බෞද්ධ විශ්වවිද්‍යාලයේ හිටපු උප කුලපති මහාචාර්ය ඉත්තදෙමලියේ ඉන්දසර හිමියන් සඳහන් කළේ ය. මේ අතර හුණුපිටිය, ගංගාරාම විහාරස්ථානයේ අවසන් නවම් මහා පෙරහැර මංගල්‍ය අද පැවැත්වේ. පෙරහැර උද්‍යාන වීදිය ඔස්සේ ජිනරතන පාර, හුණුපිටිය වැව පාර, ඩබ්ලිව්.ඒ.ඩී රාමනායක මාවත ශ්‍රීමත් ජේම්ස් පිරිස් මාවත ඔස්සේ ගමන් කර නැවතත් විහාරස්ථානයට පිවිසීමට නියමිත ය. නවම් මහා පෙරහැරට මෙවර අලි ඇතුන් 50 කට අධික සංඛ්‍යාවක් සහභාගී වන අතර උඩරට, පහතරට සහ සබරගමු සම්ප්‍රදායේ නර්තනාංගවලින් ද එය වර්ණවත් වනු ඇති. හුණුපිටිය, ගංගාරාම විහාරස්ථානයේ නවම් මහා පෙරහැර හේතුවෙන් අද පස්වරු 6.30 සිට ඒ ආශ්‍රිතව මාර්ග කිහිපයක් වසා තැබෙන බව පොලීසිය සඳහන් කළේ ය. විකල්ප මාර්ග භාවිතා කරන ලෙස පොලීසිය ජනතාවට දැනුම් දෙයි."
    },
    {
        "content": "කොරෝනා වෛරසය ආසාදනය වී බෝවන රෝග විද්‍යායතනයේ ප්‍රතිකාර ලබන චීන ජාතික කාන්තාවගේ ජෛව සාම්පල වැඩිදුර විමර්ශන සඳහා හොංකොං වෙත යැවීමට සෞඛ්‍ය අංශ පියවර ගෙන තිබේ. සෞඛ්‍ය අමාත්‍යාංශයේ වසංගත රෝග විද්‍යා ඒකකයේ ප්‍රධාන වසංගත රෝග විද්‍යාඥ, විශේෂඥ වෛද්‍ය සුදත් සමරවීර මහතා සඳහන් කළේ, කොරෝනා වෛරසය පිළිබඳව පර්යේෂණ කරන ශ්‍රී ලාංකික මහාචාර්යවරයෙකු වන මලික් පීරිස් මහතා රාජකාරි කරන විශ්වවිද්‍යාලයට එම ජෛව සාම්පල යොමු කරන බවයි. මේ අතර කොරෝනා බවට සැක කෙරෙන රෝගීන් 25 ත් 30 ත් අතර සංඛ්‍යාවකගේ ජෛව සාම්පල මේ වනවිට වෛද්‍ය පර්යේෂණ ආයතනය පරීක්ෂාවට ලක් කර ඇතැයි ද ඔහු ප්‍රකාශ කළේ ය. කොරොනා වෛරසය අසාදනය වීමෙන් මියගිය පුද්ගලයින් සංඛ්‍යාව 700 ඉක්මවා ගොස් ඇතැයි විදෙස් මාධ්‍ය වාර්තා කළේ ය."
    },
    {
        "content": "දිගන – මැණික්හින්න මාර්ගයේ මල්පාන ප්‍රදේශයේ අද අලුයම සිදු වූ රිය අනතුරකින් පුද්ගලයින් 04 දෙනෙකු මියගොස් තිබේ. පොලීසිය සඳහන් කළේ, කැබ් රථයක් වේගය පාලනය කර ගත නොහැකිව මාර්ගයෙන් ඉවතට පැන ගල්ගොඩක ගැටීමෙන් අනතුර සිදුව ඇති බව ය. අනතුරින් කැබ් රථයේ රියැදුරු ඇතුළු එහි ගමන් කළ පුද්ගලයින් 04 දෙනා මියගොස් ඇතැයි පොලීසිය ප්‍රකාශ කළේ ය. මියගිය පුද්ගලයින් අවුරුදු 17 ත් 19 ත් අතර වයස්වල පසුවන ත්‍රීකුණාමලය, උහන සහ මහියංගනය ප්‍රදේශවල පදිංචිකරුවන් ය."
    },
    {
        "content": "නුදුරේදීම මෙරට සංචාරය කරන ලෙස අග්‍රාමාත්‍ය මහින්ද රාජපක්ෂ මහතා අද ඉන්දීය අග්‍රාමාත්‍ය නරේන්ද්‍ර මෝදි මහතාට ආරාධනා කර සිටියේ ය. ඉන්දියාවේ සංචාරයක නිරත අග්‍රාමාත්‍ය මහින්ද රාජපක්ෂ මහතා මෙම ආරාධනා කරනු ලැබුවේ අද පස්වරුවේ ඉන්දීය අග්‍රාමාත්‍ය නරේන්ද්‍ර මෝදි මහතා සමග පැවති සාකච්ඡාවෙන් අනතුරුව මාධ්‍ය අමතමිනි. නවදිල්ලි නුවර හයිද්‍රාබාද් මන්දිරයේදී එම මාධ්‍ය හමුව පැවැත්විණ. එහිදී අග්‍රාමාත්‍ය මහින්ද රාජපක්ෂ මහතා ජනාධිපති ගෝඨාභය රාජපක්ෂ මහතා ඉන්දීය සංචාරයේදී අවධාරණය කළ කරුණක් ලෙස ජාතික ආරක්ෂක මූලෝපායන් පිළිබඳ යළි සිතා බැලිය යුතු බවත්, ඊට ඉන්දියාවෙන් ලැබෙන සහයත් අගය කර සිටියේ ය. දෙරටේ ආරක්ෂක සහයෝගිතාව පිළිබඳ අද පැවති සාකච්ඡාවේදී ද අවධානය යොමු කෙරිණ. ත්‍රස්ත මර්දන හා බුද්ධි අංශ හැකියාවන් ඉහළ නැංවීම උදෙසා ඉන්දියාව සැමවිටම ශ්‍රී ලංකාවට සහාය ලබාදෙන බවත් ඉදිරියේදී ද අඛණ්ඩව එම සහය ලැබෙනු ඇතැයි අපේක්ෂා කරන බව අග්‍රාමාත්‍ය මහින්ද රාජපක්ෂ මහතා මෙහිදී ප්‍රකාශ කළේ ය. අප්‍රේල් 21 ප්‍රහාරයෙන් පසුව පළමු වරට මෙරටට පැමිණි විදෙස් රාජ්‍ය නායකයා ලෙස දිවයිනට පැමිණි නරේන්ද්‍ර මෝදි මහතාට ,අග්‍රාමාත්‍යවරයා මෙහිදී ස්තුතිය පළ කර සිටියේ ය. ශ්‍රී ලංකාවේ ආර්ථිකය දියුණු කිරීම උදෙසා ඩොලර් මිලියන 400 ක ණයක් සහ ත්‍රස්තවාදී මර්දන කටයුතු වෙනුවෙන් ඩොලර් මිලියන 50 ක ණය ආධාර ලබාදීම සම්බන්ධයෙන් ද අග්‍රාමාත්‍ය මහින්ද රාජපක්ෂ මහතා මෙහිදී ඉන්දිය අග්‍රාමාත්‍යවරයාට ප්‍රශංසාව පළ කළේ ය. පසුගිය නොවැම්බර් මාසයේදී ජනාධිපති ගෝඨාභය රාජපක්ෂ මහතාගේ ඉන්දීය සංචාරය තුළදී ඉන්දියාව ලබාදීමට පොරොන්දු එම ණය ආධාර වැඩ සටහන පිළිබඳ පසු විපරමක් ද මෙහිදී සිදුකෙරිණ. නිපුණතා සංවර්ධනය සහ රාජ්‍ය සේවකයින්ගේ දැනුම වර්ධනය කිරීම උදෙසා සහාය ලබාදෙන ලෙසද අග්‍රමාත්‍ය මහින්ද රාජපක්ෂ මහතා ඉන්දිය සහාය අපේක්ෂා කර තිබේ. මේ අතර අද පෙරවරුවේ අග්‍රාමාත්‍යවරයා ඉන්දීය විදේශ ආමාත්‍ය සුබ්‍රමනියම් ජයශංකර් මහතා ද හමු විය."
    },
    {
        "content": "විදේශ සේවා නියුක්ති කාර්යංශය, ජාතික ලොතරැයි මණ්ඩලය සහ ශ්‍රී ලංකා ක්‍රිකට් ආයතනය කෝප් කමිටුව හමුවට කැඳවීමට පියවර ගෙන තිබේ. \n‍ \nඑහි සභාපති සුනිල් හඳුන්නෙත්ති මහතා සඳහන් කළේ, යළි පාර්ලිමේන්තුව රැස්වන ලබන 18, 19 සහ 20 යන දිනවලදී එම ආයතන 03 කෝප් කමිටුව හමුවට කැඳවා ඇති බවයි. ඊට අමතරව මහ බැංකු බැඳුම්කර සිදුවීමට අදාළව නිකුත් වී ඇති වෝහාරික විගණන වාර්තාව සහ ශ්‍රීලංකන් ගුවන් සමාගමේ එයාර් බස් මිලදී ගැනීමේ ගනුදෙනුවට අදාළව විදේශ රටකදී දෙන ලද නඩු තීන්දුව සම්බන්ධයෙන් ඉදිරියේදී කෝප් කමිටුව තුළ සාකච්ඡා කිරීමට බලාපොරොත්තුවන බව සුනිල් හඳුන්නෙත්ති මහතා පැවසුවේ ය. මේ අතර ශ්‍රීලංකන් ගුවන් සේවයේ එයාර් බස් ගනුදෙනු සම්බන්ධව මතුව ඇති කරුණු පිළිබඳව සභාව කල් තැබීමේ විවාදයක් ලබන 20 වැනිදා පාර්ලිමේන්තුවේදී පැවැත්වේ. ඒ, ඊයේ පැවති පාර්ලිමේන්තු කටයුතු පිළිබඳ කාරක සභාවේදී ගනු ලැබූ තීරණයකට අනුවයි. පසුගිය රජයේ විවිධ ව්‍යාපෘති සඳහා සිදුකළ යුතු ගෙවීම් සිදු කිරීමට අවශ්‍ය වියදම් පියවා ගැනීම සඳහා පරිපූරක ඇස්තමේන්තුවක් ලබන 18 වැනිදා පාර්ලිමේන්තුවට ඉදිරිපත් කරන බව ද ආණ්ඩු පක්ෂය එහිදී දැනුම් දී තිබේ. එම පරිපූරක ඇස්තමේන්තුව පිළිබඳ විවාදය පෙබරවාරි 20 වැනිදා පෙරවරු 09.30 සිට දහවල් 12.30 දක්වා පැවැත්වීමට නියමිතයි. මේ අතර ලබන 18 හා 19 යන දිනවලදී මහ බැංකුවේ බැඳුම්කර නිකුතුවන් සම්බන්ධව සිදු කර ඇති වෝහාරික විගණනයේ වාර්තාව පිළිබද සභාව කල් තැබීමේ විවාදයක් පැවැත්වෙනු ඇති."
    },
    {
        "content": "පොලීසිය පැවසුවේ, ඔහු සන්තකයේ තිබී දුම්වැටි කාටුන් 120 ක් සොයාගත් බවයි. එහි වටිනාකම රුපියල් පහළොස් ලක්ෂ හැට දහසකි. සැකකරු එම දුම්වැටි තොගය ගුවන් තොටුපොළ පැමිණිමේ පර්යන්තයෙන් රැගෙන යමින් සිටියදී ආවේක්ෂණ රාජකාරියේ නිරත පොලිස් නිලධාරීන් විසින් අද අලුයම අදාළ සැකකරු අත්අඩංගුවට ගනු ලැබිණ. මොරටුව ප්‍රදේශයේ පදිංචිකරුවෙකු වන සැකකරුට ලබන 14 වැනිදා අධිකරණයේ පෙනී සිටින ලෙස දන්වමින් ඇප මත මුදා හැර තිබේ."
    },
    {
        "content": "නාවික හමුදාව සඳහන් කළේ, මුර සංචාරයක් අතරතුර සැක සහිත පාර්සල් කිහිපයක් මුහුදේ පාවෙමින් තිබියදී පරීක්ෂා කිරීමේදී මෙම තෙත සහිත බීඩි කොළ තොගය සොයාගත් බවයි. නාවික හමුදාව සිදුකරන සෝදිසි මෙහෙයුම් අතරතුර ජාවාරම්කරුවන් මෙම බීඩි කොළ තොගය මුහුදේ ඇත්හැර දමා යන්නට ඇතැයි විශ්වාස කරන අතර ඉදිරි විමර්ශන කටයුතු සඳහා ඒවා සින්නපාඩුව රේගු කාර්යාලයට භාරදී තිබේ."
    },
    {
        "content": "පෙරහැරට මෙවර අලි ඇතුන් 50 කට අධික සංඛ්‍යාවක් සහභාගී වන අතර උඩරට , පහතරට සහ සබරගමු සම්ප්‍රදායේ නර්තනාංගවලින් ද එය වර්ණවත් වනු ඇති. හුණුපිටිය ගංගාරාම විහාරස්ථානයේ නවම් මහා පෙරහැර හේතුවෙන් අද පස්වරු 6.30 සිට ඒ ආශ්‍රිතව මාර්ග කිහිපයක් වසා තැබෙන බව පොලීසිය සඳහන් කළේ ය. විකල්ප මාර්ග භාවිත කරන ලෙස පොලීසිය ජනතාවට දැනුම් දෙයි."
    },
    {
        "content": "1.  : \nපසුගිය රජයේ වාහන මිලදී ගැනීමේ ක්‍රියාවලිය පිළිබඳව පාර්ලිමේන්තු ප්‍රතිසංස්කරණ හා ජනමාධ්‍ය අමාත්‍යාංශයේ හිටපු ලේකම් නීතිඥ නිමල් බෝපගේ මහතා අද මාධ්‍ය වෙත නිවේදනයක් නිකුත් කර තිබේ. 2.  : \nMCC ගිවිසුම ශ්‍රී ලංකාවේ ප්‍රගමනයට හේතු වනු ඇති බව දකුණු හා මධ්‍යම ආසියානු කටයුතු පිළිබඳ අමරිකානු නියෝජ්‍ය සහකාර රාජ්‍ය ලේකම් ජොනතන් හෙනික් පවසයි. 3.  : \nකොරෝනා වෛරසය ආසාදනය වී බෝවන රෝග විද්‍යායතනයේ ප්‍රතිකාර ලබන චීන ජාතික කාන්තාවගේ ජෛව සාම්පල වැඩිදුර විමර්ශන සඳහා හොංකොං වෙත යැවීමට සෞඛ්‍ය අංශ පියවර ගෙන තිබේ. 4.  : \nදිගන – මැණික්හින්න මාර්ගයේ මල්පාන ප්‍රදේශයේ අද අලුයම සිදු වූ රිය අනතුරකින් පුද්ගලයින් 04 දෙනෙකු මියගොස් තිබේ. 5.  : \nනුදුරේදීම මෙරට සංචාරය කරන ලෙස අග්‍රාමාත්‍ය මහින්ද රාජපක්ෂ මහතා ඊයේ ඉන්දීය අග්‍රාමාත්‍ය නරේන්ද්‍ර මෝදි මහතාට ආරාධනා කර සිටියේ ය. 6.  : \nඅප්‍රේල් 21 ප්‍රහාරයෙන් පසු බිදවැටුණු ශ්‍රී ලංකා ආර්ථිකය යථා තත්ත්වයට පත් වෙමින් ඇතැයි ජාත්‍යන්තර මුල්‍ය අරමුදල පවසයි. 1.  : \nනව කොරෝනා වෛරසය හේතුවෙන් චීනයේ මිය ගිය පුද්ගලයින් සංඛ්‍යාව ඊයේ වනවිට 724 ක් දක්වා ඉහළ ගොස් තිබේ."
    },
    {
        "content": "2016 වසර අග භාගයේදී ආණ්ඩු පක්ෂය නියෝජනය කළ පාර්ලිමේන්තු මන්ත්‍රීවරුන් සඳහා අධි සුඛෝපභෝගී මෝටර් රථ 58 ක් පෞද්ගලික සමාගමක් මගින් මාසික කුලියක් යටතේ ලබා දීම සඳහා රුපියල් කෝටි 243 ක් වැය කිරීමේ සූදානමක් පැවති බව බෝපගේ මහතා නිකුත් කළ නිවේදනයේ සඳහන් ය. කැබිනට් අනුමැතිය හිමි වූ එම ගනුදෙනුවට තමන් විෂය භාර අමාත්‍යාංශයේ එවක සිටි ලේකම්වරයා වශයෙන් තරයේ විරුද්ධ වූ බව ද නිවේදනයේ සඳහන් ය. බෝපගේ මහතා පවසන්නේ,, සිය විරෝධය නොතකා පසුගිය රජයේ කැබිනට් මණ්ඩලය එය අනුමත කර ඇති අතර මෝටර් රථ සපයන පෞද්ගලික සමාගම සමග අදාළ ගිවිසුමට අත්සන් කිරීමේ වගකීම ද තමන් වෙත පවරා තිබූ බවයි. කැබිනට් මණ්ඩලය අනුමත කළ කරුණක් ප්‍රතික්ෂේප කිරීමට අමාත්‍යාංශ ලේකම්වරයෙකුට නෛතික බලයක් නොමැති බැවින් ඊට ලේකම්වරයා වශයෙන් තමන් වහා අත්සන් කළ යුතු බව එවක සිටි මුදල් අමාත්‍යාංශ ලේකම්වරයාගේ තර්කය වූ බව ද බෝපගේ මහතා පවසනවා. එහෙත් එම ගනුදෙනුව නීතියට පටහැනි බව පෙන්වා දෙමින් දිගින් දිගටම එය ප්‍රතික්ෂේප කරමින් සිටි තත්වයක් තුළ හිටපු අග්‍රාමාත්‍ය රනිල් වික්‍රමසිංහ මහතාගෙන් සහ හිටපු මුදල් අමාත්‍යවරයාගෙන් දැඩි පීඩනයක් එල්ල වුවද තමා සිය තීරණය වෙනස් නොකළ බව ද නිවේදනයේ සඳහන් ය. අවසානයේ හිටපු අග්‍රාමාත්‍ය රනිල් වික්‍රමසිංහ මහතාගේ ප්‍රධානත්වයෙන් එවක ක්‍රියාත්මක වූ ආර්ථික හා කළමනාකරණ කැබිනට් කමිටුව වෙත තමන් කැඳවා අදාළ ගිවිසුමට අත්සන් කරන ලෙස හෝ තනතුරෙන් ඉවත්ව යන ලෙස හිටපු අග්‍රාමාත්‍යවරයා තමන්ට ප්‍රසිද්ධියේ තර්ජනය කළ බව ද බෝපගේ මහතා පවසයි. මෙම ගනුදෙනුව පිළිබඳව හිටපු ජනාධිපති මෛත්‍රීපාල සිරිසේන මහතා විසින් යළි සමාලෝචනය කිරීම සඳහා සිව් පුද්ගල කමිටුවක් පත් කළේ ඒ අනුව බවද නිවේදනයේ සඳහන් ය. පාර්ලිමේන්තු ප්‍රතිසංස්කරණ හා ජනමාධ්‍ය අමාත්‍යාංශයේ හිටපු ලේකම් නිමල් බෝපගේ මහතා වැඩිදුරටත් පවසා ඇත්තේ, එම කමිටුවේ නිර්දේශවලින් පසුව අදාළ පෞද්ගලික සමාගමෙන් සුඛෝපභෝගී මෝටර් රථ කුලියට ලබා ගැනීම අත්හිටුවීමට කටයුතු කළ බවයි."
    },
    {
        "content": "COLOMBO (News 1st) – එක්සත් ජාතික පක්ෂ කෘත්‍යාධිකාරී මණ්ඩල රැස්වීම හෙට පැවැත්වේ. පක්ෂ මහ ලේකම් අකිල විරාජ් කාරියවසම් මහතා සඳහන් කළේ, පක්ෂ නායක රනිල් වික්‍රමසිංහ මහතාගේ ප්‍රධානත්වයෙන් හෙට පස්වරු 4.00ට සිරිකොත පක්ෂ මූලස්ථානයේදී කෘත්‍යාධිකාරී මණ්ඩලය රැස්වන බව ය. එක්සත් ජාතික පක්ෂයේ මූලිකත්වයෙන් බිහි කිරිමට නියමිත නව සන්ධානයේ ඉදිරි කටයුතු පිළිබඳව එහිදී අවධානය යොමු කෙරෙනු ඇති. ඒ අනුව, පසුගියදා නව සන්ධානයේ මහ ලේකම් ධූරය සඳහා නම් කළ රංජිත් මද්දුමබණ්ඩාර මන්ත්‍රීවරයා සඳහා පක්ෂ කෘත්‍යාධිකාරී මණ්ඩලයේ අනුමැතිය හිමිවීමට නියමිතව ඇති බව වාර්තා වේ. ඊට අමතරව පසුගියදා කෘත්‍යාධිකාරී මණ්ඩලයේ සාමාජිකත්වය අහෝසි කළ කිහිපදෙනකු නැවත කෘත්‍යාධිකාරී මණ්ඩලයට නම් කිරිමට නියමිතව ඇති බව සඳහන් වේ. එක්සත් ජාතික පක්ෂ කෘත්‍යධිකාරී මණ්ඩලය අවසන් වරට රැස්වූයේ පසුගිය 30 වැනිදාය. එහිදී පසුගිය 06 වැනිදා යළි රැස්විමට තීරණය කළත්, පසුව එය අවලංගු කෙරිණි."
    },
    {
        "content": "ශ්‍රී ලංකාව ලබා ගෙන ඇති ණය ආපසු අය කර ගැනීම වසර තුනකට අත්හිටුවන්නැයි ඉන්දීය ආණ්ඩුවෙන් ඉල්ලා සිටි බව අග්‍රාමාත්‍ය මහින්ද රාජපක්ෂ මහතා පවසයි. ඔහු මෙම අදහස් පළ කළේ, ද හින්දු පුවත්පත සමග සම්මුඛ සාකච්ඡාවකට එක්වෙමිනි. යම් හෙයකින් ඉන්දීය රජය එවැනි පියවරක් ගතහොත්, චීනය ඇතුළු අනෙකුත් විදෙස් රාජ්‍යයන් ද එවැනි ක්‍රියාමාර්ගයකට එකඟ වනු ඇතැයි, අග්‍රාමාත්‍යවරයා විශ්වාසය පළ කර තිබේ. මේ වසර තුළ ශ්‍රී ලංකා ඉතිහාසයේ වැඩිම ණය සේවා ගෙවීම වන බිලියන 5 ක ණය සේවා ගෙවීම පිළිබඳව ද ද හින්දු පුවත්පත අග්‍රාමාත්‍යවරයාගෙන් විමසා සිටියේ ය. කුමන තත්ත්වයක් යටතේ වුව ද ණය ගෙවීම් පැහැර නොහැර එය කළමනාකරණය කර ගන්නා බවට මහින්ද රාජපකෂ මහතා සහතික වී තිබේ. 2017 වසරේදී ඉකුත් රජය ඉන්දියාව සමග අත්සන් කරන ලද අවබෝධතා ගිවිසුම් පිළිබඳවද හින්දු පුවත්පත අග්‍රාමාත්‍යවරයාගෙන් විමසා සිටියේ ය. ත්‍රිකුණාමලය වරාය ව්‍යාපෘති සම්බන්ධයෙන් ඉන්දිය රජය සමග සාකච්ඡා නොකළ බවත්, ඉන්දියාව – ජපානය ඒකාබද්ධව ආයෝජනය කරනු ලබන කොළඹ වරායේ නැගෙනහිර පර්යන්තයේ එල් එන් ජී පර්යන්තය පිළිබඳව සාකච්ඡා කළ බව මහින්ද රාජපක්ෂ මහතා ප්‍රකාශ කළේ ය. අග්‍රාමාත්‍යවරයා පෙන්වා දුන්නේ 2017 වසරේ පසුගිය රජය අත්සන් කරන ලද ගිවිසුම් එම රජයම ඉදිරියට ගෙන නොගිය බවයි. අගමැති රනිල් වික්‍රමසිංහ මහතා අත්සන් කරන ලද සියලු ගිවිසුම් ජනාධිපති මෛත්‍රිපාල සිරිසේන මහතා ප්‍රතික්ෂේප කළ බව මහින්ද රාජපක්ෂ මහතා කියා සිටියේ ය. ඔහු අවධාරණය කළේ, එම ව්‍යාපෘති පිළිබඳව තමන් වග නොකියන බවයි. මත්තල ගුවන් තොටුපළ ව්‍යාපෘතියද ඉවත් කර ඇතැයි අග්‍රාමාත්‍යවරයා සඳහන් කළේ ය. ජාතික සම්පත් විදෙස් පාලනයකට නතු කිරීමට ඉඩ නොදීමේ ප්‍රතිපත්තියක් තම රජයට ඇතැයි මහින්ද රාජපක්ෂ මහතා අවධාරණය කර සිටියේ ය. ඉන්දියාව සමග ආරක්ෂක සහයෝගිතා කටයුතු පිළිබඳව ද හින්දු පුවත්පත මෙහිදී අග්‍රාමාත්‍යවරයාගෙන් විමසා තිබේ. අග්‍රාමාත්‍යවරයා පැවසුවේ, බුද්ධි තොරතුරු හුවමාරු කර ගැනීම හා ඉන්දියාවෙන් පුහුණුව හා තාක්ෂණික සහය ලබා ගැනීමට තීරණය කර ඇති බවයි. දෙමළ ජනතාවගේ ගැටලු විසඳීමට ගෙන ඇති ක්‍රියා මාර්ග පිළිබඳව හින්දු පුවත්පත අග්‍රාමාත්‍යවරයාගෙන් විමසා සිටියේ ය. 2009 වසරේ යුද්ධය අවසන්වීමෙන් පසු මැතිවරණ පවත්වමින් උතුරේ ජනතාවට තමන්ගේ ප්‍රධාන අමාත්‍යවරයකු පත් කර ගැනීමට අවස්ථාව ලබාදුන් බව මහින්ද රාජපක්ෂ මහතා කියා සිටියේ ය. ඔහු පෙන්වා දුන්නේ එම මැතිවරණයෙන් පරාජය වන බව දැන දැනම තමන් එම මැතිවරණ පැවැත්වූ බවයි. එම මැතිවරණයෙන් පසු කිසිවක් ඉදිරියට ක්‍රියාත්මක වී නැතැයි අග්‍රාමාත්‍යවරයා සඳහන් කළේ ය. අග්‍රාමාත්‍යවරයා පැවසුවේ ලබන අප්‍රේල් මාසයේදී මහ මැතිවරණය පැවැත්වීමට අපේක්ෂා කරන බවයි. අනතුරුව පළාත් සභා මැතිවරණය පවත්වනු ඇති. මේ අතර ඉන්දියාවේ නිල සංචාරයක නිරත අග්‍රාමාත්‍ය මහින්ද රාජපක්ෂ මහතා අද උදෑසන ඉන්දීය උත්තර් ප්‍රදේශ් ප්‍රාන්තයේ පිහිටි වරානසී නගරයට ළඟා විය. අග්‍රාමාත්‍ය මාධ්‍ය ඒකකය පැවසුවේ වාරානසී වෙත පැමිණි අග්‍රාමාත්‍යවරයා කාශි විශ්වනාත් සිද්ධස්ථානය වෙත පැමිණ ආශිර්වාද ලබා ගත් බවයි."
    },
    {
        "content": "COLOMBO (News 1st) – කොරෝනා වෛරසය අසාදනය වී ඇති බවට සැකසහිත රෝගීන් 17 දෙනෙකු මේ වනවිට දිවයිනේ රෝහල් කිහිපයක ප්‍රතිකාර ලබන බව සෞඛ්‍ය අමාත්‍යාංශය පවසයි. එහි වසංගත රෝග විද්‍යා අංශයේ ජ්‍යෙෂ්ඨ විද්‍යාඥ, විශේෂඥ වෛද්‍ය සුදත් සමරවීර මහතා සඳහන් කළේ , ඔවුන්ගේ රුධිර සහ ඛේට සාම්පල බොරැල්ල වෛද්‍ය පර්යේෂණ ආයතනය වෙත යවා ඇති බව ය. මේ අතර කොරෝනා වෛරසය අසාදනය වී බෝවන රෝග විද්‍යායතනයේ ප්‍රතිකාර ලබන චීන ජාතික කාන්තාවගේ ජෛව සාම්පල වැඩිදුර විමර්ශන සඳහා හොංකොං වෙත යැවීමට සෞඛ්‍ය අංශ පියවර ගෙන තිබේ. විශේෂඥ වෛද්‍ය සුදත් සමරවීර මහතා සඳහන් කළේ, කොරෝනා වෛරසය පිළිබඳව පර්යේෂණ කරන, ශ්‍රී ලාංකික මහාචාර්යවරයෙකු වන මලික් පීරිස් මහතා රාජකාරී කරන විශ්වවිද්‍යාලයට එම ජෛව සාම්පල යොමු කරන බව ය. මේ අතර කොරෝනා බවට සැක කෙරෙන රෝගීන් 25 ත් 30 ත් අතර සංඛ්‍යාවකගේ රුධිර සහ ඛේට සාම්පල මේ වනවිට වෛද්‍ය පර්යේෂණ ආයතනය පරීක්ෂාවට ලක් කර ඇතැයි ද ඔහු ප්‍රකාශ කළේය."
    },
    {
        "content": "COLOMBO (News 1st) – ඇහැලියගොඩ සහ තලංගම ප්‍රදේශවලදී සිදු වූ රිය අනතුරු දෙකකින් පුද්ගලයින් දෙදෙනෙකු මියගොස් තිබේ. ඒ අනුව, ඊයේ රාත්‍රි 8.00ට පමණ ඇහැලියගොඩ නගරයේදී මෝටර් රථයක් යතුරුපැදියක පිටුපස ගැටීමෙන් පුද්ගලයෙකු \nමිය ගියේය. තුවාල ලැබූ යතුරුපැදිකරු ඇහැලියගොඩ රෝහලට ඇතුළත් කිරීමෙන් පසු මියගිය බව පොලීසිය පවසයි. කොළඹ – රත්නපුර මාර්ගයේදී අනතුර සිදුව ඇති අතර මෝටර් රථයේ රියැදුරු පොලීසිය විසින් අත්අඩංගුවට ගනු ලැබ \nතිබේ. මියගිය පුද්ගලයා 48 හැවිරිදි ඇහැලියගොඩ \nප්‍රදේශයේම පදිංචිකරුවෙකි. මේ අතර, ඊයේ රාත්‍රි 11.40ට පමණ තලංගම, තලාහේන හන්දියේදී මාර්ගයේ ගමන්කළ පුද්ගලයෙකු වාහනයක ගැටීමෙන් \nමියගොස් තිබේ. පොලීසිය සඳහන් කළේ, අනතුර සිදුකළ වාහනය පලාගොස් ඇති බව ය. බත්තරමුල්ල – මාලඹේ මාර්ගයේ අනතුර සිදුව ඇති අතර බරපතල තුවාල ලැබූ පදිකයා මුල්ලේරියාව රෝහලට ඇතුළත් කිරීමෙන් \nපසු මියගිය බව පොලීසිය පවසයි. මියගිය පුද්ගලයා 53 හැවිරිදි හල්ග්‍රන් ඔය, රාගල ප්‍රදේශයේ පදිංචිකරුවෙකි. මෘත ශරීරය මුල්ලේරියාව රෝහලේ තැම්පත් කර තිබෙන අතර අනතුර සිදුකළ වාහනය සොයා තලංගම පොලීසිය විසින් වැඩිදුර විමර්ශන පවත්වනු ලැබේ."
    },
    {
        "content": "පොලීසිය සඳහන් කළේ, මෝටර් රථයේ සිටි කාන්තාව ඇතුළු 4 දෙනෙකු තුවාල ලබා ප්‍රතිකාර සඳහා වතුපිටිවල රෝහලට ඇතුළත් කළ බවයි. එහිදී 42 හැවිරිදි කාන්තාවක් මිය ගිය බව පොලීසිය පැවසී ය. අනතුර සම්බන්ධයෙන් වෑන් රථයේ රියැදුරු අත්අඩංගුවට ගෙන තිබේ."
    },
    {
        "content": "COLOMBO (News 1st) – අනුරාධපුර වනජයපුර ප්‍රදේශයේ වලකට වැටී සිටි වන අලි පැටවෙකු පැය 8ක මෙහෙයුමකින් පසුව ගොඩ ගැනීමට වනජිවී නිලධාරීන් සමත් විය. වනජයපුර ප්‍රදේශවාසීන් වන අලියා පිලිබඳව ගලේවෙල වනජීවී නිලධාරීන් දැනුවත් කිරීමෙන් අනතුරුව ඊයේ රාත්‍රියේ සිට මෙම මෙහෙයුම ක්‍රියාත්මක කර තිබේ. ඇතිත්න ඒ අසල ගැවසීම හේතුවෙන් අලි පැටවා ගොඩට ගැනීමට බාධා මතු විය. කෙසේ වෙතත් වනජීවී නිලධාරීන්, ඉපලෝගම පොලීසිය හා වනජයපුර හමුදා කදවුරේ නිලධාරීන් එක්ව මෙම මෙහෙයුම සාර්ථකව නිම කළේය. ගොඩට ගත් අලි පැටවා කලා වැව රක්ෂිතයට පලවා හැර තිබේ."
    },
    {
        "content": "දුම්රිය මාධ්‍ය අංශය පැවසුවේ, උදෑසන 6.25 ට අවිස්සාවේල්ල සිට කොටුව බලා පැමිණි කාර්යාල දුම්රියක් වග හා පාදුක්ක අතරදී පීලි පැනීමෙන් එම ප්‍රමාදය හටගෙන ඇති බවයි. මේ වන විට දුම්රිය ධාවනය පාදුක්ක දක්වා පමණක් සීමා කර තිබේ. දුම්රිය මාධ්‍ය අංශය වැඩිදුරටත් පැවසුවේ, මේ වන විට දුම්රිය පීලිගත කිරීම ආරම්භ කර ඇති බවයි."
    },
    {
        "content": "ඒ අද පෙරවරුවේ ජනාධිපති නිවසේදීයි. ද්විපාර්ශවික සබඳතා වර්ධනය සහ කලාපීය සබඳතා පිළිබඳව ඇෆ්ගනිස්ථාන මුදල් අමාත්‍යවරයා සහ ජනාධිපතිවරයා එහිදී අදහස් හුවමාරු කර ගත් බව ජනාධිපති මාධ්‍ය අංශය සඳහන් කළේ ය. ඇෆ්ගනිස්ථාන මුදල් අමාත්‍යවරයා එරට ජනාධිපතිවරයාගේ විශේෂ උපදේශකකයෙකු ලෙස කටයුතු කරනු ලබයි."
    },
    {
        "content": "ජනාධිපති මාධ්‍ය අංශය නිවේදනයක් නිකුත් කරමින් පවසන්නේ,  අවුරුදු 35 ඉක්මවූ උපාධිධාරීන්ගේ සහ මහජන සංවිධානවල ඉල්ලීම් සලකා බලා අදාළ වයස් සීමාව ඉහළ දැමීමට ජනාධිපතිවරයා තීරණය කළ බවයි. රැකියා අපේක්ෂකයින් විශ්වවිද්‍යාල ප්‍රතිපාදන කොමිෂන් සභාව විසින් පිළිගනු ලබන ප්‍රථම උපාධි පාඨමාලාවක් හෝ එයට සමාන සුදුසුකමක් ලෙස විශ්වවිද්‍යාල ප්‍රතිපාදන කොමිෂන් සභාව විසින් පිළිගනු ලබන ඩිප්ලෝමා පාඨමාලාවක් හෝ 2019 – 12- 31 දින වනවිට සම්පූර්ණ කර තිබිය යුතු වේ. අයදුම්කරු අයැදුම්පත යොමු කරනු ලබන ප්‍රදේශීය ලේකම් කොට්ඨාසයේ ස්ථීර පදිංචිකරුවෙකු විය යුතු බවත් පදිංචිය සහ 2020-01-01 දිනට උපාධිය ලබා වසරකට වැඩි කාලයක් රැකියා විරහිතව සිටි බවට ග්‍රාම නිලධාරී සහ ප්‍රාදේශීය ලේකම් සහතික කළ යුතු බව ද අදාළ නිවේදනයේ වැඩිදුටරත් සඳහන්ව තිබේ. නිසි පරිදි සම්පූර්ණ කළ අයදුම්පත උපාධි සහතිකය හෝ ඩිප්ලෝමා සහතිකය සහ ප්‍රතිඵල ලේඛනයේ ඡායා පිටපතක් (සත්‍ය පිටපතක් බවට සහතික කර) 2020 – 02 – 20 වන දාට පෙර ස්පීඩ් පෝස්ට් කූරියර් සේවාව මගින් පහත ලිපිනයට යොමු කරන ලෙද අදාළ නිවේදනය මගින් වැඩිදුරටත් දැනුම්දී සිටී. මේ අතර රැකියා විරහිත උපාධිධාරීන් රැකියාගත කිරීමේ  වැඩසටහන පිළිබඳ වැඩිදුර තොරතුරු 0112433261 දුරකතන අංකය ඇමතීමෙන් හෝ ජනාධිපති කාර්යාලීය වෙබ් අඩවියට පිවිසීමෙන් ලබා ගත හැකි ය."
    },
    {
        "content": "අග්‍රාමාත්‍යවරයා ඊයේ ඉන්දීය උත්තර් ප්‍රදේශ් ප්‍රාන්තයේ, වරනාසීහි කාශි විශ්වනාත් සිද්ධස්ථානය වෙත ගොස් ආශිර්වාද ලබා ගත්තේ ය. පුජනීය ගංගා නදියේ බටහිර ඉවුරේ පිහිටා ඇති එම දේවස්ථානය ශිව දෙවියන් වෙනුවෙන් පුද පුජා පවත්වන හින්දු දේවාස්ථාන වලින් වඩාත් ප්‍රචලිත දේවස්ථානයක් ලෙස සැලකෙයි. අග්‍රාමාත්‍ය මහින්ද රාජපක්ෂ මහතා පෙරේදා ඉන්දීය විදේශ කටයුතු අමාත්‍ය සුබ්‍රමුනියම් ජයශංකර්, ඉන්දීය අග්‍රාමාත්‍ය නරේන්ද්‍ර මෝදි, සහ ඉන්දීය ජනාධිපති රාම්නාත් කෝවින්ද් යන මහත්වරුන් හමුවී සාකච්ඡා කළේ ය. එහිදී ශ්‍රී ලංකාව හා ඉන්දියාව අතර පවත්නා දීර්ඝ කාලීන සබඳතා තවදුරටත් වර්ධනය කර ගැනීම පිළිබඳව මෙන්ම ආරක්ෂක, සංස්කෘතික, දේශපාලනික, සංචාරක ක්ෂේත්‍රවල සබඳතා තවදුරටත් වර්ධනය කරගැනීම පිළිබඳව අවධානය යොමුවී තිබේ. ඉන්දිය අග්‍රාමාත්‍ය නරේන්ද්‍ර මෝදි මහතාගේ ආරාධනයකට අනුව ඉන්දියාවේ සිව් දින නිල සංචාරයක නිරත අග්‍රාමාත්‍ය මහින්ද රාජපක්ෂ මහතා හෙට දිනයේ දිවයිනට පැමිණීමට නියමිතයි."
    },
    {
        "content": "පක්ෂ මහ ලේකම් අකිල විරාජ් කාරියවසම් මහතා සඳහන් කළේ, පක්ෂ නායක රනිල් වික්‍රමසිංහ මහතාගේ ප්‍රධානත්වයෙන් අද පස්වරු 4 ට කෘත්‍යාධිකාරී මණ්ඩලය රැස්වන බවයි. ඒ අනුව පසුගිය දා නව සන්ධානයේ මහ ලේකම් ධුරය සඳහා නම් කළ රංජිත් මද්දුමබණ්ඩාර මන්ත්‍රීවරයා සඳහා පක්ෂ කෘත්‍යාධිකාරි මණ්ඩලයේ අනුමැතිය හිමිවිමට නියමිතව ඇති බව වාර්තා වේ. එමෙන්ම නව සන්ධානයේ නම සහ සලකුණ ඇතුළු අනෙක් කරුණු සම්බන්ධයෙන් ද මෙහිදී අවසන් තීරණයක් ගැනීමට නියමිතයි. ඊට අමතරව පසුගිය දා කෘත්‍යාධිකාරි මණ්ඩලයේ සාමාජිකත්වය අහෝසි කළ සාමාජිකයින් කිහිපදෙනකු නැවත කෘත්‍යාධිකාරි මණ්ඩලයට නම් කිරීමට නියමිතව ඇති බව සඳහන් ය. එක්සත් ජාතික පක්ෂ කෘත්‍යධිකාරී මණ්ඩලය අවසන් වරට රැස්වූයේ පසුගිය 30 වැනිදායි."
    },
    {
        "content": "පොලිස් විශේෂ කාර්ය බලකාය පැවසුවේ, විදෙස්ගතව සිටින අංගොඩ ලොක්කා සමග සමීප සබඳතා පවත්වන අයෙකු බවට ලද බුද්ධි තොරතුරක් මත සැකකරුව ඊයේ අත්අඩංගුවට ගත් බවයි. ඔහු සන්තකයේ තිබී හෙරොයින් ග්‍රෑම් 10ක් ද පොලිස් විශේෂ කාර්ය බලකාය භාරයට ගෙන තිබේ."
    },
    {
        "content": "එම ආයතනය නිකුත් කළ නවතම තත්ත්ව වාර්තාවේ දැක්වුණේ, ඒ අතර පවුල් 55763 ක් සිටින බවයි. වියලි කාලගුණය හේතුවෙන් සබරගමුව පළාතේ රත්නපුර හා කෑගල්ල යන දිස්ත්‍රික්කවල පවුල් 4601 කට අයත් පුද්ගලයින් 17836 දෙනෙක් පීඩාවට පත්ව සිටිති. ආපදා කළමනාකරණ මධ්‍යස්ථානය පැවසුවේ වියලි කාලගුණයත් සමග කළු ගඟේ ජලයට මුහුදු ජලය මිශ්‍රවීමෙන් කළුතර දිස්ත්‍රික්කයේ කළුතර, බේරුවල, පානදුර, දොඩංගොඩ ප්‍රදේශවල පවුල් 51162 ක පුද්ගලයින් 218,393 පීඩාවට පත්ව ඇති බවයි. මේ අතර පවතින වියලි කාලගුණය ලබන මස අග තෙක් පැවැතිය හැකි බව කාලගුණ විද්‍යා දෙපාර්තමේන්තුවේ නියෝජ්‍ය අධ්‍යක්ෂ මෙරිල් මෙණ්ඩිස් මහතා සඳහන් කළේ ය. වියලි කාලගුණයත් සමග අරපිරිමැස්මෙන් ජලය පරිභෝජනය කරන්නැයි ජල සම්පාදන රාජ්‍ය අමාත්‍ය වාසුදේව නානායක්කාර මහතා ජනතාවට දැනුම් දෙයි. මේ අතර මන්නාරම සිට පුත්තලම හරහා කොළඹ දක්වා වන මුහුදු ප්‍රදේශවල සුළඟේ වේගය පැයට කිලෝමීටර් 50 සිට 50 දක්වා ඉහල යා හැකි බව කාලගුණ විද්‍යා දෙපාර්තමේන්තුවේ කාර්යභාර කාලගුණ විද්‍යාඥ සචින්තා ජයසේකර මහත්මිය ප්‍රකාශ කළා ය."
    },
    {
        "content": "පොලීසිය සඳහන් කළේ, ලද තොරතුරක් මත කළ වැටලීමකදී ඔවුන් අත්අඩංගුවට ගත් බවයි. අත්අඩංගුවට ගත් සැකකරුවන් කොළඹ, මීරිගම, වීරගුල ඇතුළු ප්‍රදේශවල පදිංචිකරුවන් ය. අත්අඩංගුවට ගත් පුද්ගලයින් අද අධිකරණයට ඉදිරිපත් කිරීමට නියමිතයි."
    },
    {
        "content": "අප වාර්තාකරු පැවසුවේ, ඔවුන් ලග්ගල කළුගඟ ජලාශ ඉදිකිරීමේදී ඉඩම් අහිමී වී ලග්ගල ප්‍රදේශයේ නැවත පදිංචි කළ පුද්ගලයින් බවයි. ඔවුන් මෙම විරෝධතාවයේ නිරත වන්නේ,රජය පොරොන්දු වූ පරිදී ඉඩම් හා සහනාධාර නිසි අයුරින් ලබා දී නොමැති බව පවසමිනි. මේ හේතුවෙන් දඹුල්ල මහියංගනය ප්‍රධාන මාර්ගයේ රථවාහන තදබදයක් ද ඇති වී තිබෙන බව අප වාර්තාකරු පැවසී ය."
    },
    {
        "content": "පොලිස් මාධ්‍ය ඒකකය පැවසුවේ, උද්ඝෝෂණ හේතුවෙන් එම මාර්ග ආශ්‍රිතව රථ වාහන තදබදයක් පවතින බවයි. විකල්ප මාර්ග භාවිත කරන ලෙස ද පොලීසිය රියැදුරන්ට‍ දැනුම් දෙයි. ගාලුමුවදොර පිටියේ සිට කොටුව දෙසට ගමන් ගන්නා මාර්ගය ජනාධිපති ලේකම් කාර්යාලය ඉදිරිපිටින් එක් මංතීරුවන් වසා දමා තිබෙන බව අප වාර්තාකරු සඳහන් කළේ ය. ඔහු පැවසුවේ, සංස්කෘතික දෙපාර්තමේන්තුව, දුම්රිය දෙපාර්තමේන්තුවේ ආදේශක අනියම් සේවකයින්, උපාධිධාරි ජාතික සංවිධානය සහ නිවාස අධිකාරියේ ව්‍යාපෘති සහායකයින් විරෝධතාවයේ නිරතව සිටින බවයි."
    },
    {
        "content": "අමාත්‍යාංශය නිකුත් කළ නිවේදනයක දැක්වෙන්නේ විදුලි බල අමාත්‍යාංශය නියෝජනය කරමින් අතිරේක ලේකම්වරයෙකුගේ ප්‍රධානත්වයෙන් පත් කරන ලද එම කමිටුවට විදුලි බල අමාත්‍යාංශයේ එක් නිලධාරියෙක්, විදුලි බල මණ්ඩලයේ නිලධාරීන් දෙදෙනෙක් සහ ලංකා ඛනිජ තෙල් නීතිගත සංස්ථාවේ නිලධාරීන් දෙදෙනෙක් ඇතුළත් බවයි. අද දින පෙරවරුවේ අඛණ්ඩව විදුලිය සැපයීම සම්බන්ධයෙන් ඛනිජ තෙල් අමාත්‍යාංශයේදී සාකච්ඡාවක් පැවැති අතර විදුලිබල උත්පාදනයේදී දෛනිකව මතුවිය හැකි ගැටලු සමාලෝචනය සඳහා අමාත්‍යවරයා විසින් ඉහත කමිටුව පත් කරනු ලැබිණි. ඔවුන් විසින් දෛනිකව විදුලිබල මණ්ඩලය, ලංකා ඛනිජ තෙල් නීතිගත සංස්ථාව සහ විදුලිය උත්පාදනයට සම්බන්ධ වන සමස්ත ආයතන සමාලෝචනය කළ යුතු අතර දෛනිකව ඒ පිළිබඳ වාර්තාවක් අමාත්‍යවරයා වෙත ලබාදිය යුතුයි. තව ද විදුලි බලය සම්බන්ධයෙන් පැන නගින ඕනෑම ගැටලුවක් මහජනතාවට හිංසාවන පරිදි කිසිදු තීරණයක් නොගන්නා ලෙසත්, ගැටලුවක් පවතින්නේනම් ඒ පිළිබඳව වහාම තමාව දැනුවත් කරන ලෙසත් අමාත්‍යවරයා විසින් අදාළ අමාත්‍යාංශ වෙත දැනුම් දෙනු ලැබ තිබේ. මේ අවස්ථාවට ලංකා විදුලිබල මණ්ඩලයේ සභාපති, ලංකා ඛනිජතෙල් නීතිගත සංස්ථාවේ සභාපති සහ අමාත්‍යාංශයේ ලේකම්වරිය ද සහභාගි වී සිටියේ ය."
    },
    {
        "content": "COLOMBO (News 1st) – කොරෝනා රෝගය ආසාදිතව ජාතික බෝවන රෝග විද්‍යායතනයේ ප්‍රතිකාර ලබන චීන ජාතික කාන්තාව විශේෂඥ වෛද්‍ය මණ්ඩලයක නිරීක්ෂණය යටතේ තව දුරටත් පසුවෙයි. නිව්ස්ෆස්ට් කණ්ඩායමක් අද ජාතික බෝවන රෝග විද්‍යායතනයේ ඒකලන ඒකකය වෙත ගියේ එම කාර්යමණ්ඩලය ඉටුකරන සුවිශේෂී මෙහෙවර පිළිබඳ සටහන් තැබීමේ අරමුණෙනි. මෙම ඒකලන ඒකකය එකිනෙකට වෙන් වූ කාමරවලින් සමන්විත අතර ඒ තුළ කොරෝනා වෛරසය ආසාදිතව ප්‍රතිකාර ලබන කාන්තාව ඇතුළු විදේශික හා මෙරට රෝගීන් රැසක් ප්‍රතිකාර ලබමින් සිටී. වෛද්‍ය නිලධාරීන්, හෙද කාර්ය මණ්ඩලය මෙන්ම සුළු සේවක මණ්ඩලය ද එම හුදකලා කළ රෝගීන් සමඟ ආරක්ෂිතව කටයුතු කරන අයුරු අපට දැකගත හැකිවිය. රෝගින් සඳහා ආහාර ලබාදිම ඇතුළු ක්‍රියාවලිය ද සුරක්ෂිතව සිදු කෙරන අතර රෝගීන් රැගෙන පැමිණ ගිලන් රථ පවා ආපසු පිටකෙරෙන්නේ නිරෝදායනය කිරීමෙන් අනතුරුවයි. කොරෝනා රෝගය ආසාදිත බවට මෙතෙක් ශ්‍රී ලංකාවෙන් හමුවූ එකම රෝගියා වූ චීන ජාතික කාන්තාව මේ වනවිට ආසාදිත තත්ත්වයෙන් මිදී ඇතත් තවමත් ඇය නිරීක්ෂණ තත්ත්වයක පසුවෙයි. වෛදයවරයා ඇයව රෝහලින් මුදාහැරිය හැකි දිනය පිළිබඳ දැනුම් දීමෙන් අනතුරුව ඇය දැඩිලෙස උද්දාමයට පත් වූ අයුරු අපගේ කණ්ඩායමය දැකගත හැකිවිය. චීන භාෂාව පමණක් භාවිතා කළ හැකි ඇය අප යොමුකළ ප්‍රශ්නවලට පිළිතුරු ලබාදුන්නේ මෘදුකාංගයක් භාවිත කරමිනි. රෝහල් කාර්ය මණ්ඩලය ඉතා හොඳින් තමන්ට සළකන බව ඇය අප සමග සඳහන් කළාය. දියුණු රටවල් පවා මෙම වෛරසය ඇතිකළ භීතිකාව තුළ රෝබෝවරු භාවිතා කරමින් රෝගීන් හුදකලා කළ අවස්ථාවක තමන්ට එල්ලවූ නොසළකා හැරිම්, සමාජ විරෝධතා නොතකමින් ජාතික බෝවෙන රෝග විද්‍යායතනයේ කාර්ය මණ්ඩලය මේ වනවිටත් ඉටුකරමින් සිටින ජාතික මෙහෙවරට ජාතියේ ප්‍රණාමය හිමිවිය යුතුයි!"
    },
    {
        "content": "වේත්‍රධාරී නරේන්ද්‍ර ප්‍රනාන්දු මහතා සඳහන් කළේ, කතානායක කරු ජයසූරිය මහතාගේ ප්‍රධානත්වයෙන් පස්වරු 3.00 ට පක්ෂ නායකයින් රැස්වන බවයි. මෙහිදී රන්ජන් රාමනායක මහතා විසින් මේ වන විට පාර්ලිමේන්තුවට භාරදී ඇති හඬපට මන්ත්‍රීවරුන්ට ලබාදීම පිළිබඳව පක්ෂ නායකයින් අතර වැඩිදුරටත් සාකච්ඡා කිරීමට නියමිතව ඇති බව සඳහන් ය. පසුගිය සිකුරාදා රැස්වූ පක්ෂ නායකයින් තීරණය කළේ, මේ වන විට භාරදී ඇති හඬපටවල අන්තර්ගත අසභ්‍ය නුසුදුසු කොටස් ඉවත් කර ඒවා මන්ත්‍රීවරුන්ගේ පරිහරණය සඳහා පාර්ලිමේන්තු පුස්තකාලය වෙත යොමු කිරීමටයි. මේ අතර පාර්ලිමේන්තුවේ ඉදිරි සතිය සම්බන්ධයෙන් වන න්‍යාය පත්‍රය සකස් කිරීම පිළිබඳව ද මෙහිදී සාකච්ඡා කිරීමට නියමිතව තිබේ. පාර්ලිමේන්තුව ලබන 18 වනදා පස්වරු 1ට යළි රැස්වීමට නියමිතයි."
    },
    {
        "content": "COLOMBO (News 1st ) – ජනාධිපති ගෝඨාභය රාජපක්ෂ මහතා අද පස්වරුවේ වැලිකඩ බන්ධනාගාරයේ හදිසි නිරීක්ෂණ චාරිකාවක නිරත විය. නඩු ප්‍රමාදවීම් පිළිබඳව සොයා බැලීමට කමිටුවක් පත්කරන බව මෙහිදී ජනාධිපතිතුමා රැඳවියන්ට දැනුම් දී තිබේ. බන්ධනාගාරයේ සිටින රැඳවියන් මුහුණ පා ඇති අතැම් ගැටළු සම්බන්ධයෙන් මෙහිදී ජනාධිපතිවරයාගේ අවධානය යොමුවිය. මේ අතර සිටි බොහෝ දෙනෙක් මත්කුඩු හෝ මත්ද්‍රව්‍ය භාවිතය හේතුවෙන් බන්ධනාගාර ගතවූවන්ය. රඳවා ගැනීමට ඉඩ ඇති සංඛ්‍යාවට වඩා තුන් ගුණයක් රක්ෂිත බන්ධනාගාරගතව සිටින බව ඔවුන් එහිදී ජනාධිපතිතුමාට පවසා තිබේ. වැරදි තොරතුරු මත පදනම් වූ නඩු ගොනු කිරීමෙන් නඩු ඇසීමට විශාල කාලයක් ගතවීම හේතුවෙන් තමන්ට දීර්ඝ කාලයක් බන්ධනාගාරගතව සිටීමට සිදුව ඇතැයි ද ඔවුන් ජනාධිපතිතුමාට පැවසූ බව ජනාධිපති මාධ්‍ය ඒකකය සඳහන් කළේය."
    },
    {
        "content": "හඳුනාගෙන ඇති සමස්ත ඉඩම් ඒකක සංඛ්‍යාව මිලියන 14ක් වන අතර ගත වූ විසි වසරක කාලයේ දී ඉන් 10% ක ප්‍රමාණයක් මිණුම් කර තිබෙන බව ජනාධිපති මාධ්‍ය අංශය පැවසී ය. මෙතරම් විශාල කාලයක් ගත නොකර ඉතිරි 90% කඩිනමින් මිනුම් කර අවසන් කරන ලෙස උපදෙස් දුන් ජනාධිපතිවරයා ඊට අවශ්‍ය පහසුකම් කඩිනමින් සපුරාදීමට පියවර ගන්නා බව ද පවසා තිබේ. නිසි මිනුම්කරණයෙන් පසු සියලු ඉඩම් ඒකක සඳහා හිමිකම් සහතික පත්‍ර ලබාදීමට පියවර ගන්නා ලෙස ද ඊයේ පස්වරුවේ ජනාධිති කාර්යාලයේ පැවති සාකච්ඡාවකදී ජනාධිපතිවරයා ඉඩම් අමාත්‍යාංශයේ නිලධාරින්ට දැනුම් දී තිබේ. හවුල්, ආරවුල් සහ මායිම් නැති ඉඩම් මේ යටතේ නිරවුල් කෙරෙන බව සඳහන් ය. නවීන මැනුම් උපකරණ, ඩ්‍රෝන කැමරා ඇතුළු තාක්ෂණික ක්‍රමවේදයන් උපයෝගි කර ගන්නා ලෙස ද ජනාධිපතිවරයා උපදෙස් දුන්නේ ය. මිනින්දෝරු දෙපාර්තමේන්තුවේ මානව සම්පත් හිඟය පියවීමේ දී අලුතින් බඳවා ගන්නා උපාධිධාරීන් යොදා ගැනීමේ හැකියාව මෙහිදී සලකා බැලූ බව සඳහන් ය. සියලු මිනුම් එකම දත්ත පද්ධතියක් යටතට ගෙන ඕනෑම අයෙකුට තොරතුරු ලබාගත හැකි පරිදි සකස් කිරීමේ අවශ්‍යතාව ද ජනාධිපතිවරයා පෙන්වා දුන් බව ජනාධිපති මාධ්‍ය අංශය නිකුත් කළ නිවේදනයේ දැක්වේ."
    },
    {
        "content": "පොලීසිය පැවසුවේ කොළඹ අපරාධ කොට්ඨාසය දීර්ඝ ලෙස කල විමර්ශනයකින් අනතුරුව එම ඝාතනයට සම්බන්ධ සැකකරුවෙකු මිලිමීටර් 9 වර්ගයේ උණ්ඩ යෙදිය හැකි මෙරට නිෂ්පාදිත ගල්කටස් වර්ගයේ ගිනි අවියක්, එම උණ්ඩ 2 ක් හා ජංගම දුරකතනයක් සමග ඊයේ පස්වරුවේ පෑලියගොඩදී අත් අඩංගුවට ගත් බවයි. එලෙස අත්අඩංගුවට ගෙන ඇත්තේ, කුරුණෑගල, හෙට්ටිපොල ප්‍රදේශයේ පදිංචි 31 හැවිරිදි සැකකරුවෙකි. පසුගිය වසරේ ඔක්තෝබර් මස 8 වන දා ජම්පටාවීදිය ප්‍රදේශයේදී යතුරු පැදියකින් පැමිණි පුද්ගලයින් දෙදෙනකු සිදුකළ වෙඩි තැබීමෙන් අදාළ ඝාතනය සිදුව තිබිණ."
    },
    {
        "content": "දේශීය පුවත් 1.  : කොරෝනා රෝගය ආසාදිතව ජාතික බෝවන රෝග විද්‍යායතනයේ ප්‍රතිකාර ලබන චීන ජාතික කාන්තාව විශේෂඥ වෛද්‍ය මණ්ඩලයක නිරීක්ෂණය යටතේ තව දුරටත් පසුවෙයි. 2.   : ජනාධිපති ගෝඨාභය රාජපක්ෂ මහතා අද පස්වරුවේ වැලිකඩ බන්ධනාගාරයේ හදිසි නිරීක්ෂණ චාරිකාවක නිරත විය. 3.   : විදුලි බල ගැටලු දෛනිකව විමර්ශනය කර වාර්තා කිරීමට 6 දෙනෙකුගෙන් සමන්විත කමිටුවක් පත් කර තිබේ. 4.   : ජනාධිපති කාර්යාලය ඉදිරිපිට යළි උද්ඝෝෂණ කිහිපයක් ආරම්භ කර තිබේ. විදෙස් පුවත්… 1.   : කොරෝනා වෛරසයෙන් චීනයේ මියගිය පුද්ගලයන් සංඛ්‍යාව , සාර්ස් වෛරසයෙන් ලොවපුරා මියගිය පුද්ගලයන් සංඛ්‍යාව ඉක්මවා ගොස් තිබේ. ක්‍රීඩා පුවත්….. 1.   : වයස අවුරුදු 19න් පහළ යොවුන් ලෝක කුසලානයේ අවසන් මහා තරගයේ තීරණයෙන් පසු බංග්ලාදේශ සහ ඉන්දියා ක්‍රීඩකයින් අතර ගැටුමක් හටගෙන තිබේ."
    },
    {
        "content": "අග්‍රාමාත්‍ය මාධ්‍ය ඒකකය පැවසුවේ, අද පෙරවරුවේ ඉන්දියාවේ තිරුපති දේවස්ථානය වන්දනා කර අග්‍රාමාත්‍යවරයා දිවයිනට පැමිණෙනු ඇති බවයි. ඊයේ දිනයේදී මහින්ද රාජපක්ෂ මහතා බුද්ධගයාව ඇතුළු සිද්ධස්ථාන වැඳපුදා ගත්තේ ය. අග්‍රාමාත්‍ය මහින්ද රාජපක්ෂ මහතා පසුගිය 7 වනදා නිල සංචාරයක් සඳහා ඉන්දියාව ලබා පිටත්ව ගියේ ඉන්දීය අග්‍රාමාත්‍ය නරේන්ද්‍ර මෝදි මහතාගේ ආරාධනයකට අනුවයි."
    },
    {
        "content": "අදාළ නාම යෝජනාව පිළි බඳ යෝග්‍යතාව පරීක්ෂාකිරීම සඳහා පාර්ලිමේන්තුවේ උසස් නිළතල පිළිබඳ කාරක සභාව වෙත යොමුකර ඇතැයි සඳහන් ය. රාජ්‍ය සේවයේ සහ රාජ්‍ය සංස්ථාවල තනතුරු සඳහා පත්කෙරෙන පුද්ගලයින්ගේ යෝග්‍යතාව පරීක්ෂා කිරීම පිළිබඳ පාර්ලිමේන්තු උසස් නිළතල පිළිබඳ කාරක සභාවේ වගකීමක් ලෙස සැලකෙයි."
    },
    {
        "content": "ආපදා කළමනාකරණ මධ්‍යස්ථානයේ සහකාර අධ්‍යක්ෂ ජානක හඳුන් පතිරාජ මහතා සඳහන් කළේ, බදුල්ල, මොනරාගල , මහනුවර සහ කෑගල්ල දිස්ත්‍රික්කවලින් කැලෑ ගිනි ගැනීම ඉහළ ගොස් ඇති බවයි. කිසියම් කණ්ඩායමක් විසින් එය සිදු කරන්නේ ද යන්න විමර්ශන ක්‍රියාත්මක වේ. ජානක හඳුන් පතිරාජ මහතා ප්‍රකාශ කළේ, එම පුද්ගලයින්ට එරෙහිව දැඩිව නීතිය ක්‍රියාත්මක කරන බවයි. කඳුකර ගිනි ගැනීම් හේතුවෙන් වන සතුන්ගේ ජීවිතවලට දැඩි තර්ජන එල්ලවි ඇතැයි වනජීවි නිලධාරින්ගේ සංගමයේ සභාපති ප්‍රභාෂ් කරුණාතිලක මහතා පැවසී ය."
    },
    {
        "content": "පවතින වියළි කාලගුණය හේතුවෙන් දිස්ත්‍රික්ක 2 ක පානීය ජල අර්බුදයක් මතුව ඇතැයි ආපදා කළමනාකරණ මධ්‍යස්ථානය පවසයි. එහි සහකාර අධ්‍යක්ෂක ජානක හඳුන් පතිරාජ මහතා සඳහන් කළේ, කළුතර දිස්ත්‍රික්කයේ පුද්ගලයින් 236,556 දෙනෙකුට පානීය ජලය ලබාදීම මේ වනවිටත් සිදු කෙරෙන බව ය. පානීය ජලය නොමැතිවීමෙන් කෑගල්ල දිස්ත්‍රික්කයේ පීඩාවට පත්ව ඇති පුද්ගලයින් සංඛ්‍යාව 10,155 කි. එම ජනතාව සඳහා ද පානීය ජලය ලබාදීම අඛණ්ඩව සිදු කෙරෙන බව ජානක හඳුන් පතිරාජ මහතා වැඩිදුරටත් ප්‍රකාශ කළේ ය. මේ අතර වියළි කාලගුණයෙන් පුද්ගලයින් 236,223 දෙනෙකු පීඩාවට පත්ව ඇතැයි ආපදා කලමනාකරණ මධ්‍යස්ථානය පැවසුවේ ය. ඒ අතර වන පවුල් සංඛ්‍යාව 55,763 කි. ඉන් වැඩිම බලපෑම් එල්ල වී ඇත්තේ රත්නපුර සහ කෑගල්ල දිස්ත්‍රික්කවලට ය. එම දිස්ත්‍රික්කවල පවුල් 4601 ක පුද්ගලයින් 17,836 දෙනෙකු පීඩාවට පත්ව ඇතැයි ආපදා කලමනාකරණ මධ්‍යස්ථානය ප්‍රකාශ කළේ ය. මේ අතර ඉදිරි දින කිහිපයේදී වැසි ඇතිවිය හැකි බව කාලගුණ විද්‍යා දෙපාර්තමේන්තුව ප්‍රකාශ කළේ ය. පවතින වියලි කාලගුණය හේතුවෙන් ජල විදුලි බලාගාර ආශ්‍රිත ජලාශවල ජල මට්ටම පහළ ගොස් ඇතැයි ලංකා විදුලිබල මණ්ඩලය පවසයි. එහි මාධ්‍ය ප්‍රකාශක සුලක්ෂණ ජයවර්ධන මහතා පැවසුවේ, එම ජලාශවල ජල ධාරීතාව 71% ට දක්වා පහළ ගොස් ඇති බවයි. මේ අතර දෛනික විදුලි ඉල්ලුම ද ඉහළ ගොස් ඇති බව සුලක්ෂණ ජයවර්ධන මහතා පැවසුවේ ය."
    },
    {
        "content": "පෙරේදා නොර්වුඩ්, වෙනචර් වතුයායේ කම්කරුවන් හා පාසල් සිසුන් පිරිසක් එක්වී කෙසෙල්ගමුව ඔයේ මසුන් මැරීම සඳහා විෂ ද්‍රාවණයක් එක්කර තිබිණ. අප වාර්තාකරුවන් පැවසුවේ, එම ද්‍රාවණය එකතු කළ ස්ථානයේ සිට කාසල්රි ජලාශය දක්වා කිලෝමීටර 3 ක් දුරට විවිධ වර්ගයේ මත්ස්‍යයින් සහ ජලජ ජිවින් විශාල ප්‍රමාණයක් මිය ගොස් සිටි බවයි. ඒ සම්බන්ධයෙන් පොලීසියට ලද තොරතුරක් අනුව අදාළ සැකකරුවන් ඊයේ සහ පෙරේදා දිනයන්හිදී අත්අඩංගුවට ගෙන තිබිණ."
    },
    {
        "content": "පුත්තලම දිස්ත්‍රික් සංවර්ධන කමිටු රැස්වීම ඊයේ පැවැත්විණි. එහිදී රාජ්‍ය අමාත්‍ය සනත් නිශාන්ත සහ එක්සත් ජාතික පක්ෂ පාර්ලිමේන්තු මන්ත්‍රී අශෝක ප්‍රියන්ත යන මහත්වරුන් මත්ද්‍රව්‍ය ජාවාරම් මැඩලීම පිළිබඳව අදහස් පළ කළේ ය."
    },
    {
        "content": "ඒ, සෞඛ්‍ය අමාත්‍යාංශය ලබාදුන් නිර්දේශ මතයි. අධ්‍යාපන අමාත්‍යාංශය පැවසුවේ, ඒ අනුව දැඩි හිරු රශ්මිය පවතින පෙරවරු 11.00 සිට පස්වරු 3.30 දක්වා පාසල් ළමුන් එළිමහනේ අධික දහඩිය දමන ව්‍යායාමවලට යොමු නොකරන්නැයි විදුහල්පතිවරුන්ට උපදෙස් ලබාදුන් බවයි."
    },
    {
        "content": "ජාතික පොහොර ලේකම් කාර්යාලයේ අධ්‍යක්ෂ මහේෂ් ගම්මන්පිල මහතා සඳහන් කළේ, යූරියා මෙට්‍රික්ටොන් 24,000 ක නැවක් පසුගිය දා දිවයිනට සේන්දු වූ බවයි. එම පොහොර තොග බෙදා හැරීම මේ වනවිට සිදු කෙරෙන බව ද ඔහු පැවසුවේ ය. අධ්‍යක්ෂවරයා කියා සිටියේ පොහොර තොග සඟවා ගෙන සිටින පුද්ගලයින් අත්අඩංගුවට ගැනීම සඳහා ද වැටලීම් ක්‍රියාත්මක බවයි. දිවයිනේ ප්‍රදේශ රැසකින් පසුගිය සතියේ යූරියා පොහොර හිඟයක් වාර්තා වූ අතර ඒ පිළිබඳව කෘෂිකර්ම රාජ්‍ය අමාත්‍ය විදුර වික්‍රමනායක මහතා ද තහවුරු කළේ ය."
    },
    {
        "content": "COLOMBO ( News 1st ) –  මන්ත්‍රී රන්ජන් රාමනායක මහතාගේ ඇප ඉල්ලීම ප්‍රතික්ෂේප කළ නුගේගොඩ මහේස්ත්‍රාත් අධිකරණය ඔහු ලබන 26 වැනිදා දක්වා රක්ෂිත බන්ධනාගාරගත කිරීමට නියෝග කර ඇත."
    },
    {
        "content": "අග්‍රාමාත්‍ය මහින්ද රාජපක්ෂ මහතා පසුගිය 07 වන දා නිල සංචාරයක් සඳහා ඉන්දියාව බලා පිටත්ව ගියේ ඉන්දීය අග්‍රාමාත්‍ය නරේන්ද්‍ර මෝදි මහතාගේ ආරාධනයකට අනුවයි. අග්‍රාමාත්‍ය මාධ්‍ය ඒකකය සඳහන් කළේ, අග්‍රාමාත්‍යවරයා ඇතුළු දුත පිරිස අද පස්වරු 12.45 ට පමණ යළි දිවයිනට පැමිණි බවයි. මහින්ද රාජපක්ෂ මහතා ඉන්දීය සංචාරය තුළදී අග්‍රාමාත්‍ය නරේන්ද්‍ර මෝදි, ජනාධිපති රාම්නාත් කෝවින්ද්, විදේශ කටයුතු අමාත්‍යවරයා, හිටපු ඉන්දීය අග්‍රාමාත්‍ය මන් මෝහන් සිං, ඉන්දීය කොංග්‍රස් පක්ෂ හිටපු නායක රාහුල් ගාන්දි මහතා ඇතුළු ඉහළපෙළේ නායකයින් සමග ද්විපාර්ශ්වික සාකච්ඡා පවත්වනු ලැබිණි."
    },
    {
        "content": "ඒ අනුව, අද උදෑසන 8.30 න් අවසන් වූ පැය 24 තුළ දිවයිනේ වැඩිම උෂ්ණත්වය වාර්තා වී ඇත්තේ කොළඹ නගරයෙනි. එම අගය සෙල්සියස් අංශක 35.3 ක් ලෙසය. ඒ අනුව, කොළඹ නගරයේ උෂ්ණත්වය සාමාන්‍ය අගයට වඩා සෙල්සියස් අංශක 04 කින් ඉහළ ගොස් ඇතැයි කාලගුණ විද්‍යා දෙපාර්තමේන්තුව සඳහන් කළේ ය. ගාල්ල නගරයේ උෂ්ණත්වය ද සාමාන්‍ය අගයට වඩා සෙල්සියස් අංශක 04 කින් ඉහළ ගොස් තිබේ. කාලගුණ විද්‍යා දෙපාර්තමේන්තුවේ දත්තවලට අනුව රත්මලාන සහ ත්‍රීකුණාමලය ප්‍රදේශවල උෂ්ණත්වය සාමාන්‍ය අගයට වඩා ඉහළ ගොස් ඇත්තේ සෙල්සියස් අංශක 03 කිනි. හම්බන්තොට, කටුනායක සහ පුත්තලම ප්‍රදේශවල උෂ්ණත්වය සාමාන්‍ය අගයට වඩා සෙල්සියස් අංශක 02 කින් ඉහළ ගොස් ඇතැයි කාලගුණ විද්‍යා දෙපාර්තමේන්තුව ප්‍රකාශ කළේ ය."
    },
    {
        "content": "ආගමන විගමන පනත සංශෝධනය කිරීමට තීරණය කර තිබේ. ආගමන විගමන පාලක ජෙනරාල් පසන් රත්නායක මහතා සඳහන් කළේ , ඊට අදාළ මූලික කෙටුම්පත සකස් කර අවසන් කර ඇති බවයි. එය, මේ වනවිට නීතී කෙටුම්පත් දෙපාර්තමේන්තුවට යොමු කර තිබේ. පනත සංශෝධනය කරන්නේ, ගෝලීය තාක්ෂණික අවශ්‍යතාවලට ගැළපෙන අයුරිනි. 1948 අංක 20 දරණ ආගමන විගමන පනත මීට පෙර අවස්ථා කිහිපයකදී සංශෝධනය කර තිබුණ ද එය පූර්ණ සංශෝධනයකට ලක් කෙරෙන පළමු අවස්ථාව මෙයයි."
    },
    {
        "content": "පොලීසිය සඳහන් කළේ, එම ප්‍රදේශයට ඇතුළු වන සංචාරකයින්ගේ ක්‍රියාකාරකම් හේතුවෙන් ගිනි ගැනීම් සිදුවන බවයි. මේ අතර හන්තාන කඳු ප්‍රදේශයේ දැනට සතියක පමණ විටින් විට ගිනි ගැනීම් සිදුවන බව ආපදා කළමනාකරණ මධ්‍යස්ථානයේ සහකාර අධ්‍යක්ෂ ජානක හඳුන්පතිරාජ මහතා සඳහන් කළේ ය. ඔහු පැවසුවේ, හන්තාන කඳු මුදුනේ හටගත් ගින්න අද උදෑසන වනවිට නිවා දැමූ බවයි. මේ වනවිට අක්කර 60 කට අධික ප්‍රමාණයක් ගිනි ගෙන ඇතැයි ආපදා කළමනාකරණ මධ්‍යස්ථානයේ සහකාර අධ්‍යක්ෂවරයා පැවසීය."
    },
    {
        "content": "කළුතර, කෙත්හේන පොම්පාගාරයෙන් නිකුත් කරන ජලයට මේ දිනවල ලවණ මිශ්‍රවීම නිසා දිස්ත්‍රික්කයේ ජනතාව පානීය ජල ගැටලුවකට මුහුණ දී සිටී. වියළි කාලගුණයත් සමග කළු ගඟට ලවණ මිශ්‍රවීම නිසා කළුතර දිස්ත්‍රික්කයේ පීඩා විදින පවුල් සංඛ්‍යාව ලක්ෂ දෙකකට ආසන්න ය. එදිනෙදා කටයුතු නිසියාකර සිදුකර ගැනීමට නොහැකි තත්ත්වයක් මේ වනවිට උද්ගතව ඇති බව ඔවුන් පවසයි. කළු ගඟ ඔස්සේ ජලය ගලා බසින මෝය 2015 සහ 2016 වසර වල ඛාදනයට ලක්වීම හේතුවෙන් ලවණ මිශ්‍රවීමේ ගැටලුව උග්‍ර වී ඇති බව ප්‍රදේශවාසීන් පවසයි."
    },
    {
        "content": "ලබාදුන් පොදුසමා කාලය තුළ ත්‍රිවිධ හමුදා සාමාජිකයින් 6,259 දෙනෙකු නැවත සේවයට වාර්තා කර ඇති බව ආරක්ෂක අමාත්‍යාංශය පවසයි. ආරක්ෂක අමාත්‍යාංශයේ මාධ්‍ය කේන්ද්‍රය නිකුත් කළ නිවේදනයක දැක්වෙන්නේ, එම කාලය තුළ නිලධාරීන් 13 දෙනෙකු ද නැවත සේවයට වාර්තා කර ඇති බවයි. පසුගිය 5 වැනිදා සිට 12 වැනිදා දක්වා 72 වන ජාතික නිදහස් දිනයට සමගාමීව ජනාධිපතිතුමාගේ නියමය පරිදි දින 7 ක පොදුසමා කාලයක් ප්‍රකාශයට පත් කළේ ය. පොදුසමා කාලය ප්‍රකාශයට පත් කළ දින සිට දින 6 ක කාලය තුළ ශ්‍රී ලංකා යුද හමුදාවේ නිලධාරීන් 6 දෙනෙක් සහ සෙසු නිලයන් 4,528 දෙනෙකු ද, නාවික හමුදාවේ නාවිකයින් 707 ක් , ගුවන් හමුදාවේ නිලධාරීන් 07 ක් සහ සෙසු නිලයන් 1,024 කෙනෙකු ද සේවයට වාර්තා කර ඇති බව එම නිවේදනයේ සඳහන් වේ. මෙම පොදුසමා කාලය තුළ ළඟම ඇති හමුදා කදවුරට වාර්තා කර සේවය හැර ගිය ත්‍රිවිධ හමුදා සාමාජිකයින්ට නැවත සේවයට වාර්තා කිරීමට හෝ සේවයෙන් ඉවත්වීමට අවස්ථාව සලසා දී ඇති බව අරක්ෂක අමාත්‍යාංශය නිකුත් කළ නිවේදනයේ දැක්වෙයි."
    },
    {
        "content": "ජාතික සුනාමි පූර්ව අනතුරු ඇඟවීමේ මධ්‍යස්ථානය නිවේදනයක් නිකුත් කරමින් සඳහන් කළේ, අද අලුයම 2.34 ට පමණ හම්බන්තොටට කිලෝමීටර් 240 ක් පමණ ගිණිකොණ මුහුදේ මෙම භූ කම්පනය සිදු ව ඇති බවයි. එහි ප්‍රබලත්වය මැග්නිටියුඩ් ඒකක 5.4 කි. කිලෝමීටර් 10 ක් මුහුදු පතුලේ සිදු වූ මෙම භූ කම්පනයෙන් සුනාමි අවදානමක් නොමැති බව ද කාලගුණ විද්‍යා දෙපාර්තමේන්තුව පැවසුවේ ය. මේ අතර අදාළ භූ කම්පනය මාතර, අම්බලන්ගොඩ ඇතුළු ප්‍රදේශ කිහිපයකට දැනී ඇති බව අප වාර්තාකරු සඳහන් කළේ ය."
    },
    {
        "content": "තම උපදෙස් අනුව අධිකරණයට කරුණු වාර්තාකර වැඩතහනමට ලක්ව ඇති මහාධිකරණ විනිසුරු ගිහාන් පිලපිටිය මහතා සම්බන්ධයෙන් අද දිනයේම පියවර ගන්නැයි නීතිපතිවරයා වැඩබලන පොලිස්පතිවරයාට දන්වා තිබේ. රන්ජන් රාමනායක මහතා සහ වැඩතහනමට ලක්ව සිටින මහාධිකරණ විනිසුරු ගිහාන් පිලපිටිය මහතා අතර සිදු වූ බව කියන දුරකතන සංවාද මුල් කරගෙන ක්‍රියාමාර්ග ගැනීම සම්බන්ධයෙන් නීතිපතිවරයා සහ වැඩබලන පොලිස්පතිවරයා අතර පසුගිය දින කිහිපයේ ලිපි හුවමාරු විය. නීතිපතිවරයා අද වැඩබලන පොලිස්පතිවරයාට යැවූ ලිපියක දන්වා තිබුණේ, නුගේගොඩ අධිකරණ බල ප්‍රදේශය මෙම සිදුවීමට අදාළ අධිකරණ බල ප්‍රදේශය බැවින් එම අධිකරණයට අදම කරුණු වාර්තා කරන ලෙසයි. මෙම සිදුවීමට අදාළව කුමන අධිකරණයක නව නීති කෘත්‍යයක් ආරම්භ කර කරුණු වාර්තා කළ යුතුදැයි නීතිපතිවරයා මීට පෙර යැවූ ලිපියකට පිළිතුරු දෙමින් වැඩබලන පොලිස්පතිවරයා විමසා තිබූ බව අද ලංකාදීප පුවත්පත වාර්තා කර තිබුණි."
    },
    {
        "content": "වේත්‍රධාරී නරේන්ද්‍ර ප්‍රනාන්දු මහතා සඳහන් කළේ, කතානායක කරූ ජයසුරිය මහතාගේ ප්‍රධානත්වයෙන් පස්වරු 3.00 ට එය පැවැත්වෙන බවයි. මෙහිදී රන්ජන් රාමනායක මහතා විසින් මේ වනවිට පාර්ලිමේන්තුවට භාරදී අති හඬපට මන්ත්‍රීවරුන්ට ලබාදීම පිළිබඳව පක්ෂ නායකයින් අතර වැඩිදුරටත් සාකච්ඡා කිරීමට නියමිතව තිබේ. පසුගිය සිකුරාදා රැස් වූ පක්ෂ නායකයින් තීරණය කළේ, මේ වනවිට භාරදී ඇති හඬපටවල අන්තර්ගත අසභ්‍ය හා ජාතික ආරක්ෂාවට තර්ජනයක් ඇති කොටස් ඉවත් කර ඒවා මන්ත්‍රීවරුන්ගේ පරිහරණය සඳහා පාර්ලිමේන්තු පුස්තකාලය වෙත යොමු කිරීමටය. මීට අමතරව ලබන 17 හා 18 යන දිනවල පැවැත්වීමට නියමිත බැඳුම්කර වංචාව පිළිබඳ වෝහාරික විගණන වාර්තා සම්බන්ධ විවාදය පිළිබඳව ද අද පැවැත්වෙන පක්ෂ නායක රැස්වීමේදී අවධානය යොමු කරන බව පාර්ලිමේන්තු ආරංචි මාර්ග පැවසීය. මේ අතර පාර්ලිමේන්තුවේ ඉදිරි සතිය සම්බන්ධයෙන් වන න්‍යාය පත්‍රය සකස් කිරීම පිළිබඳව ද මෙහිදී සාකච්ඡා කිරීමට නියමිතව තිබේ. පාර්ලිමේන්තුව ලබන 18 වැනි දා පස්වරු 1.00 ට යළි රැස්වීමට නියමිතයි."
    },
    {
        "content": "ඒ, පොලිස් මත්ද්‍රව්‍ය නාශක කාර්යාංශයේ නිලධාරීන් පිරිසක් විසිනි. මෙක්සිකෝවේ සිට එවූ එම මත්ද්‍රව්‍ය තොගය ප්ලාස්ටික් උපකරණයක සූක්ෂ්ම ලෙස සඟවා තිබූ බව ද පොලීසිය පැවසුවේ ය. සිද්ධියට සම්බන්ධ තව ත් සැකකරුවෙකු අත්අඩංගුවට ගැනීමට පරීක්ෂණ ක්‍රියාත්මකයි."
    },
    {
        "content": "ඒ අනුව අද මධ්‍යම රාත්‍රිය දක්වා සේවය හැර ගිය ත්‍රිවිධ හමුදා සමාජිකයින්ට නැවත සේවයට එක්වීමට අවස්ථාව හිමිවනු ඇති. පසුගිය 5 වැනි දා සිට දින 07 ක කාලයක් ජනාධිපති ගෝඨාභය රාජපක්ෂ මහතාගේ නියෝග මත මෙම පොදු සමා කාලය ප්‍රකාශයට පත් කරනු ලැබුවේ ය. හමුදා ප්‍රකාශක බ්‍රිගේඩියර් චන්දන වික්‍රමසිංහ මහතා සඳහන් කළේ, දින 06 ක් තුළ ත්‍රිවිධ හමුදා සමාජිකයින් 6259 දෙනෙකු නැවත සේවයට වාර්තා කර ඇති බවයි. නිලධාරීන් 13 දෙනෙකු ද එම කාලය තුළ සේවයට වාර්තා කර තිබේ. යුද හමුදා නිලධාරීන් 6 දෙනෙකු, සෙසු නිලයන් 4528 දෙනෙකු නාවික හමුදාවේ නාවිකයින් 707 දෙනෙකු සහ ගුවන් හමුදාවේ නිලධාරීන් 07 දෙනෙකු හා සෙසු නිලයන් 1024 දෙනෙකු ඒ අතර වන බව හමුදා ප්‍රකාශකවරයා පැවසුවේ ය."
    },
    {
        "content": "කොළඹ ඇතුළු නගර කිහිපයක වායුගෝලයේ දූවිලි අංශු ප්‍රමාණය ඉහළ ගොස් ඇති බව ජාතික ගොඩනැගිලි පර්යේෂණ සංවිධානය පවසයි. පුත්තලම, වව්නියාව, මහනුවර හා කුරුණෑගල නගර වායුගෝලයේ දූවිලි අංශු ප්‍රමාණය ඉහළ ගිය සෙසු නගර වේ. අද උදෑසන කාලයේ එම නගරවල වායු ගෝලයේ දූවිලි අංශු ප්‍රමාණය ඒකක 100 ඉක්මවා ඇති බව ජාතික ගොඩනැගිලි පර්යේෂණ සංවිධානයේ ජ්‍යෙෂ්ඨ විද්‍යාඥ සරත් ප්‍රේමසිරි මහතා සඳහන් කළේ ය. එම තත්ත්වය මේ මස අග දක්වා පැවතිය හැකි බව ද ඔහු පැවසුවේ ය."
    },
    {
        "content": "ශ්‍රී ලංකාවේ පාර්ලිමේන්තුව එකිනෙකා කෙරෙහි ගෞරවයක් , සුහදත්වයක් නැති මහජනතාවගේ ගැටලු ගැන අවබෝධයක් නැති ස්ථානයක් බවට පත්ව ඇතැයි කෘෂිකර්ම රාජ්‍ය අමාත්‍ය විදුර වික්‍රමනායක මහතා පවසයි. ඔහු සඳහන් කරන්නේ, පාර්ලිමේන්තුව පවත්වන දිනකදී රුපියල් ලක්ෂ 92 ක් ද, නොපවත්වන දිනකදී රුපියල් ලක්ෂ 87 ක් ද වියදම් කරන බවයි. නමුත් දිනකට රුපියල් ලක්ෂ 92 ක් වියදම් කළත් එහි ප්‍රතිපල තවමත් ලැබී නොමැති බව රාජ්‍ය අමාත්‍යවරයා සඳහන් කළේ ය. මේ අතර පසුගිය වසර 04 තුළ පරිපූරක ඇස්තමේන්තු ඉදිරිපත් කරමින් වාහන ගෙන්වා ගත් බවත් එය ජනතා මුදල් නාස්ති කිරීමක් බවත් රාජ්‍ය අමාත්‍යවරයා පැවසුවේ ය. එමෙන්ම විදුර වික්‍රමනායක මහතා සඳහන් කළේ, වසර 3ක් යනතෙක් වාහන ගෙන්වීම අනවශ්‍ය බව යි. රට ගොඩ නැගීමට නම් සියලු දෙනා එක්විය යුතු බව ද ඔහු සඳහන් කළේ ය. රාජ්‍ය අමාත්‍ය විදුර වික්‍රමනායක මහතා මෙම අදහස් පළ කළේ, හොරණ ශ්‍රීමේධංකර මහා විද්‍යාලයේ මාධ්‍ය ඒකකයේ සිසුන් සඳහා ලාංජන පැළඳවීමේ උත්සවයට සහභාගී වෙමිනි."
    },
    {
        "content": "එහි ලේකම් සිරිපාල හෙට්ටිආරච්චි මහතා සඳහන් කළේ, දැනට පුරප්පාඩුව පවතින මුලතිව්, කිලිනොච්චි, යාපනය, පොළොන්නරුව හා වව්නියාව දිස්ත්‍රික් සඳහා නව නිලධාරීන් පත් කළ බවයි. ඔවුන්ගේ නම් කැබිනට් මණ්ඩලය වෙත අද යොමු කිරීමට සැලසුම් කර තිබේ. කෙසේ වෙතත් හම්බන්තොට හා මොණරාගල දිස්ත්‍රික්වල දිස්ත්‍රික් ලේකම් ධුර තවදුරටත් පුරප්පාඩුව පවතී."
    },
    {
        "content": "සජිත් ප්‍රේමදාස මහතාගේ නායකත්වයෙන් බිහි කරන පුළුල් ජනතා සන්ධානයට තම පක්ෂවල සහාය ලබා දෙන බව ජාතික හෙළ උරුමය, දමිල ප්‍රගතිශීලි සන්ධානය හා ශ්‍රී ලංකා මුස්ලිම් කොංග්‍රසය පවසයි. විශේෂ ඒකාබද්ධ මාධ්‍ය නිවේදනයක් නිකුත් කරමින් එම පක්ෂවල නායකයින් වන පිළිවෙලින්, පාඨලී චම්පික රණවක, මනෝ ගනේෂන් හා රවුෆ් හකීම් යන මහත්වරු අවධාරණය කළේ, ජනතා අපේක්ෂාවන් සහතික කරන ආණ්ඩුවක් බිහි කිරීම උදෙසා තමන් දායක වන බවයි. ව්‍යාජය සහ ප්‍රලාප තුළින් බලය ලබාගෙන මේ වනවිට ව්‍යාකූල රටක් නිර්මාණය කර ඇති වත්මන් ආණ්ඩුව පරාජය කර ශක්තිමත්, ප්‍රගතිශීලි හා ජවසම්පන්න ආණ්ඩුවක් බිහි කිරීම වෙනුවෙන් සජිත් ප්‍රේමදාස මහතාගේ නායකත්වයෙන් බිහි කරන සමගි ජනබලවේගයේ ජයග්‍රහණය වෙනුවෙන් ඇප කැප වන බව ද එම පක්ෂ නායකයින් අවධාරණය කර සිටී. දහසකුත් එකක් ජනතා බලාපොරොත්තුවලට සහ මුලින්ම ප්‍රතිවිරුද්ධ ගමනක යෙදෙන වත්මන් ආණ්ඩුවට එරෙහිව පුළුල්ම ජනතා බලවේගය නිර්මාණය කිරීමේ භාරදුර වගකීම තමන්ට පැවරී ඇති බව ද එම පක්ෂ නායකයින් පෙන්වා දෙයි. එළැඹෙන මහ මැතිවරණය උදෙසා නව සන්ධානයක් බිහි කිරීමට එක්සත් ජාතික පක්ෂ කෘත්‍යාධිකාරී මණ්ඩලයේ අනුමැතිය පසුගියදා හිමිවිය."
    },
    {
        "content": "ඒ, මුදල් අමාත්‍යවරයා විසින් ය. ශ්‍රී ලංකා පරිපාලන සේවයේ ජ්‍යෙෂ්ඨ නිලධාරියෙකු වන ජගත් පී. විජේවීර මහතා වසර 35 ක පරිපාලනය පිළිබඳව අත්දැකිම් ඇති නිලධාරියෙකි. නීතිය හා සාමය පිළිබඳ අමාත්‍යාංශයේ ලේකම්වරයා ලෙස ද සේවය කරමින් අත්දැකීම් පරිපුර්ණ ජගත් විජේවීර මහතා ශ්‍රී ලංකා රේගු දෙපාර්තමේන්තුවේ අධ්‍යක්ෂ ජනරාල්වරයා ලෙස ද කටයුතු කළේ ය."
    },
    {
        "content": "විද්‍යුත් අපද්‍රව්‍ය එක් රැස් කිරීමේ පස් දින වැඩසටහනක් ක්‍රියාත්මක කිරීමට මධ්‍යම පරිසර අධිකාරිය සැළසුම් කර තිබේ. එම අධිකාරියේ සභාපති එස්. සමරසිංහ මහතා සඳහන් කළේ, ජුනි 05 වැනිදාට යෙදෙන ලෝක පරිසර දිනයට සමගාමීව එම වැඩසටහන දියත් කෙරෙන බවයි. ඊට තැපැල් දෙපාර්තමේන්තුවේ සහාය ලබාගන්නා බව ද ඔහු සඳහන් කළේ ය."
    },
    {
        "content": "1.   :සජිත් ප්‍රේමදාස මහතාගේ නායකත්වයෙන් බිහි කරන පුළුල් ජනතා සන්ධානයට තම පක්ෂවල සහාය ලබා දෙන බව ජාතික හෙළ උරුමය, දමිල ප්‍රගතිශීලි සන්ධානය හා ශ්‍රී ලංකා මුස්ලිම් කොංග්‍රසය පවසයි. 2.   මන්ත්‍රී රන්ජන් රාමනායක මහතාගේ ඇප ඉල්ලීම ප්‍රතික්ෂේප කළ නුගේගොඩ මහේස්ත්‍රාත් අධිකරණය ඔහු ලබන 26 වැනිදා දක්වා රක්ෂිත බන්ධනාගාරගත කිරීමට නියෝග කර ඇත. 3. : පාර්ලිමේන්තුව පවත්වන දිනකදී රුපියල් ලක්ෂ 92ක් වියදම් කළත් එහි ප්‍රතිපල තවමත් ලැබී නොමැති බව රාජ්‍ය අමාත්‍යවරයා පවසයි. 4.  දිස්ත්‍රික්ක 5ක් සඳහා නව දිස්ත්‍රික් ලේකම්වරුන් පත් කිරීමට රාජ්‍ය පරිපාලන හා ස්වදේශ කටයුතු අමාත්‍යාංශය තීරණය කර තිබේ. 1.   :ඉන්දියාවේ දිල්ලි ව්‍යවස්ථාදායක සභා මැතිවරණයේ ජය තහවුරු කර ගැනීමට අර්වින්ද් කේජ්රිවාල්ගේ නායකත්වයෙන් යුත් ආම් ආද්මි පක්ෂය සමත් විය."
    },
    {
        "content": "හැටන්, සිංගිමලේ කඳු රක්ෂිතයේ ගින්නක් හටගෙන තිබේ. අද උදෑසන 9.00 ට පමණ ගින්නක් හටගෙන ඇති බව අප පොලීසිය පවසයි. හැටන් අඩවි වන නිලධාරී එස්. අජන්ත මහතා සඳහන් කළේ, පොලීසීය සහ ප්‍රදේශවාසීන් සමග එක්ව මේ වනවිට ගින්න නිවා දමමින් සිටින බව ය. කිසියම් පිරිසක් ගිනි තැබීමෙන්, ගින්න හටගන්නට ඇති බවට සැක පළවන බව හැටන් අඩවි වන නිලධාරීවරයා කියා සිටියේය. එම ප්‍රදේශය ආශ්‍රිතව පසුගිය කාලයේදී ද මෙවැනි ගිනි තැබීම් රැසක් වාර්තා වූ බව හැටන් අඩවි වන නිලධාරීවරයා වැඩිදුරට ත් සඳහන් කළේ ය. සිංගිමලේ කඳු රක්ෂිතය ආවේණික සත්ත්ව විශේෂ සහ ශාඛ විශේෂවලින් සමන්විත වේ."
    },
    {
        "content": "ජ්‍යෙෂ්ඨ නියෝජ්‍ය සොලිස්ටර් ජෙනරාල් මිලින්ද ගුණතිලක මහතා එම ඉල්ලීම කළේ, අභියාචනාධිකරණයෙන් පනවා ඇති එම නියෝගය හේතුවෙන් අදාළ කසළ බ්‍රිතාන්‍යයට ප්‍රතිඅපනයනය කිරීම සම්බන්ධයෙන් ආරම්භ කර ඇති සාකච්ඡාවලට බාධාවක් වී ඇතැයි පෙන්වා දෙමින් ය. අභියාචනාධිකරණයේ එම නියෝගය බලාත්මකව තිබියදී ප්‍රතිඅපනයන ක්‍රියාවලිය සම්බන්ධයෙන් සාකච්ඡා කිරීමට බ්‍රිතාන්‍ය බලධාරීන් අකමැත්ත ප්‍රකාශ කර ඇතැයි ද මිලින්ද ගුණතිලක මහතා දැනුම් දුන්නේ ය. නීතිපතිවරයාගේ එම ඉල්ලීම පරිදි අධිකරණය නිකුත් කර ඇති අතුරු තහනම් නියෝගය ඉවත් කිරීම හෝ නොකිරීම සම්බන්ධයෙන් නියෝගය ලබන 4 වැනිදා නිකුත් කිරීමට අභියාචනාධිකරණයේ සභාපති ඒ.එච්.එම්.ඩී නවාස් සහ අර්ජුන ඔබේසේකර යන විනිසුරු මඬුල්ල නියෝග කළේ ය. පරිසර යුක්ති කේන්ද්‍රය එම නඩුව ගොනුකළේ 2017 වසරේදී විදේශ රටවලින් මෙරටට ආනයනය කර ඇති අපද්‍රව්‍ය සහිත කසළ කන්ටේනර් හේතුවෙන් ජනතාවගේ සෞඛ්‍යයට සහ පරිසරයට ප්‍රබල හානියක් වී ඇති බව පෙන්වා දෙමින් ය."
    },
    {
        "content": "පාතාල නායක අංගොඩ ලොක්කාගේ ගෝලයින් දෙදෙනෙකු මුල්ලේරියාව, ගොඩඋඩ, උඩුමුල්ල ප්‍රදේශයේදී අත්අඩංගුවට ගෙන තිබේ. පොලිස් මාධ්‍ය ප්‍රකාශක කාර්යාලය සඳහන් කළේ, අද පෙරවරු 10.30 ට පමණ සැකකරුවන් අත්අඩංගුවටගත් බවයි. සැකකරුවන් සන්තකයේ තිබී කේරළ ගංජා කිලෝග්‍රෑම් 1.350 ක් හා මන්නයක් සහ කඩුවක් තිබී හමුව තිබේ. ඔවුන් අත්අඩංගුවට ගැනුණේ ගොඩඋඩ ප්‍රදේශයේ සැකකරුවන්ට අයත් නිවසක රැඳී සිටියදී ය. සැකකරුවන් දෙදෙනා අද කඩුවෙල මහේස්ත්‍රාත් අධිකරණය හමුවට ඉදිරිපත් කිරීමට නියමිත ය."
    },
    {
        "content": "රුසියාවේ හිටපු ශ්‍රී ලංකා තානාපති උදයංග වීරතුංග කොටුව මහේස්ත්‍රාත් අධිකරණය හමුවට ඉදිරිපත් කිරීමට නියමිත බව පොලිස් මාධ්‍ය ඒකකය සඳහන් කළේ ය. රුසියාවේ හිටපු ශ්‍රී ලංකා තානාපතිවරයා කටුනායක ගුවන් තොටුපොළ පරිශ්‍රයේදී අපරාධ පරික්ෂණ දෙපාර්තමේන්තු නිලධාරීන්ගේ අත්අඩංගුවට පත්වූයේ, මිග් යානා ගනුදෙනුවක් සම්බන්ධයෙන් සිදුකරන විමර්ශනයකට අදාළවයි. —————————————————————————————————————————————– ඔහු අත්අඩංගුවට ගනු ලැබ ඇත්තේ, අපරාධ පරීක්ෂණ දෙපාර්තමේන්තුවේ නිලධාරින් පිරිසක් විසිනි. හිටපු තානාපතිවරයා අද අලුයම 4.37 ට මස්කට් සිට පැමිණි ශ්‍රීලංකන් ගුවන් සේවයට යානයකින් දිවයිනට පැමිණි බව ගුවන් තොටුපොළ ආගමන විගමන කාර්යාලය සඳහන් කළේ ය. ශ්‍රී ලංකා ගුවන් හමුදාවට යුක්‍රේනයෙන් මිග් යානා මිලදී ගැනීමේ ගනුදෙනවට අයුතු ලෙස මැදිහත් වී රුපියල් කෝටි ගණනාවක් අයතුතු ලෙස උපයා ගැනීම ඇතුළු චෝදනා කිහිපයක් ඔහුට එරෙහිව එල්ලවි තිබිණ. 2007 – 2009 කාලය අතරතුරදී සිදුවී ඇති එම ගනුදෙනුව සම්බන්ධයෙන් විමර්ශනය සිදුකළ මූල්‍ය අපරාධ විමර්ශන කොට්ඨාසය විසින් කොටුව මහේස්ත්‍රාත් අධිකරණයට ඉදිරිපත් කළ කරුණු සලකා බැලූ මහේස්ත්‍රාත් අධිකරණය විසින් ඔහු අත්අඩංගුවට ගැනීමට අවස්ථා කිහිපයකදීම විවෘත වරෙන්තු නිකුත් කළේ ය. මීට පෙර ඔහු අත්තඩංගුවට ගැනීම සඳහා ජාත්‍යන්තර පොලීසිය හරහා රතු නිවේදනයක් ද නිකුත් කර තිබූ අතර එක්සත් අරාබි එමීර් රාජ්‍යය ඔහු අත්අඩංගුවට ගෙන බන්ධනාගාරගත කිරීමෙන් අනතුරුව මුදා හැර තිබිණ."
    },
    {
        "content": "ඒ ගුරු විදුහල්පති ශ්‍රේණිවල පවතින වැටුප් විෂමතාවන් ඉවත් කරන්නැයි රජයට බල කරමිනි. ඔවුන් ප්‍රකාශ කළේ, සිය වැටුප් විෂමතා ඉවත් කරන තෙක් අතුරු දීමනාවක් ගෙවන බවට රජය මීට පෙර පොරොන්දු වුවද එය මෙතෙක් ඉටු කර නොමැති බවයි. මේ අතර මේ වනවිට එම වෘත්තීය සමිති නියෝජිතයින් සාකච්ඡාවක් සඳහා ජනාධිපති කාර්යාලයට කැඳවා ඇති බව අප වාර්තාකරුවෝ සඳහන් කළහ."
    },
    {
        "content": "විදේශ සබදතා අමාත්‍යාංශය නිවේදනයක් නිකුත් කරමින් සඳහන් කළේ, ස්වාධීනව තහවුරු නොකරන ලද මුලාශ්‍ර මත පදනම්ව අමෙරිකාව මෙවැනි තීරණයක් ගැනීම ගැන ශ්‍රී ලංකා රජය දැඩි විරුද්ධත්වය ප්‍රකාශ කරන බවයි. රාජ්‍ය නායකයා විසින් ලුතිනන් ජෙනරාල් ශවේන්ද්‍ර සිල්වා මහතා හමුදාපති ධුරයට පත් කරනු ලැබුවේ ඔහුගේ ජ්‍යෙෂ්ඨත්වය සහ මානව හිමිකම් උල්ලංඝණය කිරීම් සම්බන්ධයෙන් තහවරු කිරිම සඳහා කිසිඳු චෝදනාවක් නොමැති නිසා බව විදේශ සබදතා අමාත්‍යාංශය අවධාරණය කරයි. එම අමාත්‍යාංශය ප්‍රකාශ කළේ, ඔහුගේ ජ්‍යෙෂ්ඨත්වය මත පදනම්ව ඔහු වැඩබලන ආරක්ෂක මාණ්ඩලික ප්‍රධානියා ලෙස පත් කිරීමට ජනාධිපතිතුමා පියවර ගත් බවයි. ඒ අනුව මෙම තීරණය ගැනීමට හේතු වූ තොරතුරු මුලාශ්‍රවල නිවරැදිභාවය පිළිබඳව සොයා බලන ලෙසත් ශවේන්ද්‍ර සිල්වා මහතා සම්බන්ධයෙන් ගනු ලැබු තීරණය යළි සමාලෝචනය කරන ලෙසත් ශ්‍රී ලංකා රජය අමෙරිකාවෙන් ඉල්ලා සිටී. අමෙරිකානු රාජ්‍ය දෙපාර්තමේන්තුව යුද හමුදාපති ලුතිනන් ජෙනරාල් ශවේන්ද්‍ර සිල්වා මහතාට එරෙහිව ඊයේ සංචාරක තහනමක් පැනවූයේ ය."
    },
    {
        "content": "රාජ්‍ය සේවකයින් යනු ජනතාව වෙනුවෙන් සේවය කරන පිරිසකි. එක් රාජ්‍ය සේවකයෙකුගේ යහපත් ක්‍රියාවක් මුළු රාජ්‍ය සේවයටම ලබාදෙන්නේ උතුම් ආදර්ශයකි. එවැනි රාජ්‍ය සේවකයින් මුළු රටේම ඇගයීමට ලක් වනු නොඅනුමානයි. ජනතාව වෙනුවෙන් නොබියව සේවය කරන එවැනි රාජ්‍ය සේවකයින් ඇගයීමට අපි තීරණය කළෙමු. රාජ්‍ය සේවකයෙකු ලෙස ජනතාව වෙනුවෙන් පැවරී ඇති වගකීම නොබියව ඉටුකරන ගම්පහ දිසා වන නිලධාරිණී බී.දේවාණි ජයතිලක මහත්මිය අප අගයන්නේ ඒ අනුවයි. ‘විරු ජන අබිමන්’ අද සිට එවැනි රාජ්‍ය නිලධාරීන් ඇගයීම සඳහා වෙන්වේ. මෙවන් රාජ්‍ය නිලධාරීන් ගැන ඔබ දන්නා තොරතුරු අපට කියන්න. එම තොරතුරු 071 558 7788 දුරකතන අංකය ඔස්සේ අපට දැනුම් දෙන්න…"
    },
    {
        "content": "හමුදා ප්‍රකාශක බ්‍රිගේඩියර් චන්දන වික්‍රමසිංහ මහතා සඳහන් කළේ, ඔවුන් යුද හමුදා මූලස්ථානයේදී අද යුධ හමුදාපතිවරයා ද හමුවීමට නියමිත බවයි. 33 දෙනෙකුගෙන් සමන්විත මෙම ශ්‍රී ලාංකිකයින් පසුගිය පළමුවැනිදා දිවයිනට රැගෙන ආවේ වූහාන් බලා ගිය ශ්‍රීලංකන් ගුවන් සේවයට අයත් විශේෂ යානයකිනි. එතැන් සිට එම පිරිස අද දක්වා වෛද්‍ය කණ්ඩායමක අධික්ෂණය යටතේ දියතලාව යුද හමුදා මූලික රෝහල යටතේ අලුතින් ඉදිකළ ගොඩනැගිලි දෙකක රඳවා සිටිති. මේ අතර කොරෝනා වෛරසය ආසාදනය වී මේ වනවිට සුවය ලබා අංගොඩ බෝවන රෝග විද්‍යායතයේ ප්‍රතිකාර ලබන චීන ජාතික කාන්තාව මුදා හැරෙන දිනය සම්බන්ධයෙන් මෙතෙක් තීරණයක් ගෙන නොමැති බව ප්‍රධාන වසන්ගත රෝග විද්‍යාඥ සුදත් සමරවිර මහතා සඳහන් කළේ ය."
    },
    {
        "content": "1.   : පාතාල නායක අංගොඩ ලොක්කාගේ ගෝලයින් දෙදෙනෙකු මුල්ලේරියාව, ගොඩඋඩ, උඩුමුල්ල ප්‍රදේශයේදී අත්අඩංගුවට ගෙන තිබේ. 2.   : බ්‍රිතාන්‍යයෙන් මෙරටට ආනයනය කර ඇති අපද්‍රව්‍ය සහිත කසළ සහිත කන්ටේනරය කොළඹ වරායෙන් සහ කටුනායක ආයෝජන ප්‍රවර්ධන කලාපයෙන් පිටතට ප්‍රවාහනය කිරීම වළක්වමින් අධිකරණය පනවා ඇති අතුරු තහනම් නියෝගය ඉවත් කරන්නැයි නීතිපතිවරයා අද අභියාචනාධිකරණයෙන් ඉල්ලීමක් කළේ ය. 3.   : ආගමන විගමන පනත සංශෝධනය කිරීමට තීරණය කර තිබේ. ‍ ක්‍රීඩා පුවත්….. 1.   : එංගලන්තයට එරෙහි පන්දුවාර 20/20 ක්‍රිකට් තරගාවලියේ පළමු තරගයෙන් දකුණු අප්‍රිකා කණ්ඩායම එක් ලකුණක තියුණු ජයක් වාර්තා කළේ ය."
    },
    {
        "content": "ඒ අග්‍රාමාත්‍ය මහින්ද රාජපක්ෂ මහතාගේ උපදෙස් මතයි. මෙම තීරණය අනූව ඉදිකිරීමට නියමිත නිවාස 14,022 ක් සඳහා දේශීය උළු සෙවිළි කෙරෙන බව නිවාස සංවර්ධන අධිකාරියේ සභාපති රේණුක දුෂ්‍යන්ත මහතා පැවසී ය. බිඳවැටී තිබෙන දේශීය උළු හා මැටි කර්මාන්ත නගා සිටුවීම සහ එම නිවාසවල පදිංචි කරවන ජනතාවට හොඳ වාතාශ්‍රයක් ලබාදීම මෙමගින් අපේක්ෂා කරන බව ද ඔහු සඳහන් කළේ ය. නිවාස ව්‍යාපෘති සඳහා අවශ්‍යය කරන උළු සපයා ගැනීම සඳහා උළු නිෂ්පාදකයන්ගේ සංගමය සමඟ විශේෂ සාකච්ඡාවක් පැවැත්වූ බවත් විවිධ ප්‍රදේශවල ඉදිකෙරෙන නිවාස සඳහා හිඟයකින් තොරව උළු ලබාදීමට උළු නිෂ්පාදකයින් එකඟ වූ බව ද සභාපතිවරයා වැඩිදුරටත් සඳහන් කළේ ය."
    },
    {
        "content": "ඒ ඊයේ එම අමාත්‍යාංශයේ පැවති සාකච්ඡාවකදීයි. රස පරික්ෂක වාර්තා කඩිනමින් ලබාදීමට බාධාවක්ව පවතින චක්‍රලේඛ සංශෝධනය කර හෝ ඊට අවශ්‍ය ක්‍රියාමාර්ග ගන්නැයි, අමාත්‍යවරයා එහිදී උපදෙස් ලබා දී තිබේ. එහිදී බන්ධනාගාර තදබදය අවම කිරීම සඳහා ගත යුතු ක්‍රියාමාර්ග පිළිබඳ පුළුල් ලෙස සාකච්ඡාවට ලක්ව තිබේ. හෙරොයින් වැනි මත්ද්‍රව්‍යවලට ඇබ්බැහිවූවන් සහ මත්ද්‍රව්‍ය ජාවාරම්කරුවන් පුනරුත්ථාපනය කිරීමට වෙන වෙනම කටයුතු කරන්නැයි ද අමාත්‍යවරයා එහිදී උපදෙස් දී තිබේ. මේ අතර දරුණු ඝනයේ පාතාල සාමාජිකයින් හා මත්ද්‍රව්‍ය ජාවාරම්කරුවන් ඔවුන්ට අදාළ නඩු කටයුතු සඳහා බන්ධනාගාරවලින් මාරු කිරීම බන්ධනාගාර නිලධාරීන්ගේ ආරක්ෂාවට බරපතළ තර්ජනයක් බව ද සාකච්ඡාවේදී හෙළි විය. ඒ අනුව එම නඩුවලට අදාළ දින ලබාදීමේදී විනිශ්චකාරවරයකු බන්ධනාගාරයට ගොස් එම නඩු කටුයතු සිදු කිරීමටත් ස්කයිප් තාක්ෂණය ඔස්සේ නඩුකරයන් සඳහා දින ලබාදීමත් ප්‍රායෝගික බව එහිදී අමාත්‍යවරයා පෙන්වා දුන්නේ ය."
    },
    {
        "content": "පොලීසිය සඳහන් කළේ, මත්ද්‍රව්‍ය කිලෝග්‍රෑම් 20 ක් අඩංගු පාර්සල් කිහිපයක් මධ්‍යම තැපැල් හුවමාරුවෙන් සොයාගත් බවයි. එම පාර්සල් ලබාගැනීම සඳහා ඇනවුම් කරන ලද පුද්ගලයින් මධ්‍යම තැපැල් හුවමාරුවට පැමිණ නොමැත. ඔවුන් අත්අඩංගුවට ගැනීමට විමර්ශන ආරම්භ කර ඇතැයි, පොලිස් මත්ද්‍රව්‍ය නාශක කාර්යාංශය සඳහන් කළේ ය. පොලීසිය පැවසුවේ මෙම මත්ද්‍රව්‍ය මෙරටට රැගෙන ඒමෙන් අනතුරුව යුරෝපයට ජාවාරම් කෙරෙන බවට සැක කරන බවයි."
    },
    {
        "content": "මොහොමඩ් ඊබ්‍රාහිම් ඉල්හාම් අහමඩ් නමැත්තාගේ ලෙස හඳුනාගෙන ඇති අදාළ මරාගෙන මැරුණු බොම්බකරුගේ පියා ද ඒ අතර වේ. අප්‍රේල් 21 වැනිදා සිදුවූ බොම්බ පිපිරීමෙන් අනතුරුව අදාළ බොම්බකරුගේ බිරිඳ ද දෙමටගොඩ මහවෙල උද්‍යානයේ නිවස තුළදී බෝම්බ පුපුරවාගෙන සිය දිවි හානි කරගත්තා ය. අධිකරණ නියෝගය මත රජයේ රස පරීක්ෂකවරයා වෙත ඉදිරිපත් කළ ඔවුන්ගේ දරුවන් තිදෙනාගේ රුධිර පරික්ෂණ වාර්තා අනුව එම දරුවන් තිදෙනා මොහොමඩ් ඊබ්‍රාහිමී ඉල්හාම් අහමඩ් සහ ෆාතිමා ඉල්හාම්ගේ දරුවන් බව රජයේ රස පරීක්ෂකවරයා දන්වා ඇතැයි අපරාධ පරීක්ෂණ දෙපාර්තමේන්තුව අද අධිකරණයට දැනුම් දුන්නේ ය."
    },
    {
        "content": "එම දෙපාර්තමේන්තුව සඳහන් කළේ, ඌව, දකුණ සහ මධ්‍යම පළාත්වලටත්, මඩකළපුව සහ අම්පාර දිස්ත්‍රික්වලට වැසි වාර කිහිපයක් ඇතිවිය හැකි බවයි. ගිඟුරුම් සහිත වැසි සමග තාවකාලිකව තද සුළං ඇතිවිය හැකි අතර අකුණු මගින් සිදුවන අනතුරු අවම කර ගැනීමට කටයුතු කරන ලෙස කාලගුණ විද්‍යා දෙපාර්තමේන්තුව ජනතාවට දැනුම් දෙයි."
    },
    {
        "content": "ඒ අනුව බරවකුඹුක සිට මත්තල දක්වා අන්දරවැව හරහා වන කිලෝමීටර් 21.8ක කොටස මෙන්ම අන්දරවැව සිට හම්බන්තොට දක්වා වන කිලෝමීටර් 16.6ක කොටස මෙසේ විවෘත කෙරෙනු ඇති. පසුගිය ජනාධිපතිවරණයට පෙර දක්ෂිණ අධිවේගී මාර්ගයේ මෙම කොටස නියමිත පරිදි ඉදිකිරීම් අවසන් කිරීමට පෙර විවෘත කෙරිණි. කෙසේ වෙතත් විෂය භාර අමාත්‍ය ජොන්ස්ටන් ප්‍රනාන්දු මහතා පසුව අදාළ අංශ වෙත උපදෙස් දුන්නේ, මෙම කොටසේ සියලුම වැඩ නිසි පරිදි අවසන් කරන ලෙසයි."
    },
    {
        "content": "රාත්‍රී කාලයේ වෙළෙඳසැල් බිඳ දේපළ සොරාගත් සැකකරුවන් සිව් දෙනෙකු හා ඔවුන් කුලී පදනම මත ලබාගත් මෝටර් රථයක් කන්තලේ ප්‍රදේශයේදී අත්අඩංගුවට ගෙන තිබේ. පොලීසිය පැවසුවේ එම මෝටර් රථයේ අමතර ටයරය සවි කරන ස්ථානයේ සඟවා තිබූ ජීව අත්බෝම්බයක් සහ ගෙවල් බිඳීම සඳහා උපයෝගී කර ගන්නා උපකරණ කිහිපයක් ද සොයාගත් බවයි. සැකකරුවන් දිවයිනේ ප්‍රදේශ රැසකදී අපරාධ සිදු කරමින් සොරා ගන්නා ලද භාණ්ඩ විවිධ ස්ථානවලට අලෙවි කර ඇති බව විමර්ශනවලදී අනාවරණ වී තිබේ. ඒවා සෙවීම සඳහා පරීක්ෂණ ක්‍රියාත්මක වේ."
    },
    {
        "content": "සලකුණ සම්බන්ධයෙන් මතුව ඇති අර්බුද සහගත තත්ත්වය නිරාකරණය කරගැනීමේ අරමුණින් එක්සත් ජාතික පක්ෂයේ තීරණාත්මක සාකච්ඡාවක් පැවැත්වේ. ඒ, රනිල් වික්‍රමසිංහ හා සජිත් ප්‍රේමදාස යන මහත්වරුන් නියෝජනය කරමින් පත් කළ කමිටු සාමාජිකයින්ගේ මෙහෙයවීමෙන් ය. මෙම කමිටුවට සාමාජිකයින් 10 දෙනෙකු ඇතුළත් වේ. එම සාමාජිකයින් වන්නේ සජිත් ප්‍රේමදාස, මලික් සමරවික්‍රම, මංගල සමරවීර, කබීර් හෂීම්, රංජිත් මද්දුම බණ්ඩාර , අකිල විරාජ් කාරියවසම්, නවීන් දිසානායක, ලක්ෂ්මන් කිරිඇල්ල, ජෝන් අමරතුංග හා රවී කරුණානායකයි. අදාළ සාකච්ඡා ආරම්භ කිරීමට පෙර විපක්ෂ නායක සජිත් ප්‍රේමදාස මහතාගේ ප්‍රධානත්වයෙන් එජාප මන්ත්‍රී කණ්ඩායම පාර්ලිමේන්තු සංකීර්ණයේදී රැස් විය. එහිදී තීරණය වූයේ දිගින් දිගටම සාකච්ඡා පවත්වමින් කල් මැරීම යෝග්‍ය නොවන බවයි."
    },
    {
        "content": "සජිත් ප්‍රේමදාසගේ නායකත්වය යටතේ ජාතික සමගි බලවේගය යටතේ තරග කිරීමට තමා තීරණය කර ඇතැයි රංජිත් මද්දුම බණ්ඩාර මහතා පවසයි."
    },
    {
        "content": "මධ්‍යම අධිවේගී මාර්ගය හා සෙසු අධිවේගී මාර්ග කඩිනමින් ඉදිකරන්නැයි ජනාධිපති ගෝඨාභය රාජපක්ෂ මහතා නිලධාරීන්ට උපදෙස් දී තිබේ. ඒ මාර්ග හා මහාමාර්ග අමාත්‍යංශයේ ජ්‍යෙෂ්ඨ නිලධාරීන් සමඟ පැවති සාකච්ඡාවකදී ය. ඒ අනුව ජනාධිපතිතුමා උපදෙස් දී ඇත්තේ පළමු අදියරේ වැඩ අවසන්ව ඇති මාතර සිට හම්බන්තොට දක්වා අධිවේගී මාර්ගය නිසි ලෙස විවෘත කරන ලෙසයි. මධ්‍යම අධිවේගී මාර්ගයේ කඩවත සිට මීරිගම හරහා කුරුණෑගල දක්වාත්, කුරුණෑගල සිට දඹුල්ල දක්වාත්, පොතුහැර සිට ගලගෙදර දක්වාත් කොටස කඩිනමින් නිමකරන ලෙස ජනාධිපතිතුමා උපදෙස් ලබාදී තිබේ. කහතුඩුවේ සිට ඇරඹෙන ඉංගිරියේ සිට රත්නපුර දක්වා කිලෝමීටර් 76 ක අධිවේගී මාර්ගය ද කඩිනමින් ඉදිකර අධිවේගී මාර්ග පද්ධතියට එක්කරන ලෙස ජනාධිපතිතුමා උපදෙස් දී ඇතැයි ජනාධිපති මාධ්‍යංශය සඳහන් කරයි. ගාලු පාරේ සහ කඩුවෙල, හයිලෙවල් මාර්ගය හා පිලියන්දල මාර්ගවල උදෑසන කාලයේ කොළඹ දෙසට පවතින දැඩි රථවාහන තදබදය පිළිබඳ විසදුම් සෙවීම කඩිනම් කරන ලෙසට ද ජනාධිපතිතුමා උපදෙස් ලබා දී තිබේ. ජනාධිපති මාධ්‍ය අංශය පැවසුවේ අධික තදබදයක් ඇතිවන ස්ථාන හදුනාගෙන ගුවන් පාලම් හා උමං පිවිසුම් ස්ථාන ඉදි කරන ලෙසත් දෙමටගොඩ වනාතමුල්ල හරහා බත්තරමුල්ල දක්වා මාර්ගය ඉදිකිරීමේ හැකියාව විමර්ශනය කරන ලෙසත් උපදෙස් දුන් බවයි. එමගින් බොරැල්ල සහ රාජගිරිය මංසන්ධිවල රථ වාහන තදබදයට විසුම් ලැබෙනු ඇත. ගාලු පාරේ හා ඩුප්ලිකේෂන් මාර්ගයේ රථ වාහන තදබදයට විසදුමක් ලෙස ගාලු පාරට සමාන්තරව ඇති මුහුදුබඩ මාර්ගය පානදුර දක්වා දීර්ඝ කිරීමට ද ජනාධිපතිතුමාගේ අවධානය යොමුකර තිබේ. \n‍"
    },
    {
        "content": "සෞඛ්‍ය ආරක්ෂණ පියවරක් ලෙස දියතලාව යුද හමුදා රෝහලේ රඳවා සිටි චීනයේ වූහාන් සිට පැමිණි ශ්‍රී ලාංකිකයින් පිරිස අද උදෑසන සිය නිවෙස් බලා පිටත්විය. මේ මස 01වැනදා වූහාන් නගරයේ සිට ශ්‍රීලංකන් ගුවන් යානයකින් රැගන ආ මෙම පිරිස දින 14 ක කාලයක් දියතලාව යුද හමුදා මූලික රෝහල යටතේ අලුතින් ඉදිකල ගොඩනැගිල්ලක රඳවා තිබුණි. ඒ, ඔවුන් විශේෂ නිරෝධායන ක්‍රියාවලියකට භාජනය කිරීම හා රෝග ලක්ෂණ මතුවන්නේදැයි පරික්ෂා කිරීම සඳහායි . ඒ අනුව, අදාළ සති දෙකක කාලය සම්පූර්ණ වීමෙන් පසු මෙම පිරිස අද නිවෙස් බලා පිටත් වීම ආරම්භ කළේ දියතලාව යුද හමුදා කඳවුරේ නිලධාරීන්ගේ මැදිහත් විමෙනි. හමුදා ප්‍රකාශක බ්‍රිගේඩියර් චන්දන වික්‍රමසිංහ මහතා සඳහන් කළේ, ඔවුන් යුධ හමුදා මූලස්ථානයේදී අද පස්වරුවේ යුධ හමුදාපතිවරයා ද හමුවූ බවයි. මේ අතර කොවිඩ් 19 වෛරසය හෙවත් කොරෝනා වෛරසය ආසාධනය වී ඇති සංඛ්‍යාව 64,000 ක් දක්වා ඉහළ ගොස් තිබේ. ඉන් පුද්ගලයින් 1,685 දෙනෙකුගේ තත්ත්වය බරපතල බව විදෙස් මාධ්‍ය වාර්තාකරයි. ඒ අනුව, මේ වනවිට කොරෝනා වෛරසය හේතුවෙන් ලොව පුරා මිය ගිය ගණන 1,383ක් දක්වා ඉහළ ගොස් තිබේ. කෙසේ වෙතත් වෛරසය මුල්වරට වාර්තා වූ චීනයේ වූහාන් නගරය වසා දමා අදට දින 23 කි."
    },
    {
        "content": "කඩවත, මංකඩපාර ප්‍රදේශයේ පිහිටි ලී වෙළෙඳසැලක අද උදෑසන ගින්නක් හට ගත්තේ ය. ගම්පහ මහ නගර සභාවට අයත් ගිනි නිවීම් ඒකකය සඳහන් කළේ, ගින්න මැඩ පැවැත්වීම සඳහා සේවා රථ 02 ක් පිටත් කර යැවූ බවයි. ගින්න තවදුරටත් පාලනය කරමින් ඇතැයි ගිනි නිවීම් ඒකකය පැවසුවේ ය."
    },
    {
        "content": "1  – රංජිත් මද්දුම බණ්ඩාර: සජිත් ප්‍රේමදාසගේ නායකත්වය යටතේ ජාතික සමගි බලවේගය යටතේ තරග කිරීමට තමා තීරණය කර ඇතැයි රංජිත් මද්දුම බණ්ඩාර මහතා පවසයි. 2.  :සෞඛ්‍ය ආරක්ෂණ පියවරක් ලෙස දියතලාව යුද හමුදා රෝහලේ රඳවා සිටි චීනයේ වූහාන් සිට පැමිණි ශ්‍රී ලාංකිකයින් පිරිස ඊයේ උදෑසන සිය නිවෙස් බලා පිටත් විය. 3.  : රුසියාවේ හිටපු ශ්‍රී ලංකා තානාපති උදයංග වීරතුංග මහතා ඊයේ පස්වරුවේ කොළඹ කොටුව මහේත්‍රාත් අධිකරණය හමුවට ඉදිරිපත් කිරීමෙන් පසුව 17 වැනිදා දක්වා රක්ෂිත බන්ධනාගාරගත කළේය. 4.   : අප්‍රේල් 21 වැනිදා කොළඹ ෂැංග්‍රිලා හෝටලයේදී බෝම්බ පිපිරීමට අදාළව සැකපිට අත්අඩංගුවට ගෙන සිටින සැකකරුවන් 6 දෙනා ලබන 28 වැනිදා දක්වා තවදුරටත් රක්ෂිත බන්ධනාගාරගත කිරීමට කොළඹ අතිරේක මහේස්ත්‍රාත් තනුජා ලක්මාලි ජයතුංග මහත්මිය ඊයේ නියෝග කළා ය. විදෙස් පුවත් 1.   : කොරෝනා වෛරසය ආසාදය වීමෙන් චීනයේ මියගිය පුද්ගලයින් සංඛ්‍යාව 1483 ක් දක්වා ඉහළ ගොස් තිබේ."
    },
    {
        "content": "‘අයිස් ‘ නැමැති මත්ද්‍රව්‍ය තොගයක් තංගල්ල මුහුදේ පාවෙමින් තිබියදී ධීවරයින් පිරිසක් විසින් සොයාගනු ලැබ තිබේ. පොලීසිය සඳහන් කළේ, එම මත්ද්‍රව්‍ය තොගයේ වටිනාකම රුපියල් කෝටි 6 ක් පමණ වන බවයි. මුහුදේ පාවෙමින් තිබූ එම පාර්සලය දැක ධීවරයින් පිරිසක් වෙරළ ආරක්ෂක දෙපාර්තමේන්තු නිලධාරීන් සමග එක්ව මත්ද්‍රව්‍ය තොගය රැගෙනවිත් තංගල්ල පොලීසියට භාර දී තිබේ. සොයාගත් පාර්සලයේ මත්ද්‍රව්‍ය කිලෝග්‍රෑම් 3 යි ග්‍රෑම් 187 ක් තිබූ බව පොලීසිය සඳහන් කළේ ය."
    },
    {
        "content": "අම්පාර, කල්මුණේ මහ නගර සභා බල ප්‍රදේශය යටතේ පාලනය වූ සයින්දමරුදු බල ප්‍රදේශයේ නව නගර සභාවක් ස්ථාපිත කරමින් අති විශේෂ ගැසට් නිවේදනයක් නිකුත් කර තිබේ. ඒ, රාජ්‍ය පරිපාලන, ස්වදේශ කටයුතු පළාත් සභා හා පළාත් පාලන අමාත්‍ය ජනක බණ්ඩාර තෙන්නකෝන් මහතාගේ අත්සනින් යුතුවයි. 2022 වසරේ මාර්තු මස 20 වැනිදා සයින්දමර්දු නගර සභාවේ නිල කාලය ආරම්භ වේ. ඒ අනුව දැනට පවතින කල්මුණේ නගර සභාව 2022 වසරේ මාර්තු 19 වැනිදා විසුරුවා හැරෙනු ඇති. සයින්දමරුදු නගර සභාවේ නව පරිපාලන සීමා නම් කර ඇත්තේ ග්‍රාම සේවා කොට්ඨාස 17 ක් ඊට ඇතුළත් කරමින් ය."
    },
    {
        "content": "ග්‍රෑන්ඩ්පාස්, මාදම්පිටිය සුසාන භූමිය අසළදී තියුණු ආයුධවලින් පහරදී සංවිධානාත්මක අපරාධකරුවකු වූ ‘ආනමාළු රංග’ ඇතුළු දෙදෙනකු ඝාතනය කිරීම සම්බන්ධයෙන් තවත් සැකකරුවෙකු අත්අඩංගුවට ගෙන තිබේ. ඒ, කොළඹ අපරාධ කොට්ඨාසය වැල්ලම්පිටිය ප්‍රදේශයේ කළ මෙහෙයුමකදී ය. 39 හැවිරිදි සැකකරු වැල්ලම්පිටිය ප්‍රදේශයේ පදිංචිකරුවෙකි. අදාළ ඝාතන සම්බන්ධයෙන් අත්අඩංගුවට ගනු ලැබූ ප්‍රධාන සැකකරුගෙන් කළ ප්‍රශ්න කිරීම්වලින් අනතුරුව සෙසු සැකකරු අත්අඩංගුවටගත් බව පොලීසිය සඳහන් කළේ ය. අපරාධය සඳහා යොදා ගත් යතුරු පැදියක් සහ ජංගම දුරකථනයක් ද පොලීසිය භාරයට ගෙන තිබේ. සංවිධානාත්මක අපරාධ කල්ලි 2ක් අතර ඇතිවූ ආරවුලක් මත මෙම ඝාතන සිදුව තිබුණේ පසුගිය වසරේ අගෝස්තු මස 15 වැනිදා ය. ත්‍රීරෝද රථ දෙකකින් පැමිණි පිරිසක් තවත් ත්‍රීරෝද රථයකින් ගමන් කරමින් සිටි ‘ආනමාළු රංග’ ඇතුළු දෙදෙනෙකුට තියුණු ආයුධවලින් පහර දී මෙම ඝාතන සිදුකර තිබුණි."
    },
    {
        "content": "යාපනය, මාදගල් මුහුදු ප්‍රදේශයේදී නීති විරෝධී ලෙස මුහුදු මාර්ග ඔස්සේ ප්‍රවාහනය කරමින් තිබූ රත්‍රං තොගයක් සමග පුද්ගලයින් දෙදෙනෙකු අත්අඩංගුවට ගෙන තිබේ. ඒ, නාවික හමුදාව කළ මෙහෙයුමකදී ය. කිලෝග්‍රෑම් 14 කට අධික එම රත්‍රං තොගයේ වටිනාකම රුපියල් කෝටි 10 ක් පමණ වන බව නාවික හමුදාව සඳහන් කළේ ය. 27 හැවිරිදි සැකකරුවන් එම ප්‍රදේශයේම පදිංචිකරුවන් වේ. මාදගල් මුහුදු ප්‍රදේශයේ අණ නොතකා යාත්‍රා කළ ඩිංගි යාත්‍රාවක් ලුහු බැඳ එම සැකකරුවන් අත්අඩංගුවට ගෙන තිබේ. පසුව කළ මෙහෙයුම්වලදී රත්‍රං තොගය සොයාගත් බව නාවික හමුදාව සඳහන් කළේ ය."
    },
    {
        "content": "රක්ෂිත බන්ධනාගාරගත කෙරුණු රුසියාවේ හිටපු ශ්‍රී ලංකා තානාපති උදයංග වීරතුංග මහතා බන්ධනාගාර රෝහලට ඇතුළත් කර තිබේ. උදයංග වීරතුංග මහතා ඊයේ පස්වරුවේ කොළඹ කොටුව මහේත්‍රාත් අධිකරණය හමුවට ඉදිරිපත් කිරීමෙන් පසුව 17 වැනිදා දක්වා රක්ෂිත බන්ධනාගාරගත කළේය. උදයංග වීරතුංග මහතාව ඊයේ පස්වරු 6.45 ට පමණ කොටුව මහේස්ත්‍රාත් අධිකරණය හමුවට රැගෙන ආවේ අපරාධ පරීක්ෂණ දෙපාර්තුමේන්තුව ඊයේ දිනය පුරා සිදු කළ ප්‍රශ්න කිරීම්වලින් අනතුරුවයි. ඊයේ අලුයම 4.37 ට මස්කට් සිට පැමිණි ශ්‍රීලංකන් ගුවන් සේවයට අයත් යානයකින් දිවයිනට ළඟා වූ උදයංග වීරතුංග මහතාව අපරාධ පරීක්ෂණ දෙපාර්තුමේන්තුව විසින් අත්අඩංගුවට ගනු ලැබිණි. ශ්‍රී ලංකා ගුවන් හමුදාවට යුක්‍රේනයෙන් මිග් යානා මිලදී ගැනීමේ ගනුදෙනුවට අයුතු ලෙස මැදිහත් වී රුපියල් කෝටි ගණනාවක් අයතු ලෙස උපයා ගැනීම ඇතුළු චෝදනා කිහිපයක් ඔහුට එරෙහිව එල්ල වී තිබුණි. 2007 – 2009 කාලය අතරතුරදී සිදුවී ඇති එම ගනුදෙනුව සම්බන්ධයෙන් විමර්ශනය සිදුකළ මූල්‍ය අපරාධ විමර්ශන කොට්ඨාශය විසින් කොටුව මහේස්ත්‍රාත් අධිකරණයට ඉදිරිපත් කළ කරුණු සලකා බැලූ මහේස්ත්‍රාත් අධිකරණය විසින් ඔහු අත්අඩංගුවට ගැනීමට අවස්ථා කිහිපයකදීම විවෘත වරෙන්තු නිකුත් කළේය. මීට පෙර ඔහු අත්තඩංගුවට ගැනීම සඳහා ජාත්‍යන්තර පොලීසිය හරහා රතු නිවේදනයක් ද නිකුත් කර තිබූ අතර එක්සත් අරාබි එමීර් රාජ්‍යය විසින් ඔහු අත්අඩංගුවට ගෙන බන්ධනාගාරගත කිරීමෙන් අනතුරුව මුදා හැර තිබුණි."
    },
    {
        "content": "– අත්අඩංගුවට ගෙන රක්ෂිත බන්ධනාගාරගත කළ රුසියාවේ හිටපු ශ්‍රී ලංකා තානාපති උදයංග වීරතුංග මහතා මීට ටික වේලාවකට පෙර කොළඹ කොටුව මහේස්ත්‍රාත් අධිකරණය හමුවට ඉදිරිපත් කෙරිණි. පසුගිය සිකුරාදා කොළඹ කොටුව මහේස්ත්‍රාත් රංග දිසානායක මහතා නියෝග කළේ, සැකකරු අද දිනය දක්වා රක්ෂිත බන්ධනාගාරගත කරන ලෙසයි. පසුගිය සිකුරාදා අලුයම 4.37ට මස්කට් සිට ශ්‍රී ලංකන් ගුවන් සේවයට අයත් යානයකින් දිවයිනට පැමිණි උදයංග වීරතුංග මහතාව \nඅපරාධ පරීක්ෂණ දෙපාර්තමේන්තුව විසින් අත්අඩංගුවට ගනු ලැබිණි. ඒ, ශ්‍රී ලංකා ගුවන් හමුදාවට යුක්‍රේනයෙන් මිග් යානා මිලදී ගැනීමේ ගනුදෙනවට මැදිහත් වී රුපියල් කෝටි ගණනාවක් අයතු ලෙස උපයා ගැනීම ඇතුළු චෝදනා කිහිපයක් යටතේ ය."
    },
    {
        "content": "හලාවත, කුම්බුටුකුලිය, ලුණුඔය, බංගදෙණිය කළපුවේ ගිලීමෙන් ධීවරයෙකු අතුරුදන්ව තිබේ. පොලීසිය සඳහන් කළේ, ධීවර රැකියාව සඳහා ගොස් සිටියදී ඔහු එම අනතුරට ලක්ව ඇති බවයි. අතුරුදන්ව ඇත්තේ 45 හැවිරිදි බංගදෙණිය ප්‍රදේශයේ පදිංචිකරුවෙකි. ප්‍රදේශවාසීන් හා පොලීසිය එක්ව අතුරුදන් වූ ධීවරයා සෙවීමේ මෙහෙයුම් ආරම්භ කර තිබේ."
    },
    {
        "content": "අප වාර්තාකරු පැවසුවේ, තානාපතිනිය අද දහවල් 12.10 ට පමණ විදේශ සබඳතා අමාත්‍යාංශයට පැමිණ පැයකට ආසන්න කාලයක් එහි රැඳී සිට පිටව ගිය බවයි. යුද හමුදාපති ලුතිනන් ජෙනරාල් ශවේන්ද්‍ර සිල්වා මහතාට අමෙරිකාව පැන වූ වීසා තහනම සම්බන්ධයෙන් රජයේ ප්‍රතිචාරය දැනුම්දීම සඳහා තානාපතිනිය එළෙස කැඳවා තිබුණි. අද පෙරවරු 9.00 ට පමණ විදේශ සඳබතා අමාත්‍යාංශයට පැමිණෙන්නැයි ඇයට දැනුම්දීමක් කළ බව විදේශ සබඳතා අමාත්‍ය දිනේෂ් ගුණවර්ධන මහතා ඊයේ සඳහන් කළේ ය. ශ්‍රී ලංකාවේ සිවිල් යුද සමයේ නීතියට පිටින් සිදු වූ බව කියන මනුෂ්‍ය ඝාතන මුල්කර ගනිමින් ශවේන්ද්‍ර සිල්වා මහතා අමෙරිකාවට ඇතුළුවීමට නුසුදුස්සෙකු ලෙස නම් කළ බව අමෙරිකානු රාජ්‍ය ලේකම් මයික් පොම්පියෝ ට්විටර් පණිවුඩයක් නිකුත් කරමින් පසුගිය දා කියා සිටියේ ය. කෙසේ වෙතත් අමෙරිකානු රාජ්‍ය දෙපාර්තමේන්තුවේ මෙම ක්‍රියමාර්ගයට දැඩි විරෝධය පළ කරන බව ශ්‍රී ලංකා රජය අවධාරණය කළේ ය. විදේශ සබඳතා අමාත්‍යාංශය කියා සිටියේ තහවුරු නොකරන මූලාශ්‍ර මත පදනම්ව ගන්නා ලද මෙම තීරණය යළි සමාලෝචනය කරන ලෙස අමෙරිකාවෙන් ඉල්ලා සිටින බවයි. යුද හමුදාපති සහ වැඩබලන ආරක්ෂක මාණ්ඩලික ප්‍රධානී ලුතිතන් ජෙනරාල් ශවේන්ද්‍ර සිල්වා මහතාට සහ ඔහුගේ පවුලේ සාමාජිකයින්ට අමෙරිකාවට ඇතුළුවීමට තහංචි පැනවීම මහා සංඝරත්නය මෙන්ම පක්ෂ විපක්ෂ දේශපානඥයින්ගේ දැඩි විවේචනයට ලක්විය."
    },
    {
        "content": "ඒ, යුද හමුදාපති ලුතිනන් ජෙනරාල් ශවේන්ද්‍ර සිල්වා මහතාට අමෙරිකාව පැන වූ වීසා තහනම සම්බන්ධයෙන් රජයේ ප්‍රතිචාරය දැනුම්දීම සඳහායි. ශ්‍රී ලංකාවේ සිවිල් යුද සමයේ නීතියට පිටින් සිදු වූ බව කියන මනුෂ්‍ය ඝාතන මුල්කර ගනිමින් ශවේන්ද්‍ර සිල්වා මහතා අමෙරිකාවට ඇතුළුවීමට නුසුදුසු අයෙකු ලෙස නම් කළ බව අමෙරිකානු රාජ්‍ය ලේකම් මයික් පොම්පියෝ ට්ව්ටර් පණිවුඩයක් නිකුත් කරමින් කියා සිටියේ ය. කෙසේ වෙතත් අමෙරිකානු රාජ්‍ය දෙපාර්තමේන්තුවේ මෙම ක්‍රියමාර්ගයට දැඩි විරෝධය පළ කරන බව ශ්‍රී ලංකා රජය අවධාරණය කර සිටි. විදේශ සබඳතා අමාත්‍යාංශය කියා සිටියේ, තහවුරු නොකරන ලද මූලාශ්‍ර මත පදනම්ව ගන්නා ලද මෙම තීරණය යළි සමාලෝචනය කරන ලෙස අමෙරිකාවෙන් ඉල්ලා සිටින බවයි. යුද හමුදාපති සහ වැඩබලන ආරක්ෂක මාණ්ඩලික ප්‍රධානී ලුතිතන් ජෙනරාල් ශවේන්ද්‍ර සිල්වා මහතාට සහ ඔහුගේ පවුලේ සාමාජිකයින්ට අමෙරිකාවට ඇතුළුවීමට තහංචි පැනවීම මහා සංඝරත්නය මෙන්ම පක්ෂ විපක්ෂ දේශපානඥයින්ගේ දැඩි විවේචනයට ලක්විය."
    },
    {
        "content": "පොලිස් විශේෂ කාර්ය බලකාය සඳහන් කළේ, ජාවාරමේ නිරත සැකකරුවන් 06 දෙනෙකු අද කටුනායක ගුවන් තොටුපොළ පරිශ්‍රයේදී අත්අඩංගුවට ගත් බවයි. සැකකරුවන් සන්තකයේ තිබී විදේශීය මත්පැන් බෝතල්, පරිගණක මෘදුකාංග සහ කැමරා කිහිපයක් සොයා ගෙන තිබේ. ඔවුහු කොටහේන, මීගමුව සහ රත්මලාන ප්‍රදේශවල පදිංචිකරුවෝ වෙති. කලක සිට මොවුන් සිංගප්පුරුවෙන් ආනයනය කරන භාණ්ඩ ගෙන්වා තීරුබදු නොගෙවා රැගෙන ගොස් ඇති බවට විමර්ශන වලදී අනාවරණය වූ බව පොලිස් විශේෂ කාර්ය බලකාය පැවසී ය. නීතිමය කටයුතු සඳහා ඔවුන් රේගුවට භාර දී තිබේ."
    },
    {
        "content": "නාවික හමුදාව සඳහන් කළේ, පානදුර පොලීසිය කළ දැනුම්දීමකට අනුව ක්‍රියාත්මක වූ නාවික හමුදාවේ බටහිර නාවික විධානයට අනුයුක්ත කිමිදුම් කණ්ඩායමක් ඔහුගේ සිරුර සොයාගත් බවයි. මියගොස් ඇත්තේ පානදුර ප්‍රදේශයේ පදිංචිකරුවෙකි. සිද්ධිය සම්බන්ධයෙන් වැඩිදුර පරීක්ෂණ පානදුර පොලීසිය විසින් සිදුකරන බව නාවික හමුදාව සඳහන් කළේ ය."
    },
    {
        "content": "එලෙස මියගොස් ඇත්තේ චීනයේ හුබෙයි පළාතෙන් එරටට පැමිණි 80 හැවිරිදි පුද්ගලයෙකි. චීනයට අමතරව ජපානය, හොංකොං සහ පිලිපීනයෙන් මීට පෙර කොරෝනා මරණය බැගින් වාර්තා විය. චීනයෙන් ද අද තවත් කොරෝනා මරණ 143 ක් සහ ආසාදිතයින් 2600 දෙනෙකු වාර්තා වී තිබේ. වෛරසය පැතිරීම පාලනය කිරීමේ තවත් පියවරක් ලෙස සංසරණයේ පවතින මුදල් නෝට්ටු පිරිසිදු කිරීමට තීරණය කර ඇතැයි චීන මහ බැංකුව අද නිවේදනය කළේ ය. පාරජම්බෝල කිරණට නිරාවරණය කරමින් සහ අධික උණුසුම් යන්ත්‍රවලට යොදා දින 14 ක් තැබීමෙන් අනතුරුව මුදල් නෝට්ටු යළි සංසරණයට එක් කිරීමට නියමිතයි. ඊට අමතරව ජපානයේ යොකෝහමා වරායේ නැංගුරම්ලා ඇති ඩයමන්ඩ් ප්‍රින්සස් නෞකාවේ සිටින තවත් පුද්ගලයින් 67 දෙනෙකු කොරෝනා ආසාදිතයින් බව අද තහවුරු කර ගත්තේ ය. අදාළ නෞකාවේ සිටින සිය පුරවැසියන් ගෙන්වා ගැනීම සඳහා හෙට විශේෂ ගුවන් යානයක් පිටත්කර යවන බව, අමෙරිකාව නිවේදනය කළේ ය. ඒ අනුව මේ වන විට ලොව පුරා වාර්තා වන කොරෝනා මරණ සංඛ්‍යාව 1500 කට අධිකයි. ලොව පුරා වාර්තා වන ආසාදිතයින් සංඛ්‍යාව 67000 කි."
    },
    {
        "content": "COLOMBO (News 1st ) – ඇමරිකා එක්සත් ජනපදයේ කොංග්‍රස් සභිකයින් වන අමි බෙරා සහ ජෝර්ජ් හෝල්ඩින් අද පෙරවරුවේ අග්‍රාමාත්‍ය මහින්ද රාජපක්ෂ මහතා හමු වූහ. අග්‍රාමාත්‍ය කාර්යාලයේ පැවති මෙම හමුවේදී අංශ ගණනාවක සබඳතා ශක්තිමත් කර ගත හැකි ක්‍රම පිළිබදව සාකච්ඡා කර තිබේ. එහිදී කොංග්‍රස් සභික බෙරා පවසා ඇත්තේ මෙම කාලාපය වඩාත්ම විචිත්‍රවත් කලාපය වන අතර විශාල විභවයක් ද ඇති බවයි. කොංග්‍රස් සභික බෙරා එක්සත් ජනපද නියෝජිත මන්ත්‍රී මණ්ඩලයේ කැලිෆෝනියාවේ 7 වැනි කොන්ග්‍රස් දිස්ත්‍රික්කය නියෝජනය කරන අතර වර්තමානයේ ඔහු විදේශ කටයුතු කමිටුවේ සාමාජිකයෙකි. ඔහු එහි ආසියාව, පැසිෆික් හා අවිහිංසාවාදය පිළිබඳ අනුකමිටුවේ සභාපතිවරයායි. මේ වන විට රටේ ප්‍රධාන ප්‍රමුඛතාවයක් වන්නේ ආර්ථික සංවර්ධනය බව එහිදී පවසා ඇති අග්‍රාමාත්‍යවරයා ඒ සඳහා ඇමරිකා එක්සත් ජනපද ආයෝජන දිරිමත් කරන බව ද සඳහන් කළේය."
    },
    {
        "content": "1.  : යුද හමුදාපති ලුතිතන් ජෙනරාල් ශවේන්ද්‍ර සිල්වා මහතාට සහ ඔහුගේ පවුලේ සාමාජිකයින්ට අමෙරිකාවට ඇතුළුවීම තහනම් කිරීම සම්බන්ධයෙන් පාර්ශව ගණනාවක් දැඩි විරෝධය පළ කර තිබේ. 2.  : යුරෝපයේ පළමු කොරෝනා මරණය ප්‍රංශයෙන් වාර්තා විය. 3.  : අමෙරිකා එක්සත් ජනපදයේ කොංග්‍රස් සභිකයින් වන අමි බෙරා සහ ජෝර්ජ් හෝල්ඩින් අග්‍රාමාත්‍ය මහින්ද රාජපක්ෂ මහතා හමුවිය. 4.  : තීරු බදු නොගෙවා මෙරටට භාණ්ඩ ගෙන්වීමේ ජාවාරමක තොරතුරු අනාවරණය කර ගැනීමට පොලිස් විශේෂ කාර්ය බලකාය සමත්වී තිබේ. 5.  : තම නගරයට පැමි‍ණෙන සියලුම පුද්ගලයින් දින 14 ක අනිවාර්ය නිරෝධායන ක්‍රියාවලියකට යොමු කිරීමට චීනයේ බීජිං නගර බලධාරීන් තීරණය කර තිබේ."
    },
    {
        "content": "එහි උපසභාපති දුමින්ද ප්‍රියදර්ශන මහතා සඳහන් කළේ, වී අස්වනු නෙළන සෑම දිස්ත්‍රික්කයකම මිලදී ගැනීමේ මධ්‍යස්ථාන ආරම්භ කර ඇති බවයි. වී අස්වැන්න නිසි ප්‍රමිතියට සකසා ඉදිරිපත් කිරීමෙන් වී කිලෝග්‍රෑමයක් සඳහා රුපියල් 50 ක මිලක් ගොවීන්ට ලබාගත හැකි බව ද දුමින්ද ප්‍රියදර්ශන මහතා ප්‍රකාශ කළේ ය."
    },
    {
        "content": "ශ්‍රී ලංකා නිදහස් පක්ෂ ජ්‍යෙෂ්ඨ උපසභාපති මහාචාර්ය රෝහණ ලක්ෂ්මන් පියදාස මහතා පැවසුවේ, එම සාකච්ඡාවේදී දැනට පවතින අන්‍යෝන්‍ය දුරවබෝධයන් දුරු කර නව සන්ධානය පිළිබඳ එකඟතාවයකට පැමිණීමට අපේක්ෂා කරන බවයි. මේ අතර පසුගිය ජනාධිපතිවරණ සමයේදී ශ්‍රී ලංකා පොදුජන පෙරමුණු අපේක්ෂකයාට සහය දැක්වීම සම්බන්ධයෙන් ශ්‍රී ලංකා නිදහස් පක්ෂ මන්ත්‍රීවරුන්ට එරෙහිව පවත්වන විනය පරීක්ෂණ මේ මස අවසන්වීමට පෙර නිම කරන බව ද ඔහු සඳහන් කළේ ය."
    },
    {
        "content": "COLOMBO (News 1st) – ශ්‍රී ලංකා අයෝජන මණ්ඩලයේ (BOI) සභාපතිවරයා ලෙස ව්‍යාජව පෙනී සිටි පුද්ගලයකු කොම්පඤ්ඤ වීදිය ප්‍රදේශයේ අවන්හලකදී අත්අඩංගුවට ගෙන තිබේ. පොලීසිය සඳහන් කළේ, සැකකරු බීමතින් අවන්හලේ සේවකයින් සමග බහින්බස්වීමක් ඇතිකරගෙන එහි හිමිකරුට පහරදී ඇති බවයි. අනතුරුව අදාළ පුද්ගලයා සිය පෙම්වතිය සහ තව ත් පුද්ගලයකු සමග කොම්පඤ්ඤ වීදිය පොලීසියට ගොස් පැමිණිල්ලක් දමා ඇත. පැමිණිල්ල සටහන් කර ගැනීමෙන් අනතුරුව එම පුද්ගලයා ද තුවාල ලබා සිටි බැවින් රෝහල්ගත කළ බව පොලීසිය පැවසුවේ ය. පොලිස් විමර්ශනවලදී හෙළිවී ඇත්තේ සැකකරු ශ්‍රී ලංකා ආයෝජන මණ්ඩලයේ සභාපතිවරයා නොවන බවයි. එම අවන්හලේ CCTV දර්ශන පරීක්ෂා කළ අවස්ථාවේදී බහින්බස්වීම දුරදිග ගොස් පහරදීමක් සිදු ව ඇති බව පොලීසිය පැවසීය. ව්‍යාජව පෙනී සිටීම, අසත්‍ය පැමිණිල්ලක් ඉදිරිපත් කිරීම සහ පහරදීම සම්බන්ධයෙන් පෞද්ගලික රෝහලක ප්‍රතිකාර ලබමින් සිටියදී සැකකරු ඊයේ රාත්‍රියේ අත්අඩංගුවට ගෙන තිබේ. සැකකරු අද කොටුව මහේස්ත්‍රාත් අධිකරණයට ඉදිරිපත් කිරීමට නියමිතයි."
    },
    {
        "content": "වන සංරක්ෂක ජනරාල් ඩබ්ලිව්. ඒ. සී. වේරගොඩ මහතා සඳහන් කළේ, මෙරට කඩොලාන වන ගහනය තව ත් හෙක්ටොයාර් 10,000 කින් වැඩි කිරීමේ ව්‍යපෘතිය යටතේ එය සිදු කරන බවයි."
    },
    {
        "content": "පොලීසිය පැවසුවේ, සැකකරු රථ වාහන රාජකාරියේ නිරතව සිටි අදාළ පොලිස් සැරයන්වරයාට බීමතින් බැන තර්ජනය කර ඇති බවයි. ඔහු ගමන්ගත් මොටර් රථය ද පොලීසිය භාරයට ගෙන තිබේ. එලෙස අත්අඩංගුවට පත්ව ඇත්තේ 31 හැවිරිදි අලුත්ගම, වැලිපැන්න ප්‍රදේශයේ පදිංචිකරුවෙකි."
    },
    {
        "content": "V-Force සාමාජිකයින්ට ජල ආරක්ෂක පුහුණුව ලබාදීමේ දෙවන අදියර ගල්කිස්ස මුහුදු තීරයේදී අද සාර්ථකව පැවැත්විය. ඔවුන් සමග, ශ්‍රී ලංකා ජීවිතාරක්ෂක සංගමය හා ඒ-පෑඩ් හෙවත් ආපදා කළමනාකරණය පිළිබද ආසියානු පැසිෆික් සහයෝගිතා සංවිධානය ද එක්ව සිටියහ. ජලාශ්‍රිත ආපදා අවස්ථාවකදී ආපදා කණ්ඩායම්වලට සහය විය හැකි ආකාරයෙන් පුහුණු වූ V-Force කණ්ඩායම් ප්‍රාදේශීය මට්ටමින් පිහිටුවීමේ අරමුණින් මෙය සංවිධානය කර තිබුණි.   ජාතික ජීවිතාරක්ෂක සංවිධානයේ මගපෙන්වීම යටතේ මෙය පැවැත්වුණු අතර එහි සභාපති අසංක නානායක්කාර මහතා සහ ප්‍රවීණ ජීවිතාරක්ෂක නිලධාරීහු පිරිසක් ද මේ අවස්ථාවට එක්ව සිටියහ. ජල ආපදා අවදානම් සහිත ප්‍රදේශවල නිව්ස් ෆස්ට් ප්‍රාදේශීය වාර්තාකරුවන් ද වැඩමුළුවට එක් ව සිටීම විශේෂත්වයකි . මෙහිදී ජීවිතාරක්ෂක උපකරණ සහ ආම්පන්න භාවිත කරන ආකාරය පැහැදිලි කෙරුණු අතර, ප්‍රායෝගික ක්‍රියාකාරකම් ද සිදු කෙරිණි. ප්‍රවීණ ජීවිතාරක්ෂක නිලධාරීන් එක්ව මුහුදේදී යාත්‍රාවක් පෙරළුණු විට ක්‍රියාකරන ආකාරය ඉදිරිපත් කෙරුණු කැප්සයිස් පෙරහුරුවක් ද මෙහිදී පැවැත්විණ. ජීවිත ආරක්ෂක පළමු ශ්‍රේණිය දක්වා පුහුණුව ලැබූ V-Force සාමාජිකයින්ට සහතික පත්‍රද පිරිනැමිණ."
    },
    {
        "content": "ඒ, වනජීවි නිලධාරීන් කළ වැටලීමකදීය. සැකකරු බුන්දල වනෝද්‍යානයට අනියුක්තව සේවය කළ දෙබරවැව, සඳුන්ගම ප්‍රදේශයේ පදිංචි 31 හැවිරිදි පුද්ගලයෙකි. ඔහු වැඩිදුර පරීක්ෂණ සඳහා හම්බන්තොට මහේස්ත්‍රාත්වරයා හමුවට ඉදිරිපත් කිරීමට නියමිතය."
    },
    {
        "content": "මඩකලපුව, එරාවූර්, සන්දිවේලි මංසන්ධියේදී සිදු වූ රිය අනතුරකින් පුද්ගලයින් දෙදෙනෙකු මියගොස් තවත් දෙදෙනෙකු බරපතල තුවාල ලබා තිබේ. පොලීසිය පැවසුවේ ලොරියක් හා ත්‍රීරෝද රථයක් මුහුණට මුහුණ ගැටීමෙන් අද පෙරවරු 9.40 ට පමණ එම අනතුර සිදුව ඇති බවයි. ත්‍රීරෝද රථයේ ගමන් කළ 71 හැවිරිදි පුද්ගලයෙකු හා ඔහුගේ පුත්‍රයා අනතුරින් මියගොස් තිබේ. පොලීසිය පැවසුවේ බරපතල තුවාල ලැබූ අනෙක් දෙදෙනා මඩකලපුව රෝහලට ඇතුළත් කළ බවයි. ලොරියේ රියදුරුට නින්දයාම හේතුවෙන් අනතුර සිදුව ඇති අතර ඔහු මේ වනවිට එරාවූර් පොලීසිය විසින් අත්අඩංගුවට ගෙන තිබේ"
    },
    {
        "content": "විදේශ සබඳතා අමාත්‍යාංශයට අද උදෑසන පැමිණි \nමෙරට අමෙරිකානු තානාපතිනිය එහි පැයක පමණ කාලයක් එහි රැඳී සිට ඇත. ඇය අමාත්‍යාංශයට පැමිණියේ විදේශ සබඳතා අමාත්‍ය දිනේෂ් ගුණවර්ධන මහතා ඇයට කළ දැනුම්දීමකට අනුවයි. එහිදී යුද හමුදාපති ලුතිනන් ජෙනරාල් ශවේන්ද්‍ර සිල්වා මහතාට අමෙරිකාව පැන වූ වීසා තහනම සම්බන්ධයෙන් රජයේ ප්‍රතිචාරය මෙරට අමෙරිකානු තානාපතිනිය වෙත දැනුම් දී තිබේ. ශ්‍රී ලංකාවේ සිවිල් යුද සමයේ නීතියට පිටින් සිදු වූ බව කියන මනුෂ්‍ය ඝාතන මුල්කර ගනිමින් ශවේන්ද්‍ර සිල්වා මහතා අමෙරිකාවට ඇතුළුවීමට නුසුදුස්සෙකු ලෙස නම් කළ බව අමෙරිකානු රාජ්‍ය ලේකම් මයික් පොම්පියෝ ට්විටර් පණිවුඩයක් නිකුත් කරමින් පසුගිය දා කියා සිටියේ ය. කෙසේ වෙතත් අමෙරිකානු රාජ්‍ය දෙපාර්තමේන්තුවේ මෙම ක්‍රියමාර්ගයට දැඩි විරෝධය පළ කරන බව ශ්‍රී ලංකා රජය අවධාරණය කළේ ය. විදේශ සබඳතා අමාත්‍යාංශය කියා සිටියේ තහවුරු නොකරන මූලාශ්‍ර මත පදනම්ව ගන්නා ලද මෙම තීරණය යළි සමාලෝචනය කරන ලෙස අමෙරිකාවෙන් ඉල්ලා සිටින බවයි. යුද හමුදාපති සහ වැඩබලන ආරක්ෂක මාණ්ඩලික ප්‍රධානී ලුතිතන් ජෙනරාල් ශවේන්ද්‍ර සිල්වා මහතාට සහ ඔහුගේ පවුලේ සාමාජිකයින්ට අමෙරිකාවට ඇතුළුවීමට තහංචි පැනවීම මහා සංඝරත්නය මෙන්ම පක්ෂ විපක්ෂ දේශපානඥයින්ගේ දැඩි විවේචනයට ලක්විය."
    },
    {
        "content": "දේශපාලන පළිගැනීම් පිළිබඳව සොයාබලන ජනාධිපති කොමිසන් සභාවේ සාක්ෂි විමර්ශන කටයුතු අද ආරම්භ වේ. එහි ප්‍රකාශකයෙකු සඳහන් කළේ, ඒ අනුව අද හෙට සහ අනිද්දා දිනයන්හිදී පැවැත්වෙන සාක්ෂි විමර්ශනයට කොමිසම වෙත පැමිණිලි ඉදිරිපත් කර තිබූ ආරක්ෂක අංශ උසස් නිලධාරීන් කිහිප දෙනෙකු කැඳවා ඇති බවයි. එසේම අදාළ ආරක්ෂක අංශ නිලධාරීන් පසුගියදා කොමිසමේ පොලිස් ඒකකය වෙත පැමිණ සාක්ෂි ලබාදීම සිදුකළ බව ද කොමිසමේ ප්‍රකාශකයෙකු සඳහන් කළේ ය. දේශපාලන පළිගැනීම් පිළිබඳව සොයාබලන ජනාධිපති කොමිසන් සභාවට මේ දක්වා ලැබී ඇති පැමිණිලි සංඛ්‍යාව 263 කි. පසුගිය 06 වනදා සිට ලබන 20 වැනිදා දක්වා මෙම කොමිසම සඳහා පැමිණිලි භාර ගැනීම සිදු වේ. මෙම ජනාධිපති කොමිසමේ සභාපතිත්වය දරන්නේ විශ්‍රාමික ශ්‍රේෂ්ඨාධිකරණ විනිසුරු උපාලි අබේරත්න මහතා වන අතර විශ්‍රාමික අභියාචනාධිකරණ විනිසුරු චන්ද්‍රා ජයතිලක හා හිටපු පොලිස්පති චන්ද්‍රා ප්‍රනාන්දු යන මහත්වරුන් එහි සෙසු සාමාජිකයින් වේ."
    },
    {
        "content": "ඒ අනුව, ශ්‍රී ලංකා නිදහස් පොදුජන සන්ධානයේ ධුරයන් මෙසේයි. \n \n \n \n \n \n \n පොදුජන එක්සත් පෙරමුණ, ශ්‍රී ලංකා නිදහස් පොදුජන සන්ධානය ලෙස වෙනස් විය යුතු යැයි මීට සති කිහිපයකට පෙර පැවති එම පෙරමුණේ සම්මේලනයකදී තීරණය කෙරුණි."
    },
    {
        "content": "COLOMBO (News 1st) – රුසියාවේ හිටපු තානාපති උදයංග වීරතුංග මහතා ලබන 26 වැනි දා දක්වා තවදුරටත් රක්ෂිත බන්ධනාගාරගත කිරීමට කොටුව මහේස්ත්‍රාත් රංග දිසානායක මහතා අද නියෝග කර තිබේ. ඒ, ඔහු අද කොටුව මහේස්ත්‍රාත් අධිකරණය හමුවට ඉදිරිපත් කිරීමෙන් අනතුරුවයි. මිග් යානා මිලදී ගැනීමේ ගනුදෙනුවට අයුතු ලෙස මැදිහත්වී ශ්‍රී ලංකා රජයට අමෙරිකානු ඩොලර් බිලියන 07 කට අධික පාඩුවක් සිදු කිරීමේ චෝදනා යටතේ ඔහු අත්අඩංගුවට ගැණුනේ පසුගිය සිකුරාදායි. වරදේ බරපතළකම සහ ඇපදීමෙන් ඇති විය හැකි මහජන කැළඹීම කෙරෙහි අවධානය යොමු කළ තම අධිකරණය විත්තිය කළ ඇප ඉල්ලීම ප්‍රතික්ෂේප කිරීමට තීරණය කළ බව මහේස්ත්‍රාත්වරයා කියා සිටියේ ය. වසර 05 කට අධික කාලයක් පුරා එම සිද්ධිය සම්බන්ධයෙන් විමර්ශන කර අධිකරණයට කරුණු වාර්තා කළ ප්‍රධාන පොලිස් පරීක්ෂක නිහාල් ෆ්‍රැන්සිස් හා ජ්‍යෙෂ්ඨ පොලිස් අධිකාරි ටී. දයාරත්න යන මහත්වරුන් ඉදිරි විමර්ශන සඳහා යෙදවීමට පියවර ගන්නා ලෙසත් එලෙස නොකරන්නේ නම් ඒ කුමන හේතුවක් මත ද යන කරුණ සම්බන්ධයෙන් වහාම අධිකරණයට දැනුම් දෙන්නැයි මහේස්ත්‍රාත්වරයා වැඩබලන පොලිස්පතිවරයාට නියෝග කළේ ය. ඉදිරි විමර්ශන සාර්ථකව අවසන් කිරීම සඳහා එම නිලධාරීන් දෙදෙනාගේ සහය අවශ්‍ය බව අධිකරණයට පෙනි යන්නේ යැයි පෙන්වා දුන් මහේස්ත්‍රාත්වරයා එම නියෝගය කර සිටි. එම මුල්‍ය ගනුදෙනුවේදී අමෙරිකානු ඩොලර් බිලියන 07 ක අලාභයක් ශ්‍රී ලංකා රජයට සිදු ව ඇති බව පැමිණිල්ලෙන් පෙන්වාදී තිබේ. එහෙත් එම ගනුදෙනුවෙන් පොදු දේපළ පනත යටතේ ගැනෙන වැරදි කර ඇති බව පෙන්වාදීමට අත්‍යවශ්‍ය ලේඛනයක් වන සහකාර පොලිස් අධිකාරිවරයෙකු විසින් ඉදිරිපත් කළ යුතු සහතිකය අධිකරණයට ඉදිරිපත් කිරීමට පවා අපරාධ පරීක්ෂණ දෙපාර්තමේන්තුව අපොහොසත්වීම ගැටලුවක් බව මහේස්ත්‍රාත්වරයා පෙන්වා දී ඇත. සැකකරු විසින් කර ඇති අලාභය රුපියල් 25,000 කට අධික බව සනාථ කළ හැකි සහතිකය හෝ අපරාධ පරීක්ෂණ දෙපාර්තමේන්තුව අධිකරණය වෙත ඉදිරිපත් කර නොමැති බැවින් සැකකරුට එරෙහිව පොදු දේපල පනත යටතේ ගැනෙන වැරදි සම්බන්ධයෙන් විමර්ශන කළ නොහැකි බැවින් සැකකරු ඇප මත මුදා හරින්නැයි ජනධිපති නීතිඥ අනිල් සිල්වා අධිකරණයෙන් ඉල්ලා සිටියේ ය. වසර 05 කට ආසන්න කාලයක් එම විමර්ශන කරනු ලැබුවේ සහ සැකකරුට වරෙන්තු නිකුත් කරනු ලැබුවේ පොදු දේපල පනත යටතේ ගැනෙන වැරදි සිදු කර ඇති බව අනාවරණය වීම නිසා බව එහිදී පෙන්වා දුන් මහේස්ත්‍රාත්වරයා, සැකකරු අත්අඩංගුවට ගෙන අධිකරණයට ඉදිරිපත් කරන විට පොදු දේපල පනත යටතේ ගැනෙන වැරදි නොමැතිවීම බලවත් ගැටලුවක් බව අධිකරණයට පෙන්වා දුන්නේ ය. අපරාධ පරීක්ෂණ දෙපාර්තමේන්තුව විසින් පොදු දේපල සහතිකය ඉදිරිපත් නොකිරීම අසමාන්‍ය තත්ත්වයක් බව මෙන්ම පැමිණිල්ල විසින් හිතාමතාම එම සහතිකය අධිකරණයට ඉදිරිපත් නොකිරීමට උත්සහ දරන බව පෙනී යන බවත් මහේස්ත්‍රාවරයා කියා සිටියේ ය. විමර්ශන නිලධාරීන් කටයුතු කරනුයේ සැකකරුට ඇප ලබාදීමට අවශ්‍ය සුදුසුකම් සපුරාලීමට හැකි ආකාරයෙන් බව අධිකරණයට නිරීක්ෂණයවී ඇති බවත් මහේස්ත්‍රාත්වරයා පෙන්වාදී තිබේ. නීතිපතිවරයා දුන් උපදෙස් පිළිපැදීමක් නොකරන්නේ නම් මින් මතු කිසිම නඩුවක් සම්බන්ධවෙන් නීතිපති උපදෙස් ලබා ගැනීමට අවශ්‍ය බවට තම අධිකරණයෙන් ඉල්ලීමක් නොකරන ලෙසට පෙන්වා දුන් මහේස්ත්‍රතාවරයා කියා සිටියේ, නීතිපතිවරයා ලබා දෙන උපදෙස් පිළිනොපැදීම පොලීසියේ අලුත්ම ප්‍රවණතාවය වී ඇති බවයි."
    },
    {
        "content": "පොලීසිය සඳහන් කළේ, ඔවුන් සියලු දෙනා අවුරුදු 20 – 35ත් අතර වයසේ පසුවන බවයි. මෙම වසරේ ජනවාරි මාසය තුළ කළ වැටලීම්වලින් පුද්ගලයින් 199 දෙනෙකු ගංජා සමග අත්අඩංගුවට ගෙන ඇති අතර තව ත් පුද්ගලයින් 14 දෙනෙකු අත්අඩංගුවට ගෙන තිබුණේ හෙරොයින් ළඟ තබා ගැනීම හේතුවෙනි. තව ත් පුද්ගලයින් 10 දෙනෙකු අයිස් නැමැති මත්ද්‍රව්‍ය සමග අත්අඩංගුවට ගත් බව පොලීසිය පැවසීය."
    },
    {
        "content": "නිවේදනයක් නිකුත් කරමින් අමාත්‍යාංශය සඳහන් කළේ, දැඩි රෝගි තදබදයක් පවතින ඇඹිලිපිටිය දිස්ත්‍රික් මහ රෝහල සියලු පහසුකම් සහිත නවීන රෝහලක් බවට පත් කිරීමට අමාත්‍යවරිය තීරණය කර ඇති බවයි. අමාත්‍යවරිය ඒ බව සඳහන් කළේ, ඇඹිලිපිටිය රෝහලේ පවතින මානව හා භෞතික සම්පත් සහ අනෙකුත් අවශ්‍යතාවන් සොයා බැලීම සඳහා ඊයේ ඇඹිලිපිටිය රෝහලේ නිරීක්ෂණයකට සහභාගි වෙමිනි. එම අවස්ථාවේදී ඇඹිලිපිටිය රෝහලේ ක්ෂණික අවශ්‍යතාවන් සපුරා ගැනීම සඳහා රුපියල් ලක්ෂ 750 ක මූල්‍ය පරිත්‍යාගයක් ද අමාත්‍යවරිය විසින් ලබාදී තිබේ."
    },
    {
        "content": "පොලීසිය සඳහන් කළේ, එම පොලිස් කොස්තාපල්වරයා අද උදෑසන සිට පොලිස් ස්ථානයේ නොමැති බවයි. අතුරුදන් වූ බව කියන පොලිස් කොස්තාපල්වරයා ඊයේ රාත්‍රි කාලයේ පොලිස් බැරැක්කයේ සිටි බව පොලිසිය පැවසුවේ ය. අතුරුදන් ව ඇත්තේ මාතර ප්‍රදේශයේ පදිංචි 37 හැවිරිදි පොලිස් කොස්තාපල්වරයෙකි."
    },
    {
        "content": "පොලීසිය සඳහන් කළේ, එම යතුරුපැදිය ලේඛනවලට ඇතුළත් නොකර නඩු භාණ්ඩයක් වශයෙන් අධිකරණයට ඉදිරිපත් නොකර අපරාධ පරීක්ෂණ දෙපාර්තමේන්තුවේ හිටපු පොලිස් පරීක්ෂක නිශාන්ත සිල්වා මහතා භාවිතා කර ඇති බවයි. ඒ අනුව, මේ වනවිට ඒ සම්බන්ධයෙන් විමර්ශනයක් ආරම්භ කර ඇතැයි පොලීසිය පැවසුවේ ය. එම යතුරුපැදිය අධිකරණයට ඉදිරිපත් නොකිරීම ගැටලුවක් වී ඇති බව අපරාධ පරීක්ෂණ දෙපාර්තමේන්තුව සඳහන් කළේ ය. එම සිද්ධිය සම්බන්ධයෙන් අපරාධ පරීක්ෂණ දෙපාර්තමේන්තුවේ විශේෂ නිලධාරී කණ්ඩායමක් මේ වනවිට පරීක්ෂණයක් ආරම්භ කර තිබේ."
    },
    {
        "content": "පක්ෂ මහ ලේකම් අකිල විරාජ් කාරියවසම් මහතා සඳහන් කළේ, ඒ පිළිබඳ තීරණය කිරිමට කෘත්‍යාධිකාරි මණ්ඩලය හෙට රැස්වන බවයි. එම රැස්වීම හෙට පෙරවරුවේ සිරිතොක පක්ෂ මූලස්ථානයේදී පැවැත්වෙනු ඇති. එහිදී එක්සත් ජාතික පක්ෂය ඉදිරි මහ මැතිවරණයට තරග කරනු ලබන්නේ අලියා හෝ හංසයා ලකුණෙන් ද යන්න සම්බන්ධයෙන් අවසන් තීරණයක් ගන්නා බව අකිල විරාජ් කාරියවසම් මහතා ප්‍රකාශ කළේ ය. මේ අතර විපක්ෂ නායක සජිත් ප්‍රේමදාස මහතාගේ නායකත්වයෙන් යුත් සමගි ජන බලවේගය සහ හංසයා ලකුණ නියෝජනය කළ පක්ෂ නිලධාරීන් අතර සාකච්ඡාවක් අද පැවැත්වීමට නියමිතයි. ඉදිරි මහ මැතිවරණයේදී හංසයා ලකුණින් තරග කිරිම පිළිබඳ එහිදී සාකච්ඡා කිරීමට නියමිත බව සමගි ජන බලවේගයේ ප්‍රකාශකයෙක් සඳහන් කළේ ය."
    },
    {
        "content": "ඒ, සිරිකොත පක්ෂ මූලස්ථානයේදීය. එහිදී එක්සත් ජාතික පක්ෂය ප්‍රමුඛ ‘සමගි ජන බලවේගය’ ඉදිරි මහ මැතිවරණයේදී හංසයා ලකුණෙන් තරග වැදීම සඳහා වන එකඟතාවයන් කෘත්‍යාධිකාරී මණ්ඩල අනුමැතිය සඳහා ඉදිරිපත් කරනු ඇති. පාර්ලිමේන්තු මන්ත්‍රී රංජිත් මද්දුම බණ්ඩාර මහතා සඳහන් කළේ, කෘත්‍යාධිකාරී මණ්ඩල රැස්වීමේ එකඟතාවයන් රැස්වීමෙන් අනතුරුව මාධ්‍යට දැනුම් දෙන බවයි."
    },
    {
        "content": "එහි ලේකම් නිශාන්ත වීරසිංහ මහතා සඳහන් කළේ, පොලිස් කොස්තාපල් තනතුරේ සිට පොලිස් පරීක්ෂක තනතුර දක්වා වූ නිලධාරීන් සඳහා මෙම උසස්වීම් ලබා දෙන බවයි. පසුගිය වසරේ ජූලි මස 01 වැනි දා සිට මේ වසරේ ජනවාරි 01 වැනි දා දක්වා කාලය පදනම් කර ගනිමින් මෙම උසස්වීම් ලබාදීමට පසුගිය දා කැබිනට් අනුමැතිය හිමිවිය. ජාතික පොලිස් කොමිසම සඳහන් කළේ, ඊයේ ලබාදුන් තම අනුමැතියට යටත්ව වැඩබලන පොලිස්පතිවරයා විසින් අදාළ උසස්වීම් නුදුරේදී ලබා දෙනු ඇති බවයි."
    },
    {
        "content": "අමෙරිකානු කොංග්‍රස් මණ්ඩල නියෝජිතයින් පිරිසක් අද පෙරවරුවේ විදේශ කටයුතු අමාත්‍ය දිනේෂ් ගුණවර්ධන මහතා හමුවිය. යුද හමුදාපති ලුතිනන් ජෙනරල් ශවේන්ද්‍ර සිල්වා මහතාට අමෙරිකාවට ඇතුළුවීම සඳහා පනවා ඇති තහනම් සම්බන්ධයෙන් එහිදී සාකච්ඡා කර තිබේ. ඩිමොක්‍රටික් පක්ෂය නියෝජනය කරමින් , එමි බේරා සහ රිපබ්ලිකන් පක්ෂය නියෝජනය කරමින්, ජෝර්ජ් හෝල්ඩිං යන \nමහත්වරුන් අද පෙරවරුවේ විදේශ කටයුතු අමාත්‍ය දිනේෂ් ගුණවර්ධන මහතා හමුවිය. පැයකට ආසන්න කාලයක් පැවති සාකච්ඡාවේදී යුද හමුදාපතිවරයාගේ සිද්ධියට අදාලව ශ්‍රී ලංකාවේ ස්ථාවරය කොංග්‍රස් \nමණ්ඩල නියෝජිතයින් වෙත පැහැදිලි කර තිබේ. යුද සමයේ මානව හිමිකම් කඩකර ඇතැයි චෝදනා කරමින් , යුද හමුදාපති ලුතිනන් ජෙනරාල් ශවේන්ද්‍ර සිල්වා සමතා සහ \nඔහුගේ පවුලේ සාමාජිකයින්ට ඇමෙරිකා එක්සත් ජනපදයට ඇතුළුවීමේ තහනමක් පනවන බව එරට රාජ්‍ය \nදෙපාර්තමේන්තුව පසුගියදා නිවේදනය කළේය. එම තීරණය සම්බන්ධයෙන් මෙරට තානාපතිනි එලේනා බී.ටෙප්ලිස් මහත්මිය ද ඊයේ විදේශ අමාත්‍යවරයා හමුවූවාය. විදේශ සබඳතා අමාත්‍යඅංශය නිකුත් කළ නිවේදනයක දැක්වුණේ ශ්‍රී ලංකා රජයේ ස්ථාවරය වොෂින්ටන් පාලනය වෙත \nදැනුම් දෙන බවට තානාපතිනිය සහතික වූ බවයි. යුද හමුදාපතිවරයාට හා ඔහුගේ පවුලේ සාමාජිකයින්ට පනවා ඇති අමෙරිකානු තහනම වහා ඉවත් කරන ලෙස ඉල්ලමින් \nසංවිධාන කිහිපයක් අද දහවල් කොළඹ ඇමරිකානු තානාපති කාර්යාලයට පැමිණ සංදේශ භාර දුන්නේය."
    },
    {
        "content": "ඒ , විදුලිබල මණ්ඩලයේ අත්‍යවශ්‍ය නඩත්තු කටයුත්තක් හේතුවෙනි. අදාළ කාල සීමාව තුළ අතුරුගිරිය මිලේනියම් සිටි ඇතුළු අවට ප්‍රදේශ කිහිපයක ජල සැපයුම අත්හිටුවන බව ජාතික ජල සම්පාදන හා ජලාපවහන මණ්ඩලය සඳහන් කළේ ය."
    },
    {
        "content": "මෙලෙස ජය ලබාගෙන ඇත්තේ, යාපනය හින්දු විද්‍යාලයේ ශිෂ්‍යයෙකි. යාපනය හින්දු විද්‍යාලයේ ජීව විද්‍යා අංශයෙන් අධ්‍යාපනය ලබන නිත්‍යානන්දන් මාධවන් සමග මෙම තරගාවලියට රටවල් 76 කින් එක් වූ ශිෂ්‍යයින් සංඛ්‍යාව 3566 කි. 10 වැනි වරට පැවති ගූගල් කෝඩ් ඉන් තරගාවලියේ ඇපටියම් මෘදුකාංග කාණ්ඩයෙන් ප්‍රථම ස්ථානය හිමිවූයේ නිත්‍යානන්දන් මාධවන්ටයි. නිත්‍යානන්දන් සමග ශ්‍රී ලංකාවේ චමිදු අමරසිංහ හා කුමුදිත කරුණාරත්න ද වෙනත් අංශවලින් ජයග්‍රාහී ලැයිස්තුවට එක් ව සිටිති. ජයග්‍රාහකයින්ට එළඹෙන ජූනි මාසයේදී තම මව්පියන් හෝ භාරකරුවන් සමග කැලිෆෝනියාවේ ගූගල් මූලස්ථානයේ දින 4 ක සංචාරයක් හිමිවනු ඇති. නව ලෝකයට ශ්‍රී ලංකාවේ අභිමානය එක්කළ නිත්‍යානන්දන් මාධවන්ට News 1st උපහාරය."
    },
    {
        "content": "ඒ පක්ෂයේ නායක අග්‍රාමාත්‍ය මහින්ද රාජපක්ෂ මහතාගේ ප්‍රධානත්වයෙනි. එම රැස්වීමට සියලු පක්ෂ නායකයින් සහ ලේකම්වරුන් සහභාගී වනු ඇති. පක්ෂයේ නියෝජ්‍ය සභාපති අමාත්‍ය දිනේෂ් ගුණවර්ධන මහතා පැවසුවේ, අද පස්වරුවේ එම හමුව පැවැත්වෙන බවයි. එහිදී ඉදිරි මහ මැතිවරණය සම්බන්ධයෙන් සහ දේශපාලන කටයුතු සම්බන්ධයෙන් වැඩි අවධානයක් යොමු කිරීමට අපේක්ෂා කරන බව ඔහු ප්‍රකාශ කළේ ය. ශ්‍රී ලංකා පොදුජන පෙරමුණ ඇතුළු පක්ෂ 10 කින් සමන්විත නව සන්ධානය නම් කර ඇත්තේ , ශ්‍රී ලංකා නිදහස් පොදුජන සන්ධානය ලෙසයි. එම සන්ධානය ලියාපදිංචි කිරීම සඳහා ඊයේ පස්වරුවේ ජාතික මැතිවරණ කොමිෂන් සභාවට අයදුම්පත් භාර දුන්නේ ය."
    },
    {
        "content": "පොලීසිය සඳහන් කළේ, එම පුද්ගලයා කුඹුරේ රැඳී සිටියදී වන අලි ප්‍රහාරයට ලක්ව ඇති බවයි. මිය ගොස් ඇත්තේ 65 හැවිරිදි අක්කරේපත්තුව ප්‍රදේශයේ පදිංචිකරුවෙකි."
    },
    {
        "content": "ඒ , මාර්ගය හරහා ඇති දුම්රිය මාර්ගයක අලුත්වැඩියා කටයුත්තක් හේතුවෙනි. මේ අතර අනිද්දා පස්වරු 6 සිට පසු දින උදෑසන 6 දක්වා ද කෑගල්ල – රඹුක්කන ප්‍රධාන මාර්ග වසා තැබෙනු ඇති. අදාළ කාල සීමාවන් තුළදී විකල්ප මාර්ග භාවිත කරන ලෙස පොලීසිය ජනතාවට දැනුම් දී සිටී."
    },
    {
        "content": "ඒ , ජනාධිපති කාර්යාලය අසල උද්ඝෝෂණ සඳහා වෙන් කර ඇති ස්ථානයේයි. මේ අතර රණවිරු අයිතිවාසිකම් සුරැකීමේ ජාතික සංවිධානය ද අද දෙවන දිනටත් කොළඹ කොටුව දුම්රිය ස්ථානය ඉදිරිපිට උපවාසයේ නිරතව සිටිති. ඒ විශ්‍රාම වැටුප් හිමිකම ඉල්ලමිනි. කොටුව මහේස්ත්‍රාත් අධිකරණය මෙම පිරිසට එම ස්ථානයෙන් ඉවත්වන ලෙස නියෝග කර තිබේ. එම නියෝගය කොටුව පොලීසිය උපවාසයේ නිරත පිරිසට දැනුම් දුන් බව අප වාර්තාකරු සඳහන් කළේ ය. මේ අතර ඊ.ටී.අයි තැන්පත්කරුවන්ගේ සංගමය මහ බැංකුව ඉදිරිපිට මේ වන විට විරෝධතාවයේ නිරතව සිටී."
    },
    {
        "content": "පොලීසිය සඳහන් කළේ, අද අලුයම 3.20ට පමණ බලපිටිය රෝහලේ ප්‍රථිකාර ලබමින් සිටියදී අදාළ පුද්ගලයා ජීවිතක්ෂයට පත්වු බවයි. 36 හැවිරිදි එම පුද්ගලයා බලපිටිය ප්‍රදේශයේම පදිංචිකරුවෙකි. යතුරු පැදියකින් පැමිණි නාඳුනන පුද්ගලයින් දෙදෙනෙකු විසින් ඊයේ උදෑසන එම වෙඩි තැබීම සිදු කර පලා ගොස් තිබිණ. සැකකරුවන් අත්අඩංගුවට ගැනීමට විමර්ශන ආරම්භ කර ඇතැයි පොලීසිය සඳහන් කළේ ය."
    },
    {
        "content": "අත්අඩංගුවට ගැනීම සඳහා වරෙන්තු නිකුත් කර තිබූ රාජ්‍ය අමාත්‍ය ජයන්ත සමරවීර මහතා අද සිය නීතිඥවරුන් මාර්ගයෙන් අධිකරණයට ඉදිරිපත් වීමෙන් පසුව ඔහු වෙනුවෙන් නිකුත් කර තිබූ වරෙන්තුව ආපසු කැඳවීමට කොළඹ මහේස්ත්‍රාත් අධිකරණය නියම කළේ ය. එමෙන්ම සැකකාර ජයන්ත සමරවීර මහතා රුපියල් 7,500 ක අමතර ඇපයක් මත මුදා හරින ලෙස ද කොළඹ ප්‍රධාන මහේස්ත්‍රාත් ලංකා ජයරත්න මෙනෙවිය විසින් නියෝග කරනු ලැබුවා ය. සැකකාර ජයන්ත සමරවීර මහතා අධිකරණයට ඉදිරිපත් කරමින් කරුණු දැක්වූ ඔහුගේ නීතිඥවරයා සඳහන් කර සිටියේ ඊයේ දින පැවති අධික මාර්ග තදබදය හේතුවෙන් තම සේවාදායකයාට නිසි වේලාවට අධිකරණය හමුවට පැමිණීමට නොහැකි වූ බවයි. ඒ සම්බන්ධයෙන් ඔහු අධිකරණයට සිය කණගාටුව පළ කරන බව ද නීතිඥවරයා පැවසුවේ ය. ඉදිරිපත් වූ කරුණු සලකා බැලූ ප්‍රධාන මහේස්ත්‍රාත්වරිය සැකකාර අමාත්‍යවරයා වෙනුවෙන් නිකුත් කර තිබූ වරෙන්තුව ආපසු කැඳවීමට නියෝග කළ අතර මීළග නඩු දිනයේ අධිකරණයේ පෙනී සිටින ලෙසද නියෝග කළා ය. 2016 වසරේ එක්සත් ජාතීන්ගේ මානව හිමිකම් කොමසාරිස් සෙයිද් අල් හුසේන් ශ්‍රී ලංකාවේ සංචාරය කළ අවස්ථාවේදී කොළඹ, තුම්මුල්ලේ පිහිටි එක්සත් ජාතීන්ගේ කොළඹ කාර්යාලය අවට මාර්ග අවහිර කරමින් උද්ඝෝෂණය කිරීම හරහා මහජන පීඩාවක් කළේ යැයි චෝදනා කරමින් ගොනුකර තිබෙන නඩුව ඊයේ කැඳවනු ලැබූ අවස්ථාවේදී එහි සැකකරුවකු වන ජයන්ත සමරවීර මහතා අධිකරණයේ පෙනී නොසිටීම හේතුවෙන් ඔහු අත්අඩංගුවට ගෙන අධිකරණයට ඉදිරිපත් කරන ලෙස දන්වා අධිකරණය නොතීසි නිකුත් කළේ ය."
    },
    {
        "content": "ආරක්ෂක අමාත්‍යාංශය සඳහන් කළේ, ආයුධ භාර නොදුන් අය සඳහා දැඩි නීතිමය පියවර ගන්නා බවයි. ගිනි අවි භාරදීම සඳහා ලබාදුන් සතියක පොදු සමා කාලය අවසන් වීමත් සමග පොලීසිය අනෙකුත් බුද්ධි අංශ සමග එක්ව නීති විරෝධි ගිනි අවි වැටලීම ආරම්භ කර ඇති බව එම නිවේදනයේ සඳහන් ය. ලබාදුන් පොදු සමා කාලය තුළ වලංගු බලපත්‍රයක් නොමැතිව හෝ බලපත්‍රය අලුත් කර නොමැතිව භාවිතා කරන ලද ගිනි අවි 200 ක් සියලු පළාත්වල පොලිස් ස්ථාන වෙත ලබාදී තිබේ. රටේ සියලුම නීති විරෝධි ගිනි අවි භාරයට ගන්නා ලෙස ජනාධිපති ගෝඨාභය රාජපක්ෂ ලබාදුන් නියෝගය අනුව ආරක්‍ෂක අමාත්‍යාංශය විසින් පෙබරවාරි 5 සිට 12 දක්වා ගිනි අවි සඳහා ලබාදුන් පොදු සමා කාලයක් ප්‍රකාශයට පත් කර තිබුණි. වලංගු බලපත්‍රයක් නොමැතිව හෝ බලපත්‍රය අලුත් කර නොමැතිව භාවිතා කරන ගිනි අවි භාරදෙන ලෙස ආරක්‍ෂක අමාත්‍යාංශය කළ ඉල්ලීමට අනුව බෝර 12 වෙඩි බෙහෙත් තුවක්කු 137, බෝර 16 වෙඩි බෙහෙත් තුවක්කු 15, ද්විත්ව බැරල් තුවක්කු 2, රිපීටර් වර්ගයේ තුවක්කු 5, රයිෆල් 6, රිවෝල්වර 7, පිස්තෝල 8 සහ තව ත් ගිනි අවි 20 ක් ළඟම ඇති පොලිස් ස්ථාන වෙත භාරදී ඇති බව ආරක්ෂක අමාත්‍යාංශය පවසයි. වලංගු බලපත්‍ර නොමැතිව හෝ බලපත්‍රය අලුත් කර නොමැතිව භාවිතා කරන ආයුධ භාර දුන් අයට එරෙහිව කිසිදු නීතිමය ක්‍රියාමාර්ගයක් ගෙන නොමැත. පොදු සමාව අතරතුර ආයුධ භාර දුන් අයට නව බලපත්‍ර ලබාගැනීමට සහ පරණ බලපත්‍ර නැවත අලුත් කිරීම් සඳහා ආයුධ පොලීසියට භාර දුන් දින සිට මාස 3 ක සහන කාලයක් ලබාදී ඇත. පොදු සමාවෙන් පසු තවමත් නීති විරෝධි ගිනි අවි සන්තකයේ තබාගෙන සිටින අය පිළිබඳ තොරතුරු ලබාදෙන ලෙස ආරක්‍ෂක අමාත්‍යාංශය මහජනතාවගෙන් ඉල්ලා සිටි."
    },
    {
        "content": "එහි කොමසාරිස් ජනරාල් සමන් ශ්‍රී රත්නායක මහතා සඳහන් කළේ, ඒ සම්බන්ධයෙන් මැතිවරණය ප්‍රකාශයට පත් කළ පසු රජයට දැනුම් දෙන බවයි. මේ අතර එළඹෙන මහ මැතිවරණයට අදාළ මූලික ලියකියවිලි සකස් කිරීම මේ වනවිට සකස් කරමින් පවතින බව ද ඔහු පැවසීය. මෙවර මහ මැතිවරණය පැවැත්වෙන්නේ 2019 ඡන්ද හිමි නාම ලේඛනය මත පදනම්වයි."
    },
    {
        "content": "2018 වර්ෂයට අදාළ රජයේ ගිණුම් පිළිබඳ කාරක සභාවේ වාර්තාව අද පාර්ලිමේන්තුවට ඉදිරිපත් කළේ ය. ඒ, එහි සභාපති රාජ්‍ය අමාත්‍ය ලසන්ත අලගියවන්න මහතා විසිනි. එම වාර්තාවට රාජ්‍ය ආයතන 844 ක ගිණුම් පිළිබඳ තොරතුරු ඇතුළත් වේ. රාජ්‍ය ආයතනවල පොදු ගිණුම් තැබීමේ ක්‍රම, මුල්‍ය පාලනය හා කාර්ය සාධනය පරිගණක ජාලගත ක්‍රමය මගින් වාර්ෂිකව අගයන අතර එලෙස සැකසුණු වාර්තාව පාර්ලිමේන්තුවට ඉදිරිපත් කෙරිණි. අදාළ වාර්තාව පිටු 800 කින් සමන්විත වේ."
    },
    {
        "content": "මේ අතර රුපියල් මිලියන 367 ක මුදල් ප්‍රතිපාදන ලබා ගැනීම සඳහා වන යෝජනාවක් ද ආණ්ඩුව අද පාර්ලිමේන්තුවට ඉදිරිපත් කිරීමට නියමිතයි. මේ අතර ශ්‍රීලංකන් ගුවන් සමාගමේ බලධාරීන් අද කෝප් කමිටුව හමුවට කැඳවා තිබේ. එහි සභාපති පාර්ලිමේන්තු මන්ත්‍රී සුනිල් හඳුන්නෙත්ති මහතා සඳහන් කළේ, එයාර් බස් ගනුදෙනුව පිළිබඳ කරුණු විමසීමට ඔවුන් කැඳවූ බවයි."
    },
    {
        "content": "ඒ, අයිස් නැමති මත්ද්‍රව්‍ය ග්‍රෑම් 250 ක් ද සමගයි. සැකකරු ප්‍රදේශයේ පුද්ගලයින්ගෙන් කප්පම් ගැනීමේ නිරතව ඇති බව ද පරීක්ෂණවලදී හෙළිවිය. අත්අඩංගුවට පත් සැකකරු වැඩිදුර පරීක්ෂණ සඳහා මට්ටක්කුලිය පොලීසියට භාරදුන් බව පොලිස් විශේෂ කාර්ය බලකාය සඳහන් කළේ ය."
    },
    {
        "content": "එහි ප්‍රධාන වසංගත රෝග විද්‍යාඥ විශේෂඥ වෛද්‍ය සුදත් සමරවීර මහතා සඳහන් කළේ, ඇය රෝහලින් පිටවී කටුනායක ගුවන්තොටුපොළින් අද දිනයේම චීනය බලා යාමට නියමිත බවයි. විශේෂඥ වෛද්‍ය සුදත් සමරවීර මහතා ප්‍රකාශ කළේ, ප්‍රතිකාර ලබාදීමෙන් අනතුරුව අදාළ චීන ජාතික කාන්තාවගේ ශරීරයෙන් වෛරසය ඉවත් වී ඇත්දැයි තහවරු කර ගැනීමට පරීක්ෂණ රැසක් සිදු කළ බවය. එම සියලු පරීක්ෂණවලදී ඇගේ ශරීරයේ කොරෝනා වෛරසය නොමැති බව තහවුරු වූ බව වෛද්‍යවරයා සඳහන් කළේ ය. චීනයේ හුබෙයි පළාතේ පදිංචිකාරියක් වූ 43 හැවිරිදි ඇය මෙරට සංචාරයට පැමිණ සිටියදී පසුගිය මස 26 වැනි දා කොරෝනා වෛරසයේ රෝග ලක්ෂණ මතුවීමත් සමග රෝහල්ගතවූ අතර පසුව කළ පරීක්ෂණවලදී ඇයට එම වෛරසය ආසාදනය වී ඇති බව හෙළිවිය. මේ අතර විශේෂඥ වෛද්‍ය සුදත් සමරවීර මහතා සඳහන් කළේ, මේ වනවිට මහනුවර හා කරාපිටිය රෝහල්වල කොරෝනා ආසාදිත බවට සැක කෙරෙන රෝගීන් දෙදෙනෙකු පමණක් ප්‍රතිකාර ලබන බවයි."
    },
    {
        "content": "ඊට අදාළ තොරතුරු ඉල්ලා අමාත්‍යාංශ ලේකම්වරුන්, දෙපාර්තමේන්තු ප්‍රධානීන් සහ දිස්ත්‍රික් ලේකම්වරුන් වෙත චක්‍රලේඛනයක් ද ඊයේ නිකුත් කෙරුණි. ඒ, ඒකාබද්ධ සේවා අධ්‍යක්ෂ ජනරාල්වරයාගේ අත්සනින් ය. එම චක්‍රලේඛනයට අනුව ස්ථිර කරනු ලබන කාර්යාල සහයක සේවකයන් හා රියැදුරන් දින 180 ක අඛණ්ඩ සේවා කාලයක් සම්පූර්ණ කර තිබිය යුතු අතර ඒ සඳහා වන නියමිත අධ්‍යාපන සුදුසුකම් ද සපුරා තිබිය යුතු වේ. අවශ්‍ය සුදුසුකම් සපුරා ඇති සේවකයින්ට ආයතන ප්‍රධානීන් විසින් තාවකාලික පත්වීම් ලිපි නිකුත් කරනු ලබන අතර තාවකාලික පත්වීම් ලිපි නිකුත් කර මාස 3 ක් ඇතුළත විධිමත් පත්වීම් ලිපි නිකුත් කිරීම සඳහා ලිපි ගොනු ඒකාබද්ධ සේවා අධ්‍යක්ෂ ජනරාල්වරයා වෙත එවන ලෙස ද එම චක්‍රලේඛනයෙන් උපදෙස් දී ඇත."
    },
    {
        "content": "අමාත්‍යාංශය සඳහන් කළේ, ඒ අනුව දහවල් කාලයේදී අර්ධ සුඛෝපභෝගී බස් රථ ධාවනය සම්පූර්ණයෙන්ම තහනම් කරනු ඇති බවයි. කෙසේ වෙතත් එම කාලසීමාව තුළ ද ධාවනයට එක් කළ හැක්කේ කිලෝමීටර් 200 කට අධික දුරක් ගමන් කරන බස් රථ පමණි. ඉදිරියේදී අමාත්‍ය මණ්ඩලයට ඉදිරිපත් කරන පත්‍රිකාවකින් ඒ සඳහා අනුමැතිය ලබා ගැනීමට නියමිත අතර ඒ අනුව, කිලෝමීටර් 200 ට අඩු දුරක් ධාවනය කරන අර්ධ සුඛෝපබෝගී බස් රථ සඳහා අවසර හිමි නොවන බව ද මගී ප්‍රවාහන කළමනාකරණ අමාත්‍යාංශය නිකුත් කළ නිවේදනයේ සඳහන් ය."
    },
    {
        "content": "ඔහු මේ බව පැවසුවේ, එක්සත් ජාතික පක්ෂ කෘත්‍යාධිකාරී මණ්ඩල රැස්වීම අවසන් වීමෙන් පසු මාධ්‍ය වෙත අදහස් දක්වමිනි. අද පෙරවරු 10.00 ට කෘත්‍යාධිකාරී මණ්ඩලය රැස්වූයේ සිරිකොත පක්ෂ මූලස්ථානයේදීය. සන්ධානගතව හංසයා ලකුණින් තරග කිරීමට ඇති හැකියාව පිළිබඳ මැතිවරණ කොමිසම සමග පැවැත්වෙන සාකච්ඡාවෙන් අනතුරුව තීරණය කරන බව මන්ත්‍රී කිරිඇල්ල මහතා පැවසුවේය. ඔවුන් අද පස්වරුවේ මැතිවරණ කොමිසමේ සභාපතිවරයා හමුවීමට නියමිතයි."
    },
    {
        "content": "සමකැබිනට් ප්‍රකාශක අමාත්‍ය බන්දුල ගුණවර්ධන මහතා ඒ බව දැනුම් දුන්නේය. ඒ, දැන් පැවැත්වෙන කැබිනට් තීරණ දැනුම්දීමේ ප්‍රවෘත්ති සාකච්ඡාවේදීය."
    },
    {
        "content": "නිමල් පෙරේරා මහතා,, නාමල් රාජපක්ෂ මහතාට එරෙහිව කොටුව මහේස්ත්‍රාත් අධීකරණය හමුවේ පැවැති,, මේ වන විට බහා තබා ඇති මුදල් විශූද්ධිකරණය වැළැක්වීමේ පනත යටතේ පැවරුණු නඩුවේ පැමිණිල්ලේ සාක්ෂිකරුවෙකි. ඒ අනුව, නිමල් පෙරේරා මහතාට විදෙස් ගමන් තහනමක් පැනවුණු අතර, ඔහුට අයත් මෙරට බැංකු ගිණුම් 4 ක විස්තර ලබා දෙන \nලෙස ද කොටුව මහේස්ත්‍රාත් අධිකරණය අද නියෝග කළේ ය. නියෝජ්‍ය සොලිසිටර් ජනරාල් තුසිත් මුදලිගේ මහතා කියා සිටියේ, කපිල චන්ද්‍රසේන මහතාගේ බිරිඳ වන ප්‍රියංකා විජේනායක මහත්මියට අයත් ගිණුමෙන්, යුරෝ එක්ලක්ෂ 60,000ක මුදලක් ශ්‍රී ලංකා ඇඩ්වර්ඩ්ස් නමැති සාමාගමකට එවා ඇති බවයි. එම සමාගමට ස්ථීර ලිපිනයක් නොමැති අතර, එහි අධ්‍යක්ෂවරුන් දෙදෙනෙකු සිටින බවත් ඔවුන් සහෝදරයින් බවත් අධිකරණයේදී \nඅනාවරණය විය. බාල සහෝදරයාගෙන් අපරාධ පරික්ෂණ දෙපාර්තමේන්තුව ප්‍රකාශ ලබාගෙන ඇති අතර, අනෙක් සහෝදරයාට හෙට අපරාධ පරික්ෂණ දෙපාර්තමේන්තුවට පැමිණෙන ලෙස කැඳවීම් කර තිබේ. ශ්‍රී ලංකන් ගුවන් සේවයේ යානා මිලදී ගැනීමේ ගනුදෙනුවට අදාළව කපිල චන්ද්‍රසේන මහතා සම්බන්ධ විමර්ශන මන්දගාමී ඇයිදැයි කොටුව මහේස්ත්‍රාත් රංග දිසානායක මහතා අද අපරාධ පරික්ෂණ දෙපාර්තමේන්තුවෙන් විමසී ය. ඒ සම්බන්ධයෙන් යම් බලපෑමක් තිබේදැයි විමසු මහේස්ත්‍රාත්වරයා සඳහන් කළේ, එවැනි බලපෑමක් තිබේ නම් අධිකරණයට දැනුම් දෙන ලෙසයි. මේ පිළිබඳව විමර්ශනය කරන ප්‍රධාන විමර්ශන නිලධාරීයා සති 2 ක් විදේශ ගතවීම නිසා විමර්ශන ප්‍රමාද වූ බව, අපරාධ පරික්ෂණ දෙපාර්තමේන්තුව මෙහිදී අධිකරණයට දැනුම් දුන්නේ ය."
    },
    {
        "content": "ඒ, විශ්‍රාමිකයින් වෙත උසස් සහ කඩිනම් සේවයක් ලබාදීමේ අරමුණිනි. මින් පෙර පැවති ක්‍රමයට අනුව ප්‍රාදේශීය ලේකම් කාර්යාල හරහා ලබාගන්නා නිදහස් දුම්රිය ගමන් ප්‍රවේශ පත්‍ර අයැදුම්පත, සම්පූර්ණ කිරීමේන් අනතුරුව නැවත ප්‍රාදේශීය ලේකම් කාර්යාල වෙත ඉදිරිපත් කොට නිදහස් දුම්රිය ගමන් ප්‍රවේශ පත්‍ර ලබාගත යුතු වේ. අප කළ විමසීමකදී දුම්රිය සාමාන්‍යාධිකාරී ඩිලන්ත ප්‍රනාන්දු මහතා ප්‍රකාශ කළේ, විශ්‍රාමික හැඳුනුම්පත හෝ ජාතික හැඳුනුම්පත ඉදිරිපත් කිරීමෙන් නිදහස් දුම්රිය ගමන් ප්‍රවේශ පත්‍ර ලබාගත හැකි බවයි. විශ්‍රාමිකයින්ගේ තොරතුරු ඇතුළු සියලු දත්ත දුම්රිය දේපාර්තමේන්තුව යටතේ මේ වනවිට පරිගණක ජාලගත වී ඇත. මෙහි නියමු ව්‍යාපෘතිය අද දිනයේදී කොළඹ කොටුව දුම්රිය ස්ථානයෙන් ආරම්භ විය."
    },
    {
        "content": "2011 වසරේ ජනවාරි මස 29 වනිදා රත්ගම ප්‍රදේශයේදී යකඩ පොලුවලින් පහරදී පුද්ගලයෙකු ඝාතනය කර තවත් අයෙකුට තුවාල සිදු කිරීම සම්බන්ධයෙන් ඔවුන්ට එරෙහිව නීතිපතිවරයා අධිචෝදනා ගොනු කර තිබිණ. නඩුව විභාග කළ විනිසුරු වසන්ත ජිනදාස මහතා තීන්දුව ප්‍රකාශයට පත් කරමින් පැවසුවේ, සැකකරුවන්ට එරෙහිව නැගූ චෝදනා සාධාරණ සැකයකින් තොරව ඔප්පු වන බවයි."
    },
    {
        "content": "මෙම නඩුව සම්බන්ධයෙන් යුද හමුදා බුද්ධි අංශ නිලධාරීන් 9 දෙනෙකුට එරෙහිව නීතිපතිවරයා චෝදනා ගොනු කර ඇත. නඩුව අද කැඳවනු ලැබුවේ සම්පත් අබේකෝන්, සම්පත් විජේරත්න සහ ගිහාන් කුලතුංග යන විනිසුරුවරුන් හමුවේදී ය."
    },
    {
        "content": "එම මණ්ඩලය සඳහන් කළේ, කැලණි ගඟ දකුණු ඉවුරේ ජල ව්‍යාපෘතියේ නළ පද්ධතියේ වැඩි දියුණු කටයුත්තක් හේතුවෙන් මෙලෙස ජල සැපයුම අත්හිටුවන බවයි. ඒ අනුව ජා-ඇල, ඒකල, කඳාන, ආනියකන්ද, බටගම, තුඩැල්ල, නිවන්දම, මාඑළිය, කෙරවළපිටිය, මාටාගොඩ, වැලිසර, මාබෝල, ඇලපිටිය, දික්ඕවිට, උස්වැටිකෙයියාව, පමුණුගම සහ බෝපිටිය යන ප්‍රදේශවලට මෙලෙස ජල සැපයුම අත්හිටවනු ඇති."
    },
    {
        "content": "පරිසර යුක්ති කේන්ද්‍රය විසින් මෙම නඩුව ගොනු කරනු ලැබ ඇත්තේ, විල්පත්තුව අභය භූමිය ආශ්‍රිත කල්ලාරු ප්‍රදේශයේ ඉඩම් අක්කර දහස් ගණනක් එළි පෙහෙළි කර, අවතැන් වූ මුස්ලිම් ජනතාව පදිංචි කිරීමේ අරමුණින් කටයුතු කිරීමට එරෙහිවයි. පෙත්සම අද විභාගයට ගනු ලැබුවේ, ජනක් ද සිල්වා සහ නිශ්ශංක බන්දුල කරුණාරත්න යන අභියාචනාධිකරණ ද්වි පුද්ගල විනිසුරු මඩුල්ල හමුවේයි. පෙත්සමේ වගඋත්තරකරුවන් ලෙස හිටපු අමාත්‍ය රිෂාඩ් බදියුදීන්, මධ්‍යම පරිසර අධිකාරිය, වන සංරක්ෂණ දෙපාර්තමේන්තුව ඇතුළු පාර්ශව කිහිපයක් නම් කර තිබේ. පෙත්සම්කරුවන් පෙන්වා දෙන්නේ, විල්පත්තුව රක්ෂිත වනාන්තර කලාපවලට ආසන්නයේ පිහිටි කල්ආරු රක්ෂිත වනාන්තර කලාපයේ අක්කර 2,388 හෙළි කොට එහි අනවසර ඉදිකිරීම් සිදුකිරීම තුළින් විශාල පාරිසරික හානියක් සිදුව ඇති බවයි. එබැවින් අදාළ වනාන්තර කලාපය තුළ තවදුරටත් හෙළි කිරීම් සිදුකොට අනවසර ඉදිකිරීම් සෑදීම වැළැක්වීමෙන් තහනම් නියෝගයක් නිකුත් කරන ලෙස ඉල්ලමින් පරිසර යුක්ති කේන්ද්‍රය පෙත්සම ගොනු කර තිබේ. නඩුවේ විභාගය අවසන් කොට ඉකුත් වසරේ අගෝස්තු මස තීන්දුව ප්‍රකාශය කිරීමට නියමිතව තිබුණ ද එය විභාග කළ විනිසුරු මහින්ද සමයවර්ධන මහතා තීන්දුව ප්‍රකාශ කිරීමට අකැමැත්ත පළ කිරීම හේතුවෙන් අදාළ පෙත්සම මුල සිට යළි විභාග කිරීමට අභියාචනාධිකරණයේ සභාපති විනිසුරුවරයා තීරණය කළේ ය."
    },
    {
        "content": "නැවත ත්‍රස්තවාදයක් හෝ ආගමික අන්තවාදයක් බිහිවීමට කිසිසේත් ඉඩ නොතබන බව ජනාධිපති ගෝඨාභය රාජපක්ෂ මහතා පවසයි. ජනාධිපතිතුමා මේ බව සඳහන් කළේ, රට හදන “සෞභාග්‍යයේ දැක්මෙහි” තවත් අදියරක් ක්‍රියාවට නංවමින් විකල්ප සහ ග්‍රාමීය මාර්ග කිලෝමීටර් ලක්ෂයක් සංවර්ධනය කිරීමේ වැඩසටහනට අද එක්වෙමින් ය. මත්ද්‍රව්‍ය ජාවාරමේ නිරත විශාල ජාලයක් හඳුනාගෙන ඇති බව සඳහන් කළ ජනාධිපතිතුමා පැවසුවේ, තරුණ පරපුර ඉන් මුදා ගැනීමට අවශ්‍ය පසුබිම සකසා ඇති බවයි."
    },
    {
        "content": "2015 වසරේ ඔක්තෝබර් මස 01 වන දින ශ්‍රී ලංකාව සම්බන්ධයෙන් එක්සත් ජාතීන්ගේ මානව හිමිකම් කවුන්සිලයේදී මේ යෝජනාව අනුමත කර තිබිණ. යුද හමුදාපතිවරයාට හා ඔහුගේ පවුලේ සාමාජිකයින්ට ඇමරිකාව පැනවූ ගමන් තහංචිය පිළිබඳව දීර්ඝ පැහැදිලි කිරීමක් කරමින් අග්‍රාමාත්‍ය මහින්ද රාජපක්ෂ මහතා අද පස්වරුවේ නිවේදනයක් නිකුත් කළේ ය. අග්‍රාමාත්‍යවරයා මහතා පෙන්වා දෙන්නේ එක්සත් ජාතික පක්ෂය, දෙමළ ජාතික සන්ධානය සහ ජනතා විමුක්ති පෙරමුණ විසින් ගෙනගිය යහපාලන ආණ්ඩුව 2015 දී මානව හිමිකම් කවුන්සිලයේ 30/01 යෝජනාවට සම අනුග්‍රහය දැක්වීමෙන් කළ ඓතිහාසික පාවාදීම මෙවැනි තත්ත්වයක් ඇතිවීමට හේතුවී ඇති බවයි. යුද හමුදාපතිවරයා මානව හිමිකම් උල්ලංඝනය කළ බවට චෝදනා කළ ද ඒවා මොනවා දැයි කිසිවෙකු නොදන්නා බව රාජපක්ෂ මහතා පෙන්වා දෙයි. ඔහු පවසන්නේ නීතියෙන් වරදකරුවෙකු වන තුරු අපරාධයකට චෝදනා ලැබූවෙකු වරදකරුවෙකු නොවන බවට සිවිල් හා දේශපාලන අයිතීන් පිළිබඳ සම්මුතියේ සඳහන් වුව ද එය යුද හමුදාපතිවරයාට හෝ පවුලේ සාමාජිකයින්ට බලපාන බවක් නොපෙනෙන බවයි. කිසිදු වරදකට හෝ චෝදනාවකට ලක්වී නොමැති යුද හමුදාපතිවරයාගේ බිරිඳ හා දරුවන් මත ද එම තහංචිය පැනවීම අසාධාරණ බව අග්‍රමාත්‍යවරයා නිකුත් කළ නිවේදනයේ සඳහන් ය. මහින්ද රාජපක්ෂ මහතා පවසන්නේ මේ සම්බන්ධයෙන් අණ්ඩුව අමෙරිකාවට දැඩි විරෝධය පළකර ඇති බවයි. 2015 වසරේ ඔක්තෝබර් මස 01 වන දින ශ්‍රී ලංකාව සම්බන්ධයෙන් එක්සත් ජාතීන්ගේ මානව හිමිකම් කවුන්සිලයේදී ඇමරිකා එක්සත් ජනපදයේ මුලිකත්වයෙන් ඉදිරිපත් කළ යෝජනාව සම්මතවූයේ ශ්‍රී ලංකාවේ ද සම අනුග්‍රාහකත්වය යටතේයි. බ්‍රිතාන්‍යය උතුරු අයර්ලන්තය , මැසිඩෝනියාව, මොන්ටි නිග්‍රෝ යන රටවල සම අනුග්‍රහය ඇතිව ඇමරිකාව එම යෝජනාව ඉදිරිපත් කළේ ය. මූලික කරුණු 9 කට මේ යෝජනාවෙන් එකඟතාව පළකර තිබූ අතර මානව හිමිකම් උල්ලංඝනය වීම් පිළිබඳව සොයා බැලීමට විදේශීය විදේශ විනිසුරුවරුන්, නීතිඥයින් සහ පරීක්ෂකයින් ඇතුළත් දෙමුහුන් අධිකරණයක් ස්ථාපනය කිරීම ඉන් ප්‍රධානයි. කෙසේවෙතත් රටේ ව්‍යවස්ථාවට අනුකූලව මෙවැනි දෙමුහුන් අධිකරණ ව්‍යුහයක් ක්‍රියාත්මක කළ නොහැකි බව මානව හිමිකම් කවුන්සිලයේ 40 වන සැසිවාරයේදී එවක විදේශ කටයුතු අමාත්‍ය තිලක් මාරපන මහතා අවධාරණය කළේ ය. නමුත් බ්‍රිතාන්‍යයේ මූලිකත්වයෙන් ශ්‍රී ලංකාව සම අනුග්‍රහය දක්වමින් සම්මත කළ 40/1 යෝජනාවේ සඳහන් වූයේ 30 එක යෝජනාවේ සඳහන් සියලු කරුණු ක්‍රියාත්මක කිරීමට කැපවිය යුතු බවයි."
    },
    {
        "content": "ජාතික පාසල්වල වාරය මැද සිදුකරන ගුරු ස්ථාන මාරුකිරීම තාවකාලිකව නතර කර තිබේ. අධ්‍යාපන අමාත්‍යාංශය සඳහන් ක‍ළේ, සිසුන්ගේ ඉගෙනුම් ක්‍රියාවලියට වන අපහසුතා සැලකිල්ලට ගෙන ජාතික පාසල් රැසක විදුහල්පතිවරුන් කළ ඉල්ලීම සළකා බලා මෙම තීරණය ගත් බවයි. ඉදිරියේදී වර්ෂයට අදාළ ගුරු මාරු ක්‍රියාත්මක කරන දිනය දැනුම් දෙන අතර ගුරු ස්ථන මාරු සඳහා නව විද්‍යූත් යෙදවුමක් හදුන්වාදීමට ද අධ්‍යාපන අමාත්‍යංශය තීරණය කර තිබේ."
    },
    {
        "content": "සිය පෙත්සම විභාගයට ගෙන අවසන් තීන්දුවක් ලබා දෙන තෙක් එම අතුරු ආඥාව නිකුත් කරන ලෙසත් තමාට එරෙහිව අධිකරණ ක්‍රියාමාර්ග ගන්නා ලෙසට නීතිපතිවරයා විසින් වැඩ බලන පොලිස්පතිවරයාට කර ඇති නියෝගය පෙත්සම් විභාගයෙන් අනතුරුව, රිට් ආඥාවක් මගින් අහෝසි කරන ලෙසත් පෙත්සම්කාර ගිහාන් පිලපිටිය මහතා අභියාචනාධිකරණයෙන් ඉල්ලා සිටී. එම පෙත්සම අද සලකා බැලූ අභියාචනාධිකරණයේ සභාපති ඒ. එච්. එම්. ඩී. නවාස් හා අර්ජුණ ඔබේසේකර යන විනිසුරු මඩුල්ල එය හෙට දිනය දක්වා කල් තැබී ය. වැඩබලන පොලිස්පතිවරයාට හෙට දිනයේ අධිකරණයේ පෙනී සිටින ලෙස දන්වා නොතීසි නිකුත් කිරීමට පෙත්සම් පාර්ශවයට අධිකරණය අවසර ලබා දුන්නේ ය."
    },
    {
        "content": "විශ්‍රාමික මේජර් ජෙනරාල් විජිත රවිප්‍රිය මහතා රේගු අධ්‍යක්ෂ ජනරාල් ධුරයට පත් කර තිබේ. අග්‍රාමාත්‍ය මාධ්‍ය ඒකකය පැවසුවේ අද පස්වරුවේ ඒ මහතා එම ධුරයට පත් කළ බවයි. ශ්‍රී ලංකා කාලතුවක්කු හමුදාවේ කීර්තිමත් නිලධාරියෙකු වන මේජර් ජෙනරාල් විජිත රවිප්‍රිය මහතා සිය යුද හමුදා සේවා කාලය තුළ රෙජිමේන්තුවේ සහ යුද්ධ හමුදාවේ තනතුරු රාශියක් හොඹවා තිබේ. මේජර් ජෙනරාල් විජිත රවිප්‍රිය මහතා අවසන් වරට වන්නි ආරක්‍ෂක සේනා ආඥාපති තනතුර ද හොබවා ඇත."
    },
    {
        "content": "1.  : විශ්‍රාමික මේජර් ජෙනරාල් විජිත රවිප්‍රිය මහතා රේගු අධ්‍යක්ෂ ජනරාල් ධුරයට පත් කර තිබේ. 2.  : කපිල චන්ද්‍රසේන මහතාගේ බිරිඳගේ ගිණුමෙන් ඩොලර් ලක්ෂ 8 ක්, සේබර් විෂන් හෝල්ඩින් සමාගම අයත් නිමල් පෙරේරා මහතාගේ ගිණුමට බැර වී ඇති බව කොටුව මහේස්ත්‍රාත් අධිකරණයේදී හෙළි විය. 3. : කන්තලේ, ගෝමරංකඩවල, මැදවච්චිය වැවේ දිය නෑමට ගිය පාසල් සිසුන් 4 දෙනෙකු මියගොස් තිබේ. 4.  : එක්සත් ජාතීන්ගේ මානව හිමිකම් කවුන්සිලයේ තිහ එක යෝජනාව සමඅනුග්‍රාහකත්වය තුළින් පවත්වාගෙන යාමේ ක්‍රියාවලියෙන් ඉවත්වීමට රජය තීරණය කර ඇතැයි අග්‍රාමාත්‍ය මහින්ද රාජපක්ෂ මහතා නිවේදනය කළේ ය. 5.  : කොරෝනා වෛරසය ආසාදනය වී අංගොඩ ජාතික බෝවන රෝග විද්‍යාතනයට ඇතුළත්ව ප්‍රතිකාර ලබා ගැනීමෙන් අනතුරුව පූර්ණ සුවය ලැබූ චීන ජාතික කාන්තාව පිටව යන බව සෞඛ්‍ය අමාත්‍යාංශය පවසයි. 6.  : ඉන්දියාවේ මිලියන ගණනක් ජනතාව තමන් පිළිගැනීම වෙනුවෙන් සූදානම්ව සිටින බව අමෙරිකානු ජනාධිපති ඩොනල්ඩ් ට්‍රම්ප් ප්‍රකාශ කර සිටී."
    },
    {
        "content": "කන්තලේ, ගෝමරංකඩවල, මැදවච්චිය වැවේ දිය නෑමට ගිය පාසල් සිසුන් 4 දෙනෙකු මියගොස් තිබේ. පොලීසිය සඳහන් කළේ, හාලි ඇල ප්‍රදේශයේ සිට විනෝද චාරිකාවක් සඳහා පැමිණි සිසුන් පිරිසක් මෙම අනතුරට මුහුණ දුන් බවයි."
    },
    {
        "content": "පාර්ලිමේන්තුව අද පෙරවරු 9.30 ට රැස්වෙනු ඇති. ඒ, කතානායක කරූ ජයසූරිය මහතාගේ ප්‍රධානත්වයෙනි."
    },
    {
        "content": "මෙලෙස මිය ගොස් ඇත්තේ, ගල්ගමුව, දෙමටැව ප්‍රදේශයට පැමිණි වන අලි රංචුවක සිටි වයස අවුරුදු 20 ක් පමණ වන ඇතින්නකි. ප්‍රදේශවාසීන්ගේ දැනුවත් කිරීම මත ඇතින්න මිය ගොස් සිටි ස්ථානයට ගල්ගමුව වනජීවි කාර්යාලයේ නිලධාරීන් පැමිණ ඇත. ඇතින්න මිය ගොස් සිටියේ, ගල්ගමුව ප්‍රදේශයේ පෞද්ගලික ඉඩමකයි. වනජීවි නිලධාරීන් පැමිණෙන විට අනවසර ඇද තිබූ විදුලි රැහැන් නොතිබූ බව අප වාර්තාකරු ප්‍රකාශ කළේ ය. සැකපිට පෞද්ගලික ඉඩමේ හිමිකරු අත්අඩංගුවට ගෙන තිබේ."
    },
    {
        "content": "අමාත්‍යවරයා කියා සිටියේ, මුළු රටේම මෙවැනි තත්ත්වයන් නැවත සළකා බලා අවශ්‍ය ක්‍රියාමාර්ග ගැනීමට කැබිනට් මණ්ඩලය තීරණය කළ බවයි. සයින්දමරුදු නගර සභාව අහෝසි කරමින් ඉදිරියේදී ගැසට් නිවේදය නිකුත් කරනු ඇතැයි ද බන්දුල ගුණවර්ධන මහතා කියා සිටියේ ය."
    },
    {
        "content": "ඒ, ඊයේ පැවති කැබිනට් රැස්වීමේදීය. අමාත්‍ය මහින්ද අමරවීර මහතා ඉදිරිපත් කළ යෝජනාවකට එලෙස අනුමැතිය හිමිවිය. මේ අතර රජයේ ආයතනවලට තාවකාලිකව, අනියම්, ආදේශක හා කොන්ත්‍රාත් පදනම යටතේ බඳවා ගෙන ඇති කාර්යාල සහායක සේවකයන් හා රියැදුරන් ස්ථිර කිරීමට රාජ්‍ය පරිපාලන ස්වදේශ කටයුතු පළාත් සභා හා පළාත් පාලන අමාත්‍යාංශය තීරණය කර තිබේ. ඊට අදාළ තොරතුරු ඉල්ලා අමාත්‍යාංශ ලේකම්වරුන්, දෙපාර්තමේන්තු ප්‍රධානීන් සහ දිස්ත්‍රික් ලේකම්වරුන් වෙත චක්‍රලේඛනයක් ද පෙරේදා නිකුත් කෙරුණි. ඒ, ඒකාබද්ධ සේවා අධ්‍යක්ෂ ජනරාල්වරයාගේ අත්සනින් ය. එම චක්‍රලේඛනයට අනුව ස්ථිර කරනු ලබන කාර්යාල සහයක සේවකයන් හා රියැදුරන් දින 180 ක අඛණ්ඩ සේවා කාලයක් සම්පූර්ණ කර තිබිය යුතු අතර ඒ සඳහා වන නියමිත අධ්‍යාපන සුදුසුකම් ද සපුරා තිබිය යුතු වේ. අවශ්‍ය සුදුසුකම් සපුරා ඇති සේවකයින්ට ආයතන ප්‍රධානීන් විසින් තාවකාලික පත්වීම් ලිපි නිකුත් කරනු ඇති. ඉන්, මාස 3 ක් ඇතුළත විධිමත් පත්වීම් ලිපි නිකුත් කිරීම සඳහා ලිපි ගොනු, ඒකාබද්ධ සේවා අධ්‍යක්ෂ ජනරාල්වරයා වෙත එවන ලෙස ද එම චක්‍රලේඛනයෙන් උපදෙස් දී තිබේ."
    },
    {
        "content": "ඒ සමගම පාර්ලිමේන්තුව ලබන මස 3 වැනි දා දක්වා කල් තැබුණි."
    },
    {
        "content": "පොලීසිය සඳහන් කළේ, ජාවාරම පිළිබඳව ලැබුණු තොරතුරකට අනුව ව්‍යාජ හැඳුනුම්පතක් සකස් කර දෙන්නැයි සැකකරුට දැනුම් දුන් බවයි. පුද්ගලයින් ලියාපදිංචි කිරීමේ දෙපාර්තමේන්තු පරිශ්‍රයේදී උපයා දූතයෙකු යොදා අදාළ හැඳුනුම්පත ලබාගැනීමට යාමේදී සැකකරු අත්අඩංගුවට ගැනිණි. ඔහුගෙන් කළ ප්‍රශ්න කිරීම්වලදී ඊට සම්බන්ධ තව ත් සැකකරුවෙකු අත්අඩංගුවට ගෙන තිබේ. වැල්ලම්පිටිය සහ මරදාන ප්‍රදේශවල පදිංචි සැකකරුවන් අද කඩුවෙල මහේස්ත්‍රාත් අධිකරණයට ඉදිරිපත් කිරීමට නියමිත ය."
    },
    {
        "content": "කොළඹ කටුනායක අධිවේගී මාර්ගයේ රථවාහන ගමනා ගමනය නැවත දැනුම් දෙනතුරු තාවකාලිකව සම්පුර්ණයෙන් නවතා දමා තිබේ. පොලීසිය සඳහන් කළේ, එම මාර්ගයේ කටුනායක සිට කොළඹ දෙසට මාර්ගයේ ආර් 17.2 සහ 18. 1 දක්වා කොටසේ ඇති වූ හදිසි ගිනි ගැනීමක් සමග අධික දුමාරයක් පැතිරයාම ඊට හේතු වී ඇති බවයි. මේ හේතුවෙන් කොළඹ කටුනායක අධිවේගී මාර්ගයේ රථවාහන ගමනාගමනය නැවත දැනුම් දෙන තුරු තාවකාලිකව සම්පුර්ණයෙන් වසා දැමීමට කටයුතු කළ බව පොලීසිය පැවසුවේ ය. —————————————————————– සීදුව කැළෑබද ප්‍රදේශයක පැතිර යන ගින්න හේතුවෙන් කොළඹ – කටුනායක අධිවේගී මාර්ගයේ ජාඇල සිට කටුනායක දක්වා කොටස තාවකාලිකව වසා දමා තිබේ. ඒ අනුව, කටුනායක දෙසට යන වාහන ජාඇල පිටවීමේ දොරටුවෙන් පිටවිය යුතුයි. කොළඹ දෙසට ධාවනය කරන වාහන ජාඇල ප්‍රවේශ දොරටුවෙන් ඇතුළු වී කොළඹ දෙසට ධාවනය කළ හැකි බව මාර්ග සංවර්ධන අධිකාරිය සඳහන් කළේ ය."
    },
    {
        "content": "කොළඹ – කටුනායක අධිවේගී මාර්ගයේ සීදූව ප්‍රදේශයේ හටගත් ගින්න නිවා දැමීම සඳහා ගුවන් හමුදාව බෙල් 212 වර්ගයේ හෙලිකොප්ටර් යානායක් පිටත් කර යවා තිබේ. මේ අතර කොළඹ – කටුනායක අධිවේගී මාර්ගයේ රථවාහන ගමනාගමනය නැවත දැනුම් දෙනතුරු තාවකාලිකව සම්පුර්ණයෙන් නවතා දමා ඇත. පොලීසිය සඳහන් කළේ, එම මාර්ගයේ කටුනායක සිට කොළඹ දෙසට මාර්ගයේ ආර් 17.2 සහ 18. 1 දක්වා කොටසේ ඇති වූ හදිසි ගිනි ගැනීම සමග අධික දුමාරයක් පැතිරයාම ඊට හේතු වී ඇති බව ය. මේ හේතුවෙන් කොළඹ කටුනායක අධිවේගී මාර්ගයේ රථවාහන ගමනාගමනය නැවත දැනුම් දෙන තුරු තාවකාලිකව සම්පූර්ණයෙන් වසා දැමීමට කටයුතු කළ බව පොලීසිය සඳහන් කළේය. මේ අතර පවතින රථවාහන තදබදය හේතුවෙන්, කොළඹ – කටුනායක අධිවේගී මාර්ගයේ ජා-ඇල දක්වා කොටසේ අද රාත්‍රී 8.00 දක්වා නොමිලේ රථවාහන ධාවනයට අවස්ථාව ලබා දී ඇති බව මාර්ග සංවර්ධන අධිකාරිය පවසයි."
    },
    {
        "content": "කතානායකවරයාගේ ප්‍රධානත්වයෙන් ආණ්ඩුක්‍රම ව්‍යවස්ථා සභාව අද පස්වරුවේ පාර්ලිමේන්තු සංකීර්ණයේදී රැස්විය. මෙහිදි මහ බැංකුවේ මූල්‍ය මණ්ඩලයේ සාමාජිකයෙකු ලෙස ජනාධිපති නීතිඥ සංජීව ජයවර්ධන මහතාගේ නාම යෝජනාව ද නිර්දේශ කෙරිණ. පාර්ලිමේන්තු මහලේකම් ධම්මික දසනායක මහතා ප්‍රකාශ කළේ, ප්‍රසම්පාදන කොමිෂන් සභාව සඳහා ලීලසේන ලියනගම මහතාගේ නම ද අනුමත කර ඇති බවයි. මෙහිදි නම් කිහිපයක් ඉදිරිපත් වී තිබූ බව ද පාර්ලිමේන්තු මහලේකම් ධම්මික දසනායක මහතා ප්‍රකාශ කළේ ය."
    },
    {
        "content": "ප්‍රකට ඉතිහාස ගවේෂකයෙකු වූ ආචාර්ය මිරැන්ඩෝ අබේසේකර මහතා අභාවප්‍රාප්ත විය. ගාල්ලේදී උපත ලැබූ මිරැන්ඩෝ අබේසේකර මහතා කොළඹ විශ්වවිද්‍යාලය සහ අමෙරිකාවේ කොලොම්බියා විශ්වවිද්‍යාලයේ ආදි ශිෂ්‍යයෙකි. මෙරට රාවණා පුරාවෘත්තය වත්මන් ලෝකයට හෙළි කිරීම සඳහා ඔහු කළ ගවේෂණය විචාකරකයින්ගේ දැඩි අවධානයට යොමු විය. රාවණා පුරාවෘත්තය ඇතුළු විවිධ විෂය ක්ෂේත්‍ර පිළිබඳව ග්‍රන්ථ 60 කට අධික සංඛ්‍යාවක් පළ කර ඇති ඔහු ජනාධිපති සම්මාන ඇතුළු සම්මාන රැසකින් පිදුම් ලැබූ විද්වතෙකි. මිය යනවිට 80 හැවිරිදි වියේ පසු වූ මිරැන්ඩෝ ඔබේසේකර මහතාගේ දේහය මේ වනවිට මාතලේ, මාදිපොල, තලකිරියාව පිහිටි ඒ මහතාගේ නිවසේ මහජන ගෞරවය සඳහා තැන්පත් කර තිබේ. අවසන් කටයුතු හෙට මාතලේ, වල්ලිවෙල ආදාහනාගාරයේදී සිදු කිරීමට නියමිත ය."
    },
    {
        "content": "අල්ලස් චෝදනාවකට වරදකරුවන් වූ හෝමාගම හිටපු දිසා විනිසුරු සුනිල් වික්‍රම අබේසිංහ මහතාට සහ ඔහුගේ පෞද්ගලික ආරක්ෂක නිලධාරියා වූ පොලිස් කොස්තාපල්වරයාට කොළඹ මහාධිකරණ අද බරපතළ වැඩ සහිත වසර 16 ක සිර දඬුවමක් නියම කළේ ය. අල්ලස් ගැනීම සිදුව ඇත්තේ 2013 වසරේ මැයි 27 වැනිදා සහ 2019 වසරේ මැයි 31 වැනිදා අතර කාලය තුළදී ය. හෝටල් හිමියෙකුගෙන් රුපියල් ලක්ෂ 03ක අල්ලසක් ගැනීම හා ඊට ආධාර අනුබල ලබාදීම ඇතුළු අධිචෝදනා 4 ක් යටතේ හිටපු විනිසුරුවරයා සහ කොස්තාපල්වරයා විත්තිකරුවන් කර තිබුණි. අද ඔවුන්ට සිර දඬුවම් නියම කළේ, කොළඹ මහාධිකරණ විනිසුරු ප්‍රදීප් හෙට්ටිආරච්චි මහතා ය."
    },
    {
        "content": "පොලීසිය සඳහන් කළේ, ලද තොරතුරක් මත එම මළ සිරුර අද උදෑසන සොයා ගත් බවයි. එම පොලිස් කොස්තාපල්වරයා පසුගිය සඳුදා සිට අතුරුදන් බව වාර්තා විය. සිද්ධිය සම්බන්ධයෙන් සැකකරුවෙකු ද අත්අඩංගුවට ගෙන තිබේ."
    },
    {
        "content": "බෝපත්තලාව කඳුවැටියේ බගවන්තලාව ලින්ස්ටඩ් වතුයායට ඉහළින් ගින්නක් හටගෙන තිබේ. බගවන්තලාව පොලීසිය සැක කරන්නේ, කිසියම් අයෙකු ගිනිතබන්නට ඇති බව ය. ගින්න මැඩපැවැත්වීමට විශේෂ පොලිස් කණ්ඩායමක් යොදවා ඇති බව බගවන්තලාව පොලීසියේ ස්ථානාධිපතිවරයා සඳහන් කළේය."
    },
    {
        "content": "1.  : මානව හිමිකම් කවුන්සිලයේ සම්මත කළ 30.1 යෝජනාවේ කරුණු ශ්‍රී ලංකාව ආරක්ෂා කර ගනිමින් සම්පූර්ණ කරණු ඇතැයි බලාපොරාත්තුවන බව එක්සත් ජාතීන්ගේ මානව හිමිකම් පිළිබඳ මහකොමසාරිස්වරිය පවසන්නීය. 2.   : කඩවත පොලීසියට අනුයුක්තව සේවය කළ පොලිස් කොස්තාපල්වරයාගේ ඝාතනය සම්බන්ධයෙන් සැකකරුවන් දෙදෙනෙකු අත්අඩංගුවට ගෙන තිබේ. 3.   : බෝපත්තලාව කඳුවැටියේ බගවන්තලාව ලින්ස්ටඩ් වතුයායට ඉහළින් ගින්නක් හටගෙන තිබේ. 4.   : මහ නාහිමිවරුන්ගේ සහ ජනතාවගේ ඉල්ලීම සලකා බලා ඉදිරි මහා මැතිවරණයට තරග කරන ප්‍රදේශය තීරණය කරන බව විපක්ෂ නායක සජිත් ප්‍රේමදාස මහතා පවසයි. 5.   : දඹුල්ල මාතලේ ප්‍රධාන මාර්ගයේ නාලන්දා පාසල අසලදී බස් රථ දෙකක් ගැටීමෙන් කුඩා දරුවෙකු ඇතුළු දෙදෙනෙකු මිය ගොස් තවත් 43 දෙනෙකු තුවාල ලබා තිබේ. 6.   : එක් දින සේවාව මගින් ජාතික හැඳුනුම්පත් ලබා ගැනීමේ ඉල්ලුම්පත් භාරදී පැය 4 ක් ඇතුළත එම හැඳුනුම්පත් නිකුත් කිරීමට සැලසුම් කර ඇති බව පුද්ගලයින් ලියාපදිංචි කිරීමේ දෙපාර්තමේන්තුව පවසයි. 1.   : කොරෝනා පිළිබඳ හදිසි තත්ත්වයකට සිය රට පත්ව ඇතැයි දකුණු කොරියානු අග්‍රාමාත්‍ය චුන්ග් සේ කියුන් පවසයි."
    },
    {
        "content": "පොලීසිය පැවසුවේ, ඝාතනයට සම්බන්ධ සැකකරුවෙකු ඊයේ අලුයම අත්අඩංගුවට ගත් බවයි. ඔහුගෙන් කළ දීර්ඝ ප්‍රශ්න කිරීම්වලින් පසු පැහැර ගෙන යාම සඳහා භාවිත කළ ත්‍රිරෝද රථය, අපරාධය සඳහා යොදා ගත් යකඩ කඩු දෙකක්, ජංගම දුරකතන 5 ක් සහ තවත් සැකකරුවන් දෙදෙනෙකු අත්අඩංගුවට ගත් බව පොලීසිය සඳහන් කළේ ය. එලෙස අත්අඩංගුවට ගෙන ඇත්තේ, 23 හා 20 යන වයස්වල පසුවන වෙලුරගම, වත්තල හා යක්විල ප්‍රදේශවල පදිංචිකරුවන් තිදෙනෙකි. මෙම කොස්තාපල්වරයා පැහැර ගෙන ගොස් ඝාතනය කිරීමේ සිද්ධියට තවත් සැකකරුවන් කිහිප දෙනෙකුම අත්අඩංගුවට ගැනීමට නියමිතව ඇතැයි පොලීසිය සඳහන් කළේ ය. පසුගිය 17 වන දා කඩවත පොලිස් ස්ථානයට අනුයුක්ත සේවය කළ පොලිස් කොස්තාපල් රියැදුරුවරයෙකු පැහැර ගෙන ගොස් ඇති බවට ලද තොරතුරක් මත කැලණිය අපරාධ කොට්ඨාසය විමර්ශන ආරම්භ කර තිබිණ. දින කිහිපයක් අතුරුදන්ව සිටී එම පොලිස් කොස්තාපල්වරයාගේ මළ සිරුර ඊයේ සොයා ගනු ලැබුවේ පන්නල වේරහැර බුළුගොඩ කැලෑ බද ප්‍රදේශයක තිබියදීයි."
    },
    {
        "content": "සම්පූර්ණයෙන් මුහුණු ආවරණය වන බුර්කාව වැනි මුහුණු ආවරණ වහාම තහනම් කරන ලෙසටත්, වාර්ගික හා ආගමික පදනමෙන් දේශපාලන පක්ෂ ලියාපදිංචි කිරීම අත්හිටුවන ලෙසටත්, ජාතික ආරක්ෂාව පිළිබඳ ආංශික අධීක්ෂණ කාරක සභාව පාර්ලිමේන්තුවට යෝජනා කර තිබේ. අප්‍රේල් 21 ප්‍රහාරයෙන් පසු සමාජය තුළ මතභේදයට තුඩුදුන් කරුණු 14කට විසඳුම් යෝජනා ඉදිරිපත් කරමින් පාර්ලිමේන්තුවට ඊයේ ඉදිරිපත් කෙරුණු විශේෂ වාර්තාවෙහි මේ බව සඳහන් වේ. ජාතික ආරක්ෂාව පිළිබඳ ආංශික අධීක්ෂණ කාරක සභාවේ සභාපති පාර්ලිමේන්තු මන්ත්‍රී මලිත් ජයතිලක මහතා මෙම වාර්තාව පාර්ලිමේන්තුවට ඉදිරිපත් කළේ ය. එහි දැක්වෙන්නේ රටවල් ගණනාවක් දැනටමත් බුර්කාව තහනම් කර ඇති අතර, සිරියාවේ පිහිටි අයි.එස්.අයි.එස්. මූලස්ථානය ද පසුගිය වසරේ සැප්තැම්බර් 19 වැනිදා සිට බුර්කාව තහනම් කර ඇති බවයි. යමෙකු ප්‍රසිද්ධ ස්ථානයක මුහුණු ආවරණය කරගෙන සිටින විට අනන්‍යතාව තහවුරු කර ගැනීම සඳහා එය ඉවත් කිරීමට අවනත නොවේ නම් එම පුද්ගලයා අත්අඩංගුවට ගැනීමේ බලයද පොලීසියට තිබිය යුතු බව වාර්තාවේ සඳහන් වේ. ජාතිය හා ආගම මත පදනම් වන දේශපාලන පක්ෂ ලියාපදිංචිය අත්හිටුවීමට අවශ්‍ය නීති පැනවීම සඳහා මැතිවරණ කොමිසමට මෙම වාර්තාවෙන් නිර්දේශ ද ඉදිරිපත් කර තිබේ. එමෙන්ම, මද්‍රාසා ආයතනවල ඉගෙනුම ලබන සිසුන් වසර 03ක් ඇතුළත අධ්‍යාපන අමාත්‍යාංශය යටතේ ඇති සාමාන්‍ය පාසල් පද්ධතියට අන්තර්ග්‍රහණය කළ යුතු බව ද ජාතික ආරක්ෂාව පිළිබඳ ආංශික අධීක්ෂණ කාරක සභා වාර්තාවේ වැඩිදුරටත් සඳහන් වේ."
    },
    {
        "content": "මේ පිළිබඳව අප කළ සොයා බැලීමකදී අනාවරණය වූයේ, කුලියාපිටිය, ගල්පොළ ප්‍රදේශයේ කුඩා කළ සිට නිවෙසේ සාමාජිකයින්ගේ සෙනෙහසින් ජීවත්වූ එම සුනඛයා ‘කුකූ’ නමින් හඳුන්වන බව ය. අවුරුදු තුනහමාරක් පමණවන ‘කුකූ’ට පසුගිය 18 වැනිදා මෙම අවාසනාවන්ත සිදුවීමට මුහුණ දෙන්නට සිදුවිය. ප්‍රදේශයේ මාර්ගයක රැඳී සිටියදී කිසියම් පුද්ගලයෙකු විසින් එම සුනඛයාගේ හිසට තියුණු ආයුධයකින් පහරදී ඇති බව වාර්තා වේ. තුවාල ලැබූ ‘කුකූ’ට ප්‍රතිකාර කිරීම සඳහා රැගෙන එන්නේ කුරුණෑගල ප්‍රදේශයේ සත්ත්ව සායන මධ්‍යස්ථානයකටයි. ‘කුකූ’ට සිදුකළ ප්‍රතිකාර සම්බන්ධයෙන් අප අද කළ විමසීමකදී පශුවෛද්‍ය චරිත් යසංග මහතා මෙසේ කියා සිටියේය. සිද්ධිය සම්බන්ධයෙන් සැකකරු අත්අඩංගුවට ගැනීම සඳහා පරීක්ෂණ ක්‍රියාත්මක බව පොලීසිය පවසයි."
    },
    {
        "content": "විපක්ෂ නායකවරයා මේ බව කියා සිටියේ අද පෙරවරුවේ මල්වතු – අස්ගිරි මහානාහිමිවරුන් බැහැ දැකීමෙන් අනතුරුව මාධ්‍යට අදහස් දක්වමිනි."
    },
    {
        "content": "වාසනා – 3 බහුදින ධීවර යාත්‍රාව පසුගිය 23 වන දා ධීවර කටයුතු සඳහා මුහුදු ගොස් තිබේ. අප වාර්තාකරු සඳහන් කළේ, එහි ඉන්ධන හිඟවීම හේතුවෙන් ත්‍රිකුණාමලයෙන් හා බේරුවලින් තවත් බෝට්ටු තුනක් වාසනා – 3 යාත්‍රාවට සහය දීමට පිටත්ව ගොස් ඇති බවයි. ඒ අනුව යාත්‍රා 4 රෙහි ධීවරයින් 27 දෙනෙකු සිටි තිබේ. ඔවුන් මුහුදු සීමා උල්ලංඝනය කිරීම හේතුවෙන් පසුගිය 18වන දින බංගලාදේශ ආරක්ෂක හමුදා විසින් අත්අඩංගුවට ගනු ලැබ තිබේ."
    },
    {
        "content": "පොලීසිය සඳහන් කළේ, ශ්‍රී පාද වන්දනාවේ ගිය පිරිසක් රැගත් බස් රථයක් සහ පෞද්ගලික බස් රථයක් එලෙස අනතුරට ලක්ව ඇති බවයි. මිය ගොස් ඇත්තේ 11 හැවිරිදි පිරිමි දරුවෙක් හා 60 හැවිරිදි කාන්තාවකි. තුවාල ලැබූවෝ මාතලේ , දඹුල්ල හා නාලන්දා රෝහල්වල ප්‍රථිකාර ලබමින් සිටිති. පොලීසිය සඳහන් කළේ, තුවාලකරුවන්ගෙන් කිහිප දෙනෙකුගේ තත්ත්වය බරපතළ බවයි. තුවාලකරුවන් අතර බස් රථ දෙකේ රියැදුරන් ද වන බව පොලීසිය ප්‍රකාශ කළේ ය."
    },
    {
        "content": "එහි කොමසාරිස් ජනරාල් වියානි ගුණතිලක මහතා සඳහන් කළේ, එක්දින සේවාවෙන් ජාතික හැඳුනුම්පත් ලබා ගැනීමට ඉල්ලුම් කරන පුද්ගලයින්ට ඔහුගේ හැඳුනුම්පත නිකුත් කළ පසු කෙටි පණිවිඩයක් මගින් ජංගම දුරකථනයට ලබා දීමට ද පියවර ගෙන ඇති බවයි. ඒ අනුව ඉල්ලුම්පත් භාරදීමෙන් පසු දෙපාර්තමේන්තු පරිශ්‍රයේ රැඳී සිටීමේ අවශ්‍යතාවක් නොමැති බව ද ඔහු අවධාරණය කළේ ය. එක්දින සේවාවෙන් ජාතික හැඳුනුම්පත් ලබා ගැනීම සඳහා දිනකට පුද්ගලයින් 1500 කට අධික පිරිසක් පුද්ගලයින් ලියාපදිංචි කිරිමේ කොළඹ කාර්යාලයට පැමිණෙන බව ද වියානි ගුණතිලක මහතා සඳහන් කළා ය. කොමසාරිස් ජනරාල්වරයා පැවසුවේ,  ඔවුන්ට කාර්යක්ෂම සේවාවක් ලබා දීමට මෙමගින් හැකිවනු ඇති බවයි."
    },
    {
        "content": "පවතින වියළි කාලගුණයත් සමග ඇතැම් ප්‍රදේශවල අඛණ්ඩ ජල සැපයුමක් ලබාදීමට බාධා මතුව ඇති බව ජාතික ජල සම්පාදන හා ජලාපවාහන මණ්ඩලය පවසයි. නිවේදනයක් නිකුත් කරමින් එම මණ්ඩලය සඳහන් කළේ, වියළි කාලගුණයත් සමග පානීය ජලය ලබාගන්නා ජලමූලාශ්‍ර රැසක් සිඳීයමින් පවතින බවයි. වියළි කාලගුණ තත්ත්වයත් සමග ජලය අරපිරිමැස්මෙන් භාවිත කරන ලෙස ද ජල සම්පාදන මණ්ඩලය ජනතාවගෙන් ඉල්ලීමක් කරයි."
    },
    {
        "content": "ප්‍රදේශවාසීන්ගේ දැනුම් දීමකට අනුව එහි පැමිණි පොලිස් නිලධාරීන් අනාවරණය කරගෙන ඇත්තේ අදාළ සිරුර මොල්ලිපතාල ප්‍රදේශයේ පදිංචිකරුවෙකුගේ බවටයි. ඔහු 35 හැවිරිදි දෙදරු පියෙකු බව වැඩිදුර පරීක්ෂණවලදී අනාවරණ වී තිබේ. යම් පිරිසක් පහර දී මෙම පුද්ගලයා ඝාතනය කරන්නට ඇතැයි, පොලීසිය සැක පළ කරයි."
    },
    {
        "content": "කඩවත පොලීසියට අනුයුක්තව සේවය කළ පොලිස් කොස්තාපල්වරයාගේ ඝාතනය සම්බන්ධයෙන් සැකකරුවන් දෙදෙනෙකු අත්අඩංගුවට ගෙන තිබේ. පොලීසිය සඳහන් කළේ, ‘සුද්දා’ නැමති අන්වර්ථ නාමයෙන් හඳුන්වන 23 හැවිරිදි සැකකරුවෙකු සහ තවත් පුද්ගලයකු එලෙස අත්අඩංගුවට ගත් බවයි. ඔවුන් පන්නල ප්‍රදේශයේ පදිංචිකරුවන් වේ. කොස්තාපල්වරයා පැහැරගෙන ගොස් ඝාතනය කිරීම සම්බන්ධයෙන් සැකකරුවන් 5 දෙනෙකු සම්බන්ධ වී ඇතැයි මෙතෙක් කරන ලද පොලිස් විමර්ශනවලදී හෙළි වී තිබේ. දින කිහිපයක් අතුරුදන්ව සිටි එම පොලිස් කොස්තාපල්වරයාගේ මළ සිරුර පන්නල, වේරහැර, බුළුගොඩ කැලෑබද ප්‍රදේශයක තිබී අද උදෑසන කැලණිය කොට්ඨාස අපරාධ විමර්ශන ඒකකයේ නිලධාරීන් පිරිසක් විසින් සොයා ගනු ලැබ තිබේ."
    },
    {
        "content": "ජපාන නාවික හමුදාවට අයත් ”තකනාමි” නෞකාව අද පෙරවරුවේ කොළඹ වරායට සේන්දු විය. ශ්‍රී ලංකා නාවික හමුදාව විසින් නාවික සම්ප්‍රදායානුකූලව එම නෞකාව පිළිගනු ලැබිණි. නාවික හමුදාව සඳහන් කළේ, දෙරට අතර සහයෝගීතාව වර්ධනය කර ගැනීමේ අරමුණින් මෙරටට පැමිණි තකනාමි නෞකාවේ අණදෙන නිලධාරී යුචී නිහාරා මහතා ඇතුළු පිරිස බටහිර නාවික විධාන ආඥාපති රියර් අද්මිරාල් සුමිත් වීරසිංහ මහතා හමු වී සුහද පිළිසදරක නිරත වූ බවයි. එම අවස්ථාව සනිටුහන් කරමින් ඔවුන් අතර සමරු තිළිණ හුවමාරුවක් ද සිදු කෙරිණි. එම නෞකාව අනිද්දා දක්වා මෙරට රැඳී සිටීමට නියමිත ය."
    },
    {
        "content": "COLOMBO (News 1st) – මානව හිමිකම් කවුන්සිලයේ සම්මත කළ 30.1 යෝජනාවේ කරුණු ශ්‍රී ලංකාව ආරක්ෂා කර ගනිමින් සම්පූර්ණ කරණු ඇතැයි බලාපොරාත්තුවන බව එක්සත් ජාතීන්ගේ මානව හිමිකම් පිළිබඳ මහකොමසාරිස්වරිය පවසන්නීය. මානව හිමිකම් කවුන්සිලයේ 43 වන සැසිවාරය මෙම මස අවසානයේ පැවත්වෙන අතර ඒ වෙනුවෙන් මානව හිමිකම් පිළිබඳ මහකොමසාරිස් මිෂෙල් බැෂ්ලේට් මහත්මිය වාර්තාවක් ප්‍රසිද්ධ කර තිබේ. එහි සඳහන් වන්නේ , ශ්‍රී ලංකාවේ මානව සංහිදියාව, වගවීම සහ මානව හිමිකම් පවත්වාගෙන යාමේ වර්ධනයක් දක්නට ලැබුණත් ආයතනික ප්‍රතිසංස්කරණ සහ ඳඩුවම් පැමිණවීමේ ක්‍රියාවලියේ දුර්වලතා නිසා මානව හිමිකම් යළි කඩවීමේ ඉඩක් ඇති බවයි. කෙසේවෙතත් මානව හිමිකම් කවුන්සිලයේ 30.1 සහ 40.1 යෝජනාවලින් ඉවත්වන බව රජය මේ වනවිට ප්‍රසිද්ධියේ ප්‍රකාශ කර තිබේ. අමාත්‍ය ප්‍රසන්න රණතුංග මහතා එක්සත් ජාතික පක්ෂයේ පාර්ලිමේන්තු මන්ත්‍රී සමන් රත්නප්‍රිය මහතා ජනතා විමුක්ති පෙරමුණේ ප්‍රධාන ලේකම් ටිල්වින් සිල්වා මහතා"
    },
    {
        "content": "COLOMBO (News 1st) – අසාද් සාලි මහතා ඊයේ රාත්‍රියේ චමල් රාජපක්ෂ මහතාගේ පුත්‍රයින් දෙදෙනා පිළිබඳව කළ ප්‍රකාශයක් සම්බන්ධයෙන් ශෂීන්ද්‍ර රාජපක්ෂ මහතා අප වෙත ලිපියක් යොමුකර තිබේ. එම ලිපියේ සඳහන් වන්නේ අසාද් සාලි මහතාගේ ප්‍රකාශය සාවද්‍ය හා නොමඟ යවන සුලු ප්‍රකාශයක් බවයි. චමල් රාජපක්ෂ මහතාගේ පුත්‍රයින් දෙදෙනා වන තමන් සහ තම සහෝදරයා කිසිඳු අවස්ථාවක එයාර් බස් ගනුදෙනුව පිළිබඳ පරීක්ෂණයට අදාළව අපරාධ පරීක්ෂණ දෙපාර්තමේන්තුව විසින් කැඳවා නොමැති බව ශෂීන්ද්‍ර රාජපක්ෂ මහතා පවසයි. ඔහු කියා සිටින්නේ අසාද් සාලි මහතා මෙම ප්‍රකාශය කර ඇත්තේ ද්වේශ සහගතව තම ප්‍රතිරූපයට හානි කිරීමේ චේතනාවෙන් බවයි. තමන්ගේ සහ පියාගේ ප්‍රතිරූපයටත්, තම දේශපාලන ආනාගතයටත් හානි කිරීමේ චේතනාවෙන් මෙම ප්‍රකාශය කර ඇති බව ද ශෂීන්ද්‍ර රාජපක්ෂ මහතාගේ ලිපියේ සඳහන් ය."
    },
    {
        "content": "එහි සහකාර අධ්‍යක්ෂ ජානක හඳුන්පතිරාජ මහතා පැවසුවේ, කළුතර දිස්ත්‍රික්කයේ පමණක් පුද්ගලයින් දෙලක්ෂ පහළොස් දහසකට ආසන්න පිරිසක් පීඩාවට පත්ව ඇති බවයි. පවතින වියළි කාලගුණයත් සමග ඇතැම් ප්‍රදේශවල අඛණ්ඩ ජල සැපයුමක් ලබාදීමට බාධා මතුව ඇති බව ජාතික ජල සම්පාදන හා ජලාපවහන මණ්ඩලය පවසයි. නිවේදනයක් නිකුත් කරමින් එම මණ්ඩලය සඳහන් කළේ, වියළි කාලගුණයත් සමග පානීය ජලය ලබාගන්නා ජලමූලාශ රැසක් සිදී යමින් පවතින බවයි. වියළි කාලගුණ තත්ත්වයත් සමග ජලය අරපිරිමැස්මෙන් භාවිත කරන ලෙසද ජල සම්පාදන මණ්ඩලය ජනතාවගෙන් ඉල්ලීමක් කරයි. මේ අතර විදුලි බලාගාර ආශ්‍රිතව ජලශවලද ජල මට්ටම පහත බැස තිබේ. කාසල්රි ජලශයේ ජල මට්ටම 49.9% ක් දක්වා අඩුවී තිබේ. මාවුස්සාකැලේ ජලශයේ ජල මට්ටම 58.1කි. මීට අමතරව කොත්මලේ ජලශයේ ජල මට්ටම 48.9% ක් වන අතර වික්ටෝරියා ජලාශයේ ජලමට්ටම 77.1%කි. විදුලිබල මණල්ඩලය පවසන්නේ මේ වනිවට ජලවිදුලිය මගින් සමස්ත ධාරිතාවයෙන් 20%ක් උත්පාදනය කරන අතර අනෙක් විභවයන් ඔස්සේ ඉතිරි 80% ලබාගැනීමට සිදුව ඇති බවයි. මේ හේතුවෙන් විදුලිය අරපිරිමැස්මෙන් භාවිත කළයුතු බව ද විදුලි බලමණ්ඩලය පවසයි."
    },
    {
        "content": "එම කොමිසමේ සභාපති රාජ්‍ය අමාත්‍ය මහින්ද යාපා අබේවර්ධන මහතා පැවසුවේ කොමිසම වෙත පැමිණීලි භාරගැනීම මේ මස 25 වැනිදායින් අවසන් වන බවයි. දේශපාලන පළිගැනීම් පිළිබඳව සොයා බලන ජනාධිපති කොමිෂන් සභාවේ පැමිණිලි දිනය මාර්තු දීර්ඝ කර තිබේ. පසුගිය 06 වනදා ආරම්භවූ එම කොමිසමට පැමිණිලි භාරගැනීම පෙරේදා දිනයෙන් අවසන් වීමට නියමිතව තිබිණ. එම කොමිසමේ ප්‍රකාශකයෙකු සඳහන් කළේ, මේ වන විට කොමිසම වෙත දේශපාලන පළිගැනීම් සම්බන්ධයෙන් පැමිණිලි 529 ක් ලැබී ඇති බවයි. මෙම ජනාධිපති කොමිසමේ සභාපතිත්වය දරන්නේ විශ්‍රාමික ශ්‍රේෂ්ඨාධිකරණ විනිසුරු උපාලි අබේරත්න මහතා වන අතර විශ්‍රාමික අභියාචනාධිකරණ විනිසුරු චන්ද්‍රා ජයතිලක හා හිටපු පොලිස්පති චන්ද්‍රා ප්‍රනාන්දු යන මහත්වරුන් එහි සෙසු සාමාජිකයින් ය."
    },
    {
        "content": "මන්නාරම, පේසාලේ ප්‍රදේශයේදී කේරල ගංජා තොගයක් සමග සැකකරුවෙකු අත්අඩංගුවට ගෙන තිබේ. පොලීසිය සඳහන් කළේ, අතහැර දැමුණු ජල ටැංකියක් තුළ ගෝනි 4ක ඇසුරුම් කර ඒවා සඟවා තිබූ බවයි. එහි තිබී සොයාගත් කේරල ගංජා ප්‍රමාණය කිලෝග්‍රෑම් 205 යි ග්‍රෑම් 445 කි. පොලීසිය ලද තොරතුරක් මත සිදුකළ විමර්ශනයේදී එම කේරල ගංජා තොගය සොයාගෙන තිබේ. පේසාලේ පොලීසිය විසින් වැඩිදුර විමර්ශන සිදු කරනු ලැබේ."
    },
    {
        "content": "COLOMBO (News 1st) : එහි කම්කරු හා සුබසාදන උපදේශක සෙනරත් යාපා මහතා පැවසුවේ කෙසේ වෙතත් මේ වන විට තානාපති කාර්යාලවය ඔවුන් වෙනුවෙන් විශේෂ උපදෙස් මාලාවක් නිකුත් කර ඇති බවයි. කොරෝනා ව්‍යාප්ත වෙමින් පවතින කොරියාවේ සේගු ප්‍රදේශයේ මේ වන විට ශ්‍රී ලාංකිකයින් දහසකට ආසන්න පිරිසක් වෙසෙන බව ඔහු පැවසී ය. මේ අතර චීනයේ ශ්‍රී ලංකා වැඩබලන තානාපති කේ. යෝගනාදන් මහතා පැවසුවේ, මේ වන විට චීනයේ ශ්‍රී ලාංකික සිසුන් 100 ක් පමණ වෙසෙන අතර ඔවුන්ගේ සෞඛ්‍ය තත්ත්වය සුරක්ෂිත බවයි."
    },
    {
        "content": "විදේශ කටයුතු අමාත්‍යාංශය සඳහන් කළේ, දකුණු කොරියාවේ සෝල් නුවර ශ්‍රී ලංකා තානාපති කාර්යාලය සමග සම්බන්ධීකරණයෙන් එම කටයුතු සිදුවන බවයි. සෝල් නුවර ශ්‍රී ලංකා තානාපති කාර්යාලයට අනුව එරට වෙසෙන කිසිදු ලාංකිකයෙකුට වෛසරය ආසාදනය වී නොමැත. විගමණික සේවකයින් සහ ශිෂ්‍යයින් ලෙස දකුණු කොරියාවට ගොස් සිටින ලාංකිකයින් සංඛ්‍යාව විසි දහසකට අධිකයි. එම පිරිස අතරින් දීගූ නගරයේ දිවි ගෙවන ලාංකිකයින් 915 දෙනෙකු පිළිබඳව තානාපති කාර්යාලයේ අවධානය යොමුව ඇතැයි විදේශ කටයුතු අමාත්‍යාංශය සඳහන් කළේ ය. දකුණු කොරියාවේ වෙසෙන ලාංකික ප්‍රජාවගේ යහපත උදෙසා පැය 24 පුරා ක්‍රියාත්මක සහන මැදිරියක් ස්ථාපිත අතර, ඔවුන් සමග සබඳතා පවත්වා ගැනීම උදෙසා සමාජ මාධ්‍ය කණ්ඩායම් දෙකක් ද නිර්මාණය කර තිබේ. හදිසි දුරකථන අංක කිහිපයක් ද දකුණු කොරියාවේ ශ්‍රී ලංකා තානාපති කාර්යාලය හඳුන්වා දී ඇත. ඒ අනුව හදිසි අවස්ථාවකදී 00821072221352 සහ 00821040840855 දුරකතන අංක ඔස්සේ තොරතුරු විමසිය හැකි ය."
    },
    {
        "content": "ජලසම්පාදන මණ්ඩලය පැවසුවේ, පවතින වියළි කාලගුණික තත්ත්වයත් සමග ඇතැම් ප්‍රදේශවලට ජල සැපයුම කඩින් කඩ ලබා දීමට සිදුවිය හැකි අතර ඒ පිළිබඳ තොරතුරු මෙම සේවාව ඔස්සේ ජනතාවට දැන ගැනීමට හැකි වනු ඇති බවයි. ඒ සඳහා ප්‍රථමයෙන් ඔබේ ජංගම දුරකථනයෙන්, ජල බිල්පතේ ගිණුම් අංකය යොදා 071 93 99 999 යන දුරකථන අංකයට කෙටි පණිවිඩයක් යොමුකර ලියාපදිංචි විය යුතු වේ. නොමිලේ ක්‍රියාත්මක මෙම සේවාව මගින් මාසික ජල බිල්පත් ගාස්තු, හදිසි අත්හිටුවීම ඇතුළු සේවා රැසක තොරතුරු සැපයෙන බව ජාතික ජල සම්පාදන හා ජලාපවහන මණ්ඩලය සඳහන් කළේ ය."
    },
    {
        "content": "COLOMBO (News 1st ) – සරුසාර පොළොන්නරුව, පුලස්තිපුර මේවන විට අව්වෙන් වියැළී ගොස් තිබෙන්නේ ගොවි ජනතාව අසරණ කරමිනි. මාස ගණනාවකින් වැසි දිය නොලද ඔවුන්ට බීමට ජලය සොයා ගැනීමට සැතපුම් ගණන් දුර ඇවිද යාමට සිඳුවෙයි. ගම්වාසීන් පවසන්නේ ජල හිඟය නිසා කන්න කිහිපයකම වගා කටයුතු කිරීමට නොහැකි වූ බවයි. වෙල්ලම්කාඩුව, ගල්කැටිදමන, බෙදුම්ඇල ඇතුළු ගම්මානවල ජනතාව ද දැඩි පීඩනයකට පත්ව සිටින අතර, කුඹුරු අක්කර 150 ක් පමණ විනාශ වෙමින් පවතී. තමන් මුහුණ පාන ගැටළු පිළිබඳව බලධාරීන්ගේ අවධානය යොමු නොවීම ගැන මේ ජනතාව තුළ ඇත්තේ ප්‍රශ්නාර්ථයකි. වියළි කාලගුණයෙන් පුද්ගලයින් දෙලක්ෂ තිස් දහසකට ආසන්න පිරිසක් පීඩාවට පත්ව ඇතැයි ආපදා කළමනාකරණ මධ්‍යස්ථානය පවසයි."
    },
    {
        "content": "පාසල් දරුවන් ඉලක්ක කර මත්පෙති හා මත්ද්‍රව්‍ය බෙදා හරින කණ්ඩායමක් පොලීසිය අද උදෑසන අත්අඩංගුවට ගෙන තිබේ. ඒ, කළුතර කොට්ඨාස අපරාධ විමර්ශන අංශය කළ වැටලීමකදී ය. කළුතර, උතුර නාගස්හන්දියේදී සැකකරුවන් අත්අඩංගුවට ගෙන තිබුණේ යතුරු පැදියක් ද සමග ය. අත්අඩංගුවට ගෙන ඇත්තේ කළුතර උතුර ප්‍රදේශයේ පදිංචි වයස 24 සහ 27 හැවිරිදි සැකකරුවන් දෙදෙනෙකි. සැකකරුවන්ගෙන් කළ ප්‍රශ්න කිරීම් අනුව සිදුකළ සෝදිසි කිරීමේදී ඔවුන් සන්තකයේ තිබී මත්පෙති 2300 ක් සහ හෙරොයින් ග්‍රෑම් 3 ක් පොලිස් භාරයට ගෙන තිබේ. බස්නාහිර පළාත භාර ජ්‍යෙෂ්ඨ නියෝජ්‍ය පොලිස්පති දේශබන්දු තෙන්නකෝන් මහතාගේ උපදෙස් මත විමර්ශන ක්‍රියාත්මක අතර අත්අඩංගුවට ගත් සැකකරුවන් සහ නඩු භාණ්ඩ කළුතර උතුර පොලිස්ථානයට භාර දී තිබේ."
    },
    {
        "content": "ඒ, ඔවුන් අද තිස්සමහාරාම වැඩබලන මහේස්ත්‍රාත් ක්‍රිෂාන්ත අබේසිංහ මහතා හමුවට ඉදිරිපත් කළ අවස්ථාවේදීයි. ලබන 22 වැනි දා එම සැකකරුවන් හඳුනාගැනීමේ පෙරට්ටුවකට ඉදිරිපත් කරන ලෙස ද වැඩබලන මහේස්ත්‍රාත්වරයා නියෝග කළේ ය. එලෙස රක්ෂිත බන්ධනාගාරගත කෙරුණේ හබරණ සහ පාදුක්ක ප්‍රදේශවල සිට පැමිණි වන්දනාකරුවන් පිරිසකි. පොලීසිය සඳහන් කළේ, ඔවුන් බීමත්ව මැණික් ගගේ නිරුවතින් දිය නාමින් සිටියදී ඊට විරුද්ධ වූ ප්‍රදේශවාසීන් පිරිසක් සමග ඇති වූ බහින්බස් වීමක් දුරදිගයාමෙන් ඊයේ පස්වරුවේ ගැටුම හටගත් බවයි. සැකකරුවන් කළ පහරදීම්වලින් ගම්වාසීන් 5 දෙනෙකු තුවාල ලබා රෝහල්ගත කර ඇත."
    },
    {
        "content": "පෑලියගොඩදී හෙරොයින් ග්‍රෑම් 11 යි මිලිග්‍රෑම් 280 ක් සමඟ සැකකරුවෙකු අත්අඩංගුවට ගෙන තිබුණේ බස්නාහිර පළාත් උතුර දිසා අපරාධ කොට්ඨාසය විසිනි. හෙරොයින් ග්‍රෑම් 3 යි මිලිග්‍රෑම් 270 ක් සමග ග්‍රෑන්ඩ් පාස් ප්‍රදේශයේදී තවත් සැකකරුවෙකු අත්අඩංගුවට ගෙන තිබේ. ගල්කිස්ස ප්‍රදේශයේදී අත්අඩංගුවට ගත් සැකකරු සතුව තිබී හමුවූ හෙරොයින් ප්‍රමාණය ග්‍රෑම් 2 යි මිලිග්‍රෑම් 260කි."
    },
    {
        "content": "අප වාර්තාකරු සඳහන් කළේ, ගාල්ල මහ නගර සභා බල ප්‍රදේශය, රත්ගම, හික්කඩුව සහ බෝපේ පෝද්දල ප්‍රාදේශීය සභා බල ප්‍රදේශවල කසළ එක් රැස් කිරීම එලෙස තාවකාලිකව අත්හිටුවා ඇති බවයි. ඒ, රත්ගම, මොන්රෝවියාවත්ත කසළ ප්‍රතිචක්‍රීය මධ්‍යස්ථානයට කසළ බැහැර කිරීම තහනම් කරමින් ගාල්ල මහේස්ත්‍රාත් අධිකරණයෙන් නිකුත් කරන ලද තහනම් නියෝගයක් හේතුවෙනි."
    },
    {
        "content": "පොලීසිය සඳහන් කළේ, ඔවුන් අධිකරණයට ඉදිරිපත් කිරීමෙන් අනතුරුව රක්ෂිත බන්ධනාගාරගත කළ බවයි. එහිදී ගණිකා නිවාස කළමනාකරණය කිරීම සම්බන්ධයෙන් සැකකරුවන් 10 දෙනෙකු ද අත්අඩංගුවට ගෙන ඇත. සැකකරුවන් අවුරුදු 17 – 40 ත් අතර වයස්වල පසුවන්නන් වේ. අදාළ මෙහෙයුමේදී සම්භාහන මධ්‍යස්ථාන 32 ක් අධිකරණ නියෝග මත පරීක්ෂා කර ඇත. එහිදී නීති විරෝධි සම්භාහන මධ්‍යස්ථාන 18 ක් හඳුනා ගත් බව පොලීසිය ප්‍රකාශ කළේ ය. බස්නාහිර පළාත භාර ජ්‍යෙෂ්ඨ නියෝජ්‍ය පොලිස්පති දේශබන්දු තෙන්නකෝන් මහතාගේ නියෝග හා උපදෙස් මත බස්නාහිර උතුරු දිසාව භාර නියෝජ්‍ය පොලිස්පති වරුණ ජයසුන්දර මහතාගේ මෙහෙයවීමෙන් එම වැටලීම් ක්‍රියාත්මක විය."
    },
    {
        "content": "ඒ, අග්‍රාමාත්‍ය මහින්ද රාජපක්ෂ මහතාගේ ප්‍රධානත්වයෙනි. හමුව ආරම්භ වුයේ අද පස්වරු 4.30 පමණයි. ඊට දිවයිනේ නන්දෙසින් පැමිණි නිවුන්නුන් 12,492 දෙදෙනෙකු එක්ව සිටියේ ය. පූජ්‍ය පක්ෂය, ත්‍රිවිධ හමුදාව, වෛද්‍ය වෘත්තිය, හෙද සේවය, රජයේ උසස් ආයතනවල පිරිස් ඇතුළු විවිධ පාර්ශව නියෝජනය කරමින් ඊට නිවුන්නුන් එක්ව සිටිම විශේෂත්වයකි."
    },
    {
        "content": "පොලීසිය සඳහන් කළේ, අද අලුයම සිදුවූ එම වෙඩි තැබීමෙන් 22 හැවිරිදි දියණිය මියගොස් ඇගේ මව තුවාල ලබා වරකාපොළ රෝහලට ඇතුළත් කර ඇති බවයි. වෙඩි තැබීමට හේතුව මෙතෙක් අනාවරණය වී නොමැති අතර සැකකරුවන් අත්අඩංගුවට ගැනීමට විමර්ශන ක්‍රියාත්මක බව පොලීසිය පැවසී ය."
    },
    {
        "content": "මෙලෙස මරණ දඬුවම නියමවූයේ බොරැල්ල ප්‍රදේශයේ පදිංචි 35 හැවිරිදි දෙදරු පියෙකුටයි. හෙරොයින් ග්‍රෑම් 13. 2 ක් සන්තකයේ තබාගෙන ජාවාරම් කිරීම සම්බන්ධයෙන් විත්තිකරුට එරෙහිව අධිචෝදනා ගොනුකර තිබිණ. එම චෝදනාවන්ට වරදකරු බව නිගමනය කළ කොළඹ මහාධිකරණ විනිසුරු ගිහාන් පිලපිටිය මහතා ඔහුට මරණ දඬුවම නියම කළේ ය. 2016 වසරේ අගෝස්තු 22 වන දා මාලිගාවත්ත පොලිසිය ඔහු අත්අඩංගුවට ගෙන තිබිණ."
    },
    {
        "content": "එම කොමිසම සඳහන් කළේ, දුරකතන සංවාදවල නිරතවූ බවට චෝදනා එල්ල වී සිටින මහාධිකරණ විනිසුරු ගිහාන් පිලපිටිය මහතා සම්බන්ධයෙන් ජනාධිපතිවරයා වෙත නිර්දේශ ඉදිරිපත් කර ඇති බවයි. ධම්මික හේමපාල මහතාගේ වැඩ තහනම් කිරීමෙන් පුරප්පාඩු වු බද්දේගම මහේස්ත්‍රාත් ධුරයේ වැඩ බැලීම සඳහා හලාවත අතිරේක මහේස්ත්‍රාත් රඛිත අබේසිංහ මහතා පත් කර තිබේ. මේ අතර රන්ජන් රාමනායක මහතා සමග දුරකථනයෙන් සාකච්ඡා කර ඇති බවට අනාවරණය වී ඇති විනිසුරුවරුන්ගෙන් වහාම ප්‍රකාශ සටහන් කර ගන්නා ලෙස නීතිපති දප්පුල ද ලිවේරා මහතා අද පස්වරුවේ කොළඹ අපරාධ කොට්ඨාසයේ අධ්‍යක්ෂවරයාට නියෝග කළේ ය. ඒ අනුව අදාළ දුරකථන සංවාද සිදුකළ බව කියන විනිසුරුවරුන් තිදෙනෙකුගෙන් ප්‍රකාශ සටහන් කර ගැනීමට නියමිතයි. විශ්‍රාමික මහාධිකරණ විනිසුරු පද්මිනි රණවක ගුණතිලක මහත්මිය, දැනට රාජකාරියේ නිරතව සිටින මහාධිකරණ විනිසුරු ගිහාන් පිලපිටිය සහ මහේස්ත්‍රාත් ධම්මික හේමපාල යන තිදෙනාගෙන් ප්‍රකාශ ලබාගැනීමට නීතිපතිවරයා නියෝග කළ බව නීතිපතිවරයාගේ සම්බන්ධිකරණ නිලධාරිනි රජයේ අධිනීතිඥ නිරාෂා ජයරත්න මෙනවිය ප්‍රකාශ කළා ය."
    },
    {
        "content": "හෙක්ටර් කොබ්බෑකඩුව ගොවි කටයුතු පර්යේෂණ හා පුහුණු කිරීමේ ආයතනයේ අධ්‍යක්ෂ දුමින්ද ප්‍රියදර්ශන මහතා සඳහන් කළේ, මේ වනවිට මඩකලපුව දිස්ත්‍රික්කයේ වී අස්වනු නෙළීම ආරම්භ වී ඇති බවයි. මේ මස අවසන් සතිය වනවිට අම්පාර ඇතුළු තව ත් දිස්ත්‍රික්ක කිහිපයක වී අස්වනු නෙළීම ආරම්භ වන බව ද ඔහු කියා සිටියේ ය. දුමින්ද ප්‍රියදර්ශන මහතා සඳහන් කළේ, වී අස්වනු නෙළීම ආරම්භ වීමත් සමග දැනට ඉහළ ගොස් ඇති සහල් මිල යළි පහළ යනු ඇති බවයි. මේ වනවිට සහල් මිල ඉහළ මට්ටමක පැවතීම හේතුවෙන් සම්බා හා නාඩු සහල් සඳහා රුපියල් 98 ක උපරිම සිල්ලර මිලක් නියම කිරීමට පාරිභෝගික කටයුතු අධිකාරිය පියවර ගෙන ඇත. එහෙත් සෙසු සහල් වර්ග කිහිපයක තවමත් පවතින්නේ රුපියල් 100 ට වඩා ඉහළ අගයකයි."
    },
    {
        "content": "අමාත්‍ය දිනේෂ් ගුණවර්ධන මහතා සිය ඉන්දීය සංචාරය අතරතුර ඉන්දිය කම්කරු හා රැකියා රාජ්‍ය අමාත්‍ය සන්තෝෂ් කුමාර් මහතා හමුවී සාකච්ජාවක නිරතවී තිබේ. ඒ නවදිල්ලිහි පිහිටි එම අමාත්‍යංශයේදීයි. එමෙන්ම අමාත්‍ය දිනේෂ් ගුණවර්ධන මහතාගේ ඉන්දීය සංචාරය අතරතුර එරට කුසලතා සංවර්ධන හා ස්වං රැකියා අමාත්‍ය ආචාර්ය මහේන්ද්‍ර නාත් පාන්ඩේ මහතා ද හමුවී තිබේ."
    },
    {
        "content": "කෙසේ වෙතත් එය මෙරටට දිස් වන්නේ ඡායා චන්ද්‍ර ග්‍රහණයක් ලෙසයි. අද රාත්‍රී 10. 38 සිට හෙට අලුයම 1. 42 දක්වා එය දිස්වන බව කොළඹ විශ්වවිද්‍යාලයේ භෞතික විද්‍යා පීඨයේ මහාචාර්ය, තාරකා විද්‍යාඥ චන්දන ජයරත්න මහතා සඳහන් කළේ ය. ඔහු පැවසුවේ, එවැනි චන්ද්‍රග්‍රහණ 4 ක් සහ සූර්යග්‍රහණ දෙකක් මෙම වසර තුළ සිදු වීමට නියමිත බවයි"
    },
    {
        "content": ". පොලිස් විශේෂ කාර්ය බලකාය පැවසුවේ, මිරිජ්ජවිල, අලුත් පාරේදී නීතිවිරෝධීව මෙරට රැඳී සිටි චීන ජාතිකයින් සිව් දෙනෙකු අත්අඩංගුවට ගත් අතර ඔවුන් වැඩිදුර විමර්ශන සඳහා අම්බලන්තොට පොලිස් ස්ථානය වෙත භාරදුන් බවයි. එසේම මිරිජ්ජවිල වරාය මාර්ගයේදී නීතිවිරෝධිව මෙරට රැඳී සිටි ඉන්දියන් ජාතිකයින් 7 දෙනෙකු අත්අඩංගුවට ගත් බව පොලිස් විශේෂ කාර්ය බලකාය සඳහන් කළේ ය."
    },
    {
        "content": "පානදුර, මොරොන්තුඩුව ප්‍රදේශයේදී අද පස්වරුවේ සිදු වූ රිය අනතුරකින් පුද්ගලයින් 4 දෙනෙකු මියගොස් තිබේ. පොලීසිය සඳහන් කළේ, ත්‍රීරෝද රථයක් සහ ලොරි රථයක් ගැටීමෙන් අනතුර සිදුව ඇති බවයි. සිද්ධිය සම්බන්ධයෙන් වැඩිදුර විමර්ශන ක්‍රියාත්මක වේ."
    },
    {
        "content": "ලෝක බ්‍රේල් දිනය අදට යෙදී තිබේ. සෑම වසරකම ජනවාරි මස 4 වනදා ලෝක බ්‍රේල් දිනය ලෙස ප්‍රකාශයට පත් කර ඇත්තේ එක්සත් ජාතීන්ගේ සංවිධානය විසින් ය. ජන හා සංඛ්‍යා ලේඛණ දෙපාර්තමේන්තුවේ දත්ත අනුව මෙරට ජීවත් වන දෘෂ්‍යාබාධිත පුද්ගලයින්ගේ සංඛ්‍යාව 29,000 කට අධික ය. දෘෂ්‍යාබාධිත සහ ඌණ දෘෂ්‍යාබාධිත ලෙස ගත්කල එය 900,000 පමණ වේ."
    },
    {
        "content": "සත්ත්ව උද්‍යාන සතුන් සඳහාම විශේෂිත සියලු පහසුකම්වලින් සමන්විත රෝහලක් දෙහිවල සත්ත්ව උද්‍යානය තුළ ඉදිකර තිබේ. ජාතික සත්ව උද්‍යාන දෙපාර්තමේන්තුවේ සත්ත්ව සෞඛ්‍ය අධ්‍යක්ෂ ජනරාල් වෛද්‍ය චන්දන රාජපක්‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍ෂ මහතා සඳහන් කළේ , මහල් 2කින් යුත් එම රෝහල ඉදිරියේදී විවෘත කිරීමට නියමිත බවයි. දරුණු ආබාධවලට ලක් වූ සතුන් රෝහල තුළ රැගෙන යෑම සහ එසවීම සඳහා ”ග්‍රැන්ටිය” නමින් හඳුන්වන විශේෂිත යන්ත්‍රයක් ද එහි ස්ථාපිත කර තිබේ. එය මෙරට ප්‍රථම ග්‍රැන්ටි යන්ත්‍රයයි. විවෘත කිරීමෙන් අනතුරුව රෝහල නැරඹීමට ජනතාවට අවස්ථාව හිමිවනු ඇති."
    },
    {
        "content": "ඒ අද පැවති එක්සත් ජනතා නිදහස් සන්ධාන පාර්ලිමේන්තු කණ්ඩායම් රැස්වීමේදීයි. අදාළ නම් මේ වනවිට පාර්ලිමේන්තු මහලේකම්වරයාට යොමු කර තිබේ. මේ අතර විපක්ෂයේ ප්‍රධාන සංවිධායක ධුරය සඳහා පාර්ලිමේන්තු මන්ත්‍රී ගයන්ත කරුණාතිලක මහතා පත් කිරීමට අද පැවති එක්සත් ජාතික පක්ෂ පාර්ලිමේන්තු මන්ත්‍රි කන්ඩායමේදී ඒකමතික අනුමැතිය හිමිවිය. ගයන්ත කරුණාතිලක මහතාගේ නම ඒ සඳහා යෝජනා කර ඇත්තේ පාර්ලිමේන්තු මන්ත්‍රි සජිත් ප්‍රේමදාස මහතායි. මේ අතර විපක්ෂයේ නියෝජ්‍ය සංවිධායකවරුන් ලෙස ජේ. සී. අලවතුවල, අජිත් පී. පෙරේරා සහ රංජිත් අලුවිහාරේ යන මහත්වරුන් ද , සහකාර සංවිධායකවරුන් ලෙස ආශු මාරසිංහ, සිඩ්නි ජයරත්න හා හෙක්ටර් අප්පුහාමි යන මන්ත්‍රිවරුන් ද පත් කළ බව ගයන්ත කරුණාතිලක මහතා සඳහන් කළේ ය."
    },
    {
        "content": "රාජ්‍ය අමාත්‍ය අනුර ප්‍රියදර්ශන යාපා මහතා සඳහන් කළේ, ගබඩාවල ඇති වී තොග ද මේ යටතේ ගණනය කරන බවයි. රාජ්‍ය මෙන්ම පෞද්ගලික ගබඩා ද මේ යටතේ පරීක්ෂාවට ලක් කෙරෙනු ඇති. මේ අතර උපරිම සිල්ලර මිල ඉක්මවා සම්බා හා නාඩු සහල් අළෙවි කළ වෙළෙඳුන් 848 දෙනෙකුට එරෙහිව මේ වනවිට නඩු පවරා ඇති බව පාරිභෝගික කටයුතු පිළිබඳ අධිකාරිය පැවසුවේ ය. ඒ, පසුගිය 20 වැනි දා සිට ඊයේ දිනය දක්වා කළ මෙහෙයුම්වලිනි. අදාළ කාලය තුළ වෙළෙඳ සැල් 31,594 පරීක්ෂාවට ලක් කළ බව ද අධිකාරිය පැවසුවේ ය."
    },
    {
        "content": "ඒ අනුව මෙරට නිෂ්පාදිත සිමෙන්ති කිලෝග්‍රෑම් 50 සිමෙන්ති කොට්ටයක උපරිම සිල්ලර මිල රුපියල් 1,005කි. සිමෙන්ති කුඩු ලෙස ආනයනය කර ශ්‍රී ලංකාවේ ඇසුරුම් කළ සිමෙන්ති කොට්ටයක උපරිම සිල්ලර මිල රුපියල් 950 ක් ලෙස ප්‍රකාශයට පත් කර තිබේ. ඇසුරුම්ගතව ආනයනය කරන සිමෙන්ති කොට්ටයක උපරිම සිල්ලර මිල රුපියල් 930 කි. පරිභෝගික කටයුතු අධිකාරියේ සභාපති විශ්‍රාමික මේජර් ජෙනරාල් ශාන්ත දිසානායක මහතා නිකුත් කළ එම ගැසට් නිවේදනයේ සඳහන් වන්නේ උපරිම සිල්ලර මිලට වඩා වැඩියෙන් වෙළඳාම් කිරීම, වෙළඳාමට ඉදිරිපත් කිරීම හා ප්‍රදර්ශනය නොකළ යුතු බවයි."
    },
    {
        "content": "ඒ අනුව කොළඹ බාලදක්ෂ මාවතේ අක්කර තුනක භූමියක මහල් 30 ක වාණිජ කුළුණක් ඉදිකිරීමට යෝජිතයි. නිවාස ඒකක 700 කින් සමන්විත ව්‍යාපෘතියට, සිල්ලර සහ ආහාර වෙළෙඳ සැල් ද ඇතුළත් ය. අදාළ ඉඩම එම සමාගමට අමෙරිකානු ඩොලර් මිලියන 43 ක බදු කුලියකට ලබාදෙන බව මුදල් අමාත්‍යාංශය සඳහන් කළේ ය. ඊට අදාළ ගිවිසුමට ඉදිරියේදී අත්සන් තබනු ඇති. අදාළ යෝජනාවට පසුගිය දා කැබිනට් අනුමැතිය ද හිමිවිය."
    },
    {
        "content": "අපරාධ පරීක්ෂණ දෙපාර්තමේන්තුව භාරව නව නියෝජ්‍ය පොලිස්පතිවරයෙකු පත්කර තිබේ. එලෙස පත්කර ඇත්තේ, නියෝජ්‍ය පොලිස්පති නුවන් වෙදසිංහ මහතා ය. නුවන් වෙදසිංහ මහතා මීට පෙර ගාල්ල, අම්පාර සහ මඩකලපු ප්‍රදේශ භාර නියෝජ්‍ය පොලිස්පතිවරයා ලෙස ද කටයුතු කළේ ය."
    },
    {
        "content": "අධ්‍යයන පොදු සහතික පත්‍ර උසස් පෙළ විභාග සහතිකය පැය 48ක් ඇතුළත නිවසට ගෙන්වා ගැනීම සඳහා අද සිට www.doenets.lk ඔස්සේ අයැදුම් කළ හැකි බව විභාග කොමසාරිස් ජනරාල්වරයා සඳහන් ක⁣ළේය. 2019 අධ්‍යයන පොදු සහතික පත්‍ර උසස් පෙළ විභාගයේ ප්‍රතිඵල ඊයේ රාත්‍රියේ නිකුත් කෙරිණි. ඒ අනුව විභාග දෙපාර්තමේන්තුවේ www.doenets.lk වෙබ් අඩවියට පිවිසීමෙන් එම ප්‍රතිඵල ලබාගත හැකි ය."
    },
    {
        "content": "පහ ශ්‍රේණිය ශිෂ්‍යත්ව විභාගය සමත් සිසුන්ගේ ශිෂ්‍යාධාර ඔන්ලයින් (Online) ක්‍රමයට ලබාදීමට පියවර ගෙන ඇතැයි අධ්‍යාපන අමාත්‍යංශය පවසයි. එම අමාත්‍යංශය පැවසුවේ පහ ශ්‍රේණිය ශිෂ්‍යත්ව විභාගය සමත් සිසුන්ගේ ශිෂ්‍යාධාර මුදල් ගෙවීමේ ක්‍රියාවලිය වඩාත් කාර්යක්ෂමව සිදුකිරීම වෙනුවෙන් මෙම පියවර ගෙන ඇති බවයි. ඒ සඳහා අධ්‍යාපන අමාත්‍යාංශය ශිෂ්‍යාධාර දීමනාව සඳහා සුදුසුකම් ලබා සිටින සියලු පාසල් සිසුන්ගේ සවිස්තරාත්මක දත්ත පද්ධතියක් ද සකස් කර තිබේ. එම දත්ත පද්ධතිය ඇසුරෙන් සෑම මසකම 10 වැනි දිනට එම සිසුන්ගේ බැංකු ගිණුම් වෙත ඔන්ලයින් ක්‍රමය ඔස්සේ මුදල් බැර වනු ඇති. පහ ශ්‍රේණියේ ශිෂ්‍යත්ව විභාගයට සෑම වසරකදීම සිසුන් 350,000කට ආසන්න පිරිසක් පෙනී සිටින අතර, මේ වනවිට ඔවුන් අතරින් ශිෂ්‍යත්වය සමත් අඩු ආදායම්ලාභී පවුල්වල සිසුන් 20,000 කට පමණ ශිෂ්‍යාධාර ලබාදීම සිදු කෙරෙන බව අධ්‍යාපන අමාත්‍යංශය සඳහන් කළේ ය. ශිෂ්‍යත්ව සමත් සියලු දරුවන්ට මාසිකව රුපියල් 750ක් මේ අනුව හිමිවනු ඇති."
    },
    {
        "content": "ආනයනික අර්තාපල් සඳහා වන තොග මිල රුපියල් 50 කින් අඩු කිරීමට පියවර ගෙන ඇතැයි අත්‍යවශ්‍ය ආහාර ද්‍රව්‍ය ආනයනකරුවන්ගේ සංගමය පවසයි. එහි ලේකම් හේමක ප්‍රනාන්දු මහතා පැවසුවේ, රජය ආනයනික අර්තාපල් සඳහා රේගු බද්ධ රුපියල් 25 කින් අඩුකිරීමට සාපේක්ෂව මෙම පියවර ගත් බවයි."
    },
    {
        "content": "වැල්ලවත්ත ප්‍රදේශයේදී සිදු කළ මූල්‍ය වංචාවක් සම්බන්ධයෙන් සැකකරුවන් දෙදෙනෙකු අත්අඩංගුවට ගෙන තිබේ. පොලිස් විශේෂ කාර්ය බලකාය පැවසුවේ නීති විරෝධී දුම්වැටි තොගයක් ළඟ තබා ගැනීම සම්බන්ධයෙන් අත්අඩංගුවට ගත් පුද්ගලයෙකු අධිකරණ කටයුතුවලින් මුදා ගැනීම සඳහා වැල්ලවත්ත පොලීසියේ නිලධාරීන්ට ලබාදීමට යැයි පවසමින් ඔවුන් එම මුදල් වංචාව සිදුකර ඇති බවයි. සැකකරුවන් සන්තකයේ තිබී එලෙස වංචා කළ රු. 190,000 මුදලක්ද පොලිස් විශේෂ කාර්ය බලකාය භාරයට ගෙන තිබේ. නීති විරෝධී දුම්වැටි 1800 කට අධික ප්‍රමාණයක් සමග සැකකරුවෙකු පෙරේදා පොලිස් විශේෂ කාර්ය බලකාය විසින් අත්අඩංගුවට ගෙන වැඩිදුර විමර්ශන සඳහා වැල්ලවත්ත පොලීසිය වෙත භාර දී තිබුණි."
    },
    {
        "content": "හඟුරන්කෙත, අධිකාරීගම ප්‍රදේශයේ මියගොස් සිටි හඳුන් දිවියෙකුගේ සිරුරක් ‍හමුව තිබේ. හඳුන් දිවියාගේ සිරුර ඊයේ රාත්‍රීයේ හමු වූයේ අධිකාරීගම, උඩවත්ත කුඹුර ප්‍රදේශයේ මාර්ගයක තිබියදී ය. එය දුටු ප්‍රදේශවාසීන් ඒ සම්බන්දයෙන් පොලීසිය හා වනජීවි නිලධාරීන් දැනුවත් කර තිබේ. ප්‍රදේශවාසීන් ප්‍රකාශ කළේ, මින් පෙර මෙම හඳුන් දිවියා ප්‍රදේශයේ සැරිසරන අයුරු දුටු බවයි. මින් පෙර ද අධිකාරීගම තේවතු ආශිතව හඳුන් දිවියන් නිරන්තරයෙන් සැරිසරන බව ද වාර්තා වේ. ප්‍රදේශවාසීන් පෙන්වා දෙන්නේ, එය හඳුන් දිවියන්ගේ ජිවිතවලට දැඩි තර්ජනයක් වන බවයි. රන්දෙනිගල වනජීවි නිලධාරීන් හා පොලීසිය එක්ව වැඩිදුර පරීක්ෂණ ක්‍රියාත්මක කරයි"
    },
    {
        "content": "කෑගල්ල, පිංදෙණිය, අටාල ප්‍රදේශයේදී කේරල ගංජා හා ගිනි අවියක් සමග අපරාධ කල්ලි සාමාජිකයෙකු අත්අඩංගුවට ගෙන තිබේ. පොලිස් විශේෂ කාර්ය බලකාය පැවසුවේ, බන්ධනාගාරගතව සිටින පාතාල ක්‍රියාකාරකම් හා මත්ද්‍රව්‍ය ජාවාරම් මෙහෙයවන අපරාධකරුවෙකු වන කරණ්දෙණිය සුද්දාගේ සමීපතමයෙකු එලෙස අත්අඩංගුවට ගෙන ඇති බවයි. අත්අඩංගුවට ගත් සැකකරු පිංදෙණිය ප්‍රදේශයේ පුද්ගලයින් බිය වද්දමින් කලක් තිස්සේ මත්ද්‍රව්‍ය ජාවරමේ නිරතව සිට ඇතැයි ද පොලිස් විශේෂ කාර්ය බලකාය පැවසුවේ ය. සැකකරු සන්තකයේ තිබී කේරල ගංජා කිලෝග්‍රෑම් 2ක් හා මෙරට නිෂ්පාදිත ගිනි අවියක් ද සොයා ගෙන තිබේ."
    },
    {
        "content": "රථ වාහන නඩුවක් යටතේ ගල්ගමුව මහේස්ත්‍රාත් අධිකරණය මගින් නිකුත් කර තිබූ වරෙන්තුවක් මත මෙම පුද්ගලයා කටුගස්තොට පොලීසිය සිදුකළ විශේෂ මෙහෙයුමකදී පසුගිය දා අත්අඩංගුවට ගැනිණ. පොලීසිය පැවසුවේ, පසුගිය 22 වන දා ඔහු අධිකරණයට ඉදිරිපත් කර සිටියදී පලා ගිය බවයි. ඊයේ රාත්‍රී අත්අඩංගුවට ගත් වරෙන්තුකරු යළි මහනුවර මහේස්ත්‍රාත් අධිකරණය වෙත ඉදිරිපත් කිරීමට නියමිත වේ."
    },
    {
        "content": "නාවික හමුදාව සඳහන් කළේ, සැකකටයුතු යතුරු පැදියක් පරීක්ෂා කිරීමේදී මේවා සොයාගත් බවයි. එහිදී සොයා ගෙන ඇති කේරළ ගංජා ප්‍රමාණය කිලෝග්‍රෑම් 10කි. සැකකරුවන් පලා ගොස් ඇති අතර වැඩිදුර විමර්ශන සඳහා යතුරු පැදිය සහ කේරළ ගංජා තොගය මන්නාරම පොලීසියට භාර දුන් බව නාවික හමුදාව සඳහන් කළේ ය."
    },
    {
        "content": "එහි දැක්වෙන්නේ මෙම අනතුරුවලින් බොහොමයක් වළක්වාගත  හැකි ඒවා බවයි. මාර්ග ආරක්ෂාව සඳහා ක්‍රියා කිරීමේ දශකය ලෙස 2011 සිට 2020 දක්වා කාලය නම් කෙරුණේ 2010 මාර්තු මාසයේ පැවති එක්සත් ජාතීන්ගේ මහා සමුළුවේදීයි. ශ්‍රී ලංකාව ද ඊට අත්සන් තැබූ අතර, මාර්ග අනතුරු අවම කිරීම සඳහා වර්ෂ දහයකට අදාළ ක්‍රියාකාරී සැලැස්මට අනුව වැඩපිළිවෙක් ද සකස් කෙරිණ. රාජ්‍ය හා රාජ්‍ය නොවන ආයතන 17 කින් සැදුම්ලත් මාර්ග ආරක්ෂාව පිළිබඳ ජාතික සභාව පිහිටුවූයේ ඒ අනුවයි. එහි බලතල හා සම්පත් ධාරිතාව අනතුරු අවම කිරීමේ ක්‍රියාවලියට ප්‍රමාණවත් නොවන බව, අදාළ විගණකාධිපති වාර්තාවේ සඳහන් ය. පොලිස් දෙපාර්තමේන්තුවේ රථවාහන අංශයට අනුයුක්ත නිලධාරීන්ගෙන් 72%ක් රථ වාහන කළමනාකරණ පාඨමාලාවක් හදාරා නොමැති බව මෙහි දැක්වේ. මාරක අනතුරු පිළිබඳ දත්ත පද්ධතියක් රථවාහන පොලිසියෙන් පවත්වාගෙන ගියද ඊට මාර්ග ආරක්ෂාව පිළිබඳ ජාතික සභාව, මෝටර් රථ ප්‍රවාහන දෙපාර්තමේන්තුව, සෞඛ්‍ය අමාත්‍යංශය සහ රක්ෂණ ආයතන සම්බන්ධ වී නොමැත. සුරක්ෂිත මාර්ග නිර්මාණයේදී මාර්ග ආරක්ෂණ විගණන පැවැත්වීම වැදගත් වුවත් ඒ සම්බන්ධ පුහුණුව ලත් ඉංජිනේරුවන් දැනට මාර්ග සංවර්ධන අධිකාරියේ නොමැති බැවින් මාර්ග ආරක්ෂණ විගණන 2016 හා 17 වර්ෂවලදී පවත්වා නොමැති බව ද අනාවරණය වී තිබේ. ඉංජිනේරු දෝෂ හේතුවෙන් ඇතැම් මාරක අනතුරු සිදුවී ඇති බවත් එම දෝෂ ඉවත් කිරීමක් සිදුව නොමැති බවත්, අනාවරණය වී ඇති තවත් කරුණකි. අනතුරුවලින් සිදුවන බරපතළ තුවාලවලින් 23% ට ද මරණ සංඛ්‍යාවෙන් 31%කට පදිකයෝ ගොදුරු වෙති. පොලිස් කොට්ඨාස 16ක විවිධ ස්ථාන 46ක් තුළ පදිකයන්ට මාර්ග අනතුරුවලට මුහුණ දීමට සිදුව තිබූ බව නිරීක්ෂණය විය. පොලිස් කොට්ඨාස 15 ක විදුලි හා දුරකථන රැහැන් කණු මාර්ගයට බාධාවක් වන ලෙස පැවතීමෙන් නිසා මාර්ග අනතුරු 14 ක් සිදුව ඇති බව ද සඳහන් ය. පොලිස් කොට්ඨාස 18ක පදික මාරුවල සංඥා සලකුණු නිසි පරිදි යොදා නොමැති බවත්, මැකී තිබූ අවස්ථා 355 ක් පැවති බවත් අනතුරු 196ක් සිදුව ඇත්තේ මේ නිසා බවත් අනාවරණය වී තිබේ. පදික මාරු, බස්නැවතුම් මංසන්ධි ආසන්නව පිහිටා තිබීම නිසා සිදුව ඇති මාර්ග අනතුරු සංඛ්‍යාව 368 කි. පාසල් වෑන් රථවල ප්‍රමිතිය හා ධාවන තත්ත්වය පිළිබඳ පරීක්ෂාවන් ප්‍රමාණවත් නොවීම, ඒ ශ්‍රේණියේ මාර්ග ගණනාවක ප්‍රමාණවත් පරිදි ආලෝකය නොමැතිවීම, සහ ආරක්ෂිත දුම්රිය හරස් මාර්ග නොමැති වීම ද මාර්ග අනතුරුවලට ප්‍රධාන හේතු ලෙස හඳුනාගෙන තිබේ. පොලිස් කොට්ඨාස 30ක රාත්‍රී කාලයේ විදුලි පහන් ක්‍රියා විරහිත වන අවස්ථා 475ක් නිසා මාර්ග අනතුරු 108ක් සිදු වූ බව ද සඳහන් ය. රියදුරු පාසල් ලියාපදිංචිය අලුත් නොකිරීම හා රිය ධාවනයේදී සිදුවන අඩුපාඩු හඳුනා ගැනීම සඳහා රථවාහන පොලිස් නිලධාරීන්ට අවශ්‍ය උපකරණ ප්‍රමාණවත් නොවීම ද තවත් හේතුවකි. පසුගිය වර්ෂවල සිදු වූ රිය අනතුරු දෙස බැලීමේදී මාර්ගයේ දෝෂ නිසාම සිදු වූ රිය අනතුරු විශාල ගණනක් වාර්තා වී තිබේ. ඒ ආකාරයෙන් හඳුනාගත් මාර්ග දෝෂ 1938 කට අදාළ අනතුරු සංඛ්‍යාව 1434 කි. පොලිස් කොට්ඨාස 23 ක රිය අනතුරු බහුලව සිදුවන ප්‍රදේශ 204 ක් 2014 හා 2015 වසරේදී හඳුනාගෙන මාර්ග සංවර්ධන අධිකාරිය දැනුවත් කළ ද ඒවා නිවැරදි කර නොමැත. ධාවනයට නුසුදුසු වාහන පරීක්ෂා කිරීමේ ක්‍රියාවලියේ ද ඇත්තේ බරපතළ දෝෂසහගත බවකි. ඒ අනුව මාර්ග ආරක්ෂාව සඳහා සම්බන්ධ සියලු ආයතනවල කාර්යභාරය වන නිශ්චිතව හඳුනා ගැනීම ඒවා පැවරීම අධීක්ෂණය මගින් මාර්ග අනතුරු අවම කර ගත හැකි බවත් , රියදුරන්ගේ හා මගී ජනතාවගේ අවබෝධය හා දායකත්වය ද මාර්ග අනතුරු අවම කරගැනීම සඳහා අත්‍යවශ්‍ය සාධකයක් බවත් මෙම විගණකාධිපති වාර්තාව පෙන්වා දෙයි."
    },
    {
        "content": "1.  : මෙවර උසස් පෙළ විභාගයෙන් අයැදුම්කරුවන් 181,126 දෙනෙකු විශ්වවිද්‍යාල ප්‍රවේශය සඳහා සුදුසුකම් ලබා ඇතැයි විභාග කොමසාරිස් ජනරාල් සනත් බී. පූජිත මහතා පවසයි. 2. : මාර්ග අනතුරු ඉහළ යාමට බලපාන හේතු රැසක් පිළිබඳව විගණකාධිපති වාර්තාවකින් හෙළිව තිබේ. 3.  : සිමෙන්ති සඳහා උපරිම සිල්ලර මිල ප්‍රකාශයට පත් කරමින් අතිවිශේෂ ගැසට් නිවේදනයක් නිකුත් කර තිබේ. 4. : අපරාධ පරීක්ෂණ දෙපාර්තමේන්තුව භාරව නව නියෝජ්‍ය පොලිස්පතිවරයෙකු පත්කර තිබේ. 5.  : ශබ්දයේ වේගයට වඩා 20 ගුණයක වේගයකින් ඉලක්කය වෙත ගමන් කළ හැකි නවතම මිසයිල පද්ධතියක් සිය ආරක්ෂක සේවයට එක් කිරීමට රුසියාව පියවර ගෙන තිබේ."
    },
    {
        "content": "ඔහු මේ බව සඳහන් කළේ, මාතර ප්‍රදේශයේ අඩු ආදායම්ලාභී පවුල්වල සිසු දරු දැරියන් 300 දෙනෙකුට පොත්පත් ප්‍රදානය කිරීම වෙනුවෙන් පැවති උත්සවයකදීයි."
    },
    {
        "content": "ඔහු සඳහන් කළේ, අයදුම්කරුවන් 71 දෙනෙකුගේ ප්‍රතිඵල අත්හිටුවීමට පියවර ගත් බවයි. විභාග ප්‍රතිඵල ඊයේ රාත්‍රියේ නිකුත් කෙරුණු අතර ප්‍රතිඵලවලට අනුව නව සහ පැරණි විෂයය නිර්දේශ යටතේ දිවයිනේ ප්‍රථමයින් නම් කර තිබේ. ඒ අනුව භෞතික විද්‍යාව නව විෂය නිර්දේශයේ දිවයිනේ ප්‍රථමයා කොළඹ ආනන්ද විද්‍යාලයේ තරුෂ සිහාන් ෆොන්සේකායි. නව නිර්දේශය යටතේ ජීව විද්‍යා අංශයේ ප්‍රථමයා කොළඹ විශාඛා විද්‍යාලයේ සචිනි විජේවර්ධන සිසුවියයි. ගම්පහ බණ්ඩාරනායක විද්‍යාලයේ විනුර ඕෂධ ගාල්ලගේ ඉංජිනේරූ තාක්ෂණවේදය විෂය ධාරාව නව නිර්දේශයෙන් දිවයිනේ ප්‍රථම ස්ථානය හිමි කර ගත්තේ ය. වාණිජ විෂ්‍ය ධාරාව නව නිර්දේශයෙන් දිවයිනේ ප්‍රථමයා බවට පත්ව සිටින්නේ කොළඹ බිෂොප් විද්‍යාලයේ ටෙෂානි නිම්සරා හෙට්ටිගේ ශිෂ්‍යාවයි. කලා විෂය ධාරාවේ නව නිර්දේශය යටතේ දිවයිනේ ප්‍රථමයා බවට කොළඹ දේවී බාලිකා විදුහලේ ටෙෂානී වැලිගමගේ සිසුවිය තේරී පත් වූවා ය. කලා විෂය ධාරාවේ පැරණි විෂය නිර්දේශයෙන් දිවයිනේ ප්‍රථමයා බවට පත්ව සිටින්නේ ගම්පහ බණ්ඩාරනායක විදුහලේ නිපුණ විරාජ් ශිෂ්‍යායි. පින්නවල මධ්‍ය මහා විදුහලේ දර්ශන ඉසුරුසිරි සම්පත් භෞතික විද්‍යා විෂය ධාරාවේ පැරණි විෂය නිර්දේශයෙන් දිවයිනේ ප්‍රථමයා බවට පත් වූ අතර වාණිජ විෂය ධාරවේ පැරණි නිර්දේශයෙන් දිවයිනේ ප්‍රථමයා බද්දේගම ක්‍රිස්තුදේව විද්‍යාලයේ ජේ. නිරෝශන් සඳරුවන්. මේ අතර උසස් පෙළ විභාගයේ ප්‍රතිඵල නැවත සමීක්ෂණය සඳහා ලබන මස 17 වැනිදා දක්වා ඉඩ සලසා ඇතැයි විභාග කොමසාරිස් ජනරාල් සනත් බී. පුජිත මහතා පැවසී ය. ඔහු සඳහන් කළේ, සියලු ප්‍රතිඵල ලේඛන පාසල් වෙත යැවීමට ද කටයුතු කර ඇති බවයි."
    },
    {
        "content": "සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය අනිල් ජාසිංහ මහතා සඳහන් කළේ, එම දහනක සඳහා බස්නාහිර, දකුණ හා මධ්‍යම පළාත්වල පිහිටි රෝහල්වල අපද්‍රව්‍ය ලබන පෙබරවාරි මාසයේ සිට රැගෙන ඒමට සැලසුම් කර ඇති බවයි. ඒ අනුව එම පළාත්වල රෝහල්වල අපද්‍රව්‍ය ගැටලුව සම්පූර්ණයෙන්ම විසදෙන බව ඔහු ප්‍රකාශ කළේ ය. මේ වනවිට අදාළ පළාත්වල රෝහල් අපද්‍රව්‍ය විනාශ කිරීමේදී ගැටලු රැසක් පවතින බව ද වෛද්‍ය අනිල් ජාසිංහ මහතා ප්‍රකාශ කළේ ය. මේ අතර සෙසු පළාත්වල පවතින රෝහල්වල අපද්‍රව්‍ය විනාශ කිරීම සඳහා ස්ථිර ක්‍රමවේදයක් සැකසීමට මෙතෙක් හැකිවී නැත. ඒ සඳහා ද දහනක යන්ත්‍ර ස්ථාපිත කිරීම කෙරෙහි මේ වනවිට සැලසුම් සකස් කරමින් පවතින බව සෞඛ්‍ය සේවා අධ්‍යක්ෂ ජනාරාල්වරයා පැවසීය."
    },
    {
        "content": "එම අධිකාරිය සඳහන් කළේ, ලෝක සෞඛ්‍ය සංවිධානයේ අනුග්‍රහයෙන් සමීක්ෂණය ක්‍රියාත්මක බවයි. මේ යටතේ දුම්වැටි සහ දුම්කොළ භාවිතය පිළිබඳ විවිධ වයස් කාණ්ඩ ඇසුරෙන් තොරතුරු ලබා ගනු ඇති. ලබන මස 20 වැනි දා දක්වා පැවැත්වෙන සමීක්ෂණයේදී පුද්ගලයින් 10,000 ක් ගණන් ගැනීමට නියමිතයි."
    },
    {
        "content": "එහි ලේකම් කුමාරි වීරසේකර මහත්මිය සඳහන් කළේ, මේ වනවිට ප්‍රදේශ කිහිපයක ජීව වැට ක්‍රියාත්මක කර ඇති අතර එය වනඅලි ගම් වැදීම වැළැක්වීමට සාර්ථක විසඳුමක් ලෙස හඳුනාගෙන ඇති බවයි. හණ පැළ රෝපණය මගින් ජීව වැට ඉදි කිරීම මේ අතරින් සාර්ථක බව ද ඇය සඳහන් කළා ය. ඒ අනුව හණ පැළ වගා කිරීම වන සංරක්ෂණ දෙපාර්තමේන්තුව සමග එක් ව සිදු කරන බව ද ලේකම්වරිය පැවසුවා ය. ඇය පැවසුවේ, නියමු ව්‍යාපෘතිය සඳහා කුරුණෑගල, අනුරාධපුර හා අම්පාර දිස්ත්‍රික්කවල ජීව වැට ඉදි කිරීමට සැළසුම් කර ඇති බවයි."
    },
    {
        "content": "මේ යටතේ වැලි, පස්, බොරළු හා ගල් ප්‍රවාහනයට අදාළ නීති සංශෝධනය කෙරෙනු ඇති. එම කාර්යාංශය සඳහන් කළේ, නව සංශෝධන මේ වනවිට නීති කෙටුම්පත් දෙපාර්තමේන්තුවට යොමු කර ඇති බවයි. මේ අතර අනවසරයෙන් සිදුවන වැලි කැනීම් මැඩලීම සඳහා වහාම ක්‍රියාත්මක වන්නැයි භූ විද්‍යා හා පතල් කාර්යාංශය සියලු අංශවලට දැනුම් දී ඇත. වැඩබලන පොලිස්පතිවරයාට, පොලිස් විශේෂ කාර්ය බලකා අණදෙන නිලධාරිවරයාට හා දිස්ත්‍රික් ලේකම්වරුන්ට මෙම දැනුම්දීම සිදු කළ බව කාර්යාංශයේ ජ්‍යෙෂ්ඨ නිලධාරියෙකු සඳහන් කළේ ය. ඔහු ඉල්ලා සිටියේ, එවැනි අනවසර වැලි කැනීම් නතර කිරීම සඳහා ඔවුන්ගේ තොරතුරු තම කාර්යාංශයට හෝ ළඟම ඇති පොලිස් ස්ථානයට දැනුම් දෙන ලෙසයි. මේ අතර තම කාර්යාංශය හරහා නිකුත් කර ඇති ඛනිජ කැනීමේ බලපත්‍ර සංඛ්‍යාව 3000 කට ආසන්න බව පැවසූ එම නිලධාරියා ඒවා කාර්යාංශ නිල වෙබ් අඩවියේ පළ කර ඇති බව ද සඳහන් කළේය."
    },
    {
        "content": "නාවික හමුදා ප්‍රකාශක ලුතිනන් කමාන්ඩර් ඉසුරු සුරියබණ්ඩාර මහතා පැවසුවේ, එම බෝට්ටුවෙන් පුද්ගලයින් 4 දෙනෙකු පැමිණ ඇති බවට තොරතුරු ලැබී ඇති බවයි. ඔවුන් මෙරට වැසියන් වුව ද නීති විරෝධිව මුහුදු මාර්ගයෙන් ඩෙල්ෆ් දුපතට පැමිණ ඇති බවට තොරතුරු ලැබී ඇතැයි නාවික හමුදා ප්‍රකාශකවරයා සඳහන් කළේ ය. ඔහු කියා සිටියේ, මෙතෙක් ඒ සම්බන්ධයෙන් කිසිදු පුද්ගලයකු අත්අඩංගුවට ගෙන නොමැති බවයි. කෙසේ වෙතත් අද දිනයේ මීට අදාළ විමර්ශන අවසන් කිරීමට බලාපොරොත්තු වන බව නාවික හමුදාව සඳහන් කළේ ය."
    },
    {
        "content": "රෝහල් අධ්‍යක්ෂ වෛද්‍ය වසන්ත දිසානායක මහතා සඳහන් කළේ, මේ වන විට අදාළ ඖෂධ වර්ග විදෙස් රටවලින් ඇණවුම් කර ඇති බවයි. ඒ අනුව ලබන මාසය වන විට පිළිකා රෝගීන්ගේ ඖෂධ ගැටලුව සම්පූර්ණයෙන් ම විසඳීමට හැකිවනු ඇතැයි ඔහු සඳහන් කළේ ය."
    },
    {
        "content": "රක්ෂිත බන්ධනාගාරගතව නාරාහේන්පිට පෞද්ගලික රෝහලක ප්‍රතිකාර ලබන හිටපු අමාත්‍ය රාජිත සේනාරත්න මහතා බන්ධනාගාර රෝහල වෙත රැගෙන ඒම සඳහා විශේෂ නිලධාරී කණ්ඩායමක් පිටත්ව ගොස් තිබේ. බන්ධනාගාර දෙපාර්තමේන්තුවේ ‍ජ්‍යේෂඨ නිලධාරියෙකු සඳහන් කළේ, ඔහුගේ සෞඛ්‍යය තත්ත්වය සම්බන්ධයෙන් තවත් එක් වාර්තාවක් ලබා ගැනීමෙන් පසු සේනාරත්න මහතා තම භාරයට ගන්නා බවයි. හිටපු අමාත්‍යවරයා බන්ධනාගාර රෝහල වෙත මාරු කර යැවීම සඳහා කඩිනමින් පියවර ගන්නැයි ඔහු ප්‍රතිකාර ලබමින් සිටින පෞද්ගලික රෝහලට මේ වන විට දැනුම් දී තිබේ. ඒ අනුව බන්ධනාගාර නිලධාරී කණ්ඩායම ගිලන් රථයක් ද රැගෙන අදාළ රෝහල වෙත පැමිණ ඇතැයි අප වාර්තාකරු සඳහන් කළේ ය. රක්ෂිත බන්ධනාගාරගත කර සිටින හිටපු අමාත්‍ය රාජිත සේනාරත්න මහතාගේ සෞඛ්‍ය තත්ත්වය සම්බන්ධයෙන් සොයා බැලීමට බන්ධනාගාර රෝහලේ ප්‍රධාන වෛද්‍ය නිලධාරිනිය ඊයේ පෙරවරුවේ ඔහු ප්‍රතිකාර ලබමින් සිටින නරාහේන්පිට පෞද්ගලික රෝහලට පැමිණියා ය. හිටපු අමාත්‍ය රාජිත සේනාරත්න මහතා හෙට දක්වා රක්ෂිත බන්ධනාගාරගත කර තිබේ. ඒ, කොළඹ අතිරේක මහේස්ත්‍රාත් සලනි පෙරේරා මහත්මිය ඔහු ප්‍රතිකාර ලබන නාරාහේන්පිට පෞද්ගලික රෝහල වෙත පැමිණ පෙරේදා නිරීක්ෂණය කිරීමෙන් අනතුරුවයි."
    },
    {
        "content": "ජනාධිපති උපදේශකයෙකු ලෙස පෙනී සිටිමින් මොරටුව විදුහලක විදුහල්පතිවරයෙකුට තර්ජනය කළ බව කියන සැකකරුවෙකු ලබන 09 වනදා දක්වා රක්ෂිත බන්ධනාගාරගත කර තිබේ. ඒ, ඔහු මොරටුව මහේස්ත්‍රාත් අධිකරණයට ඉදිරිපත් කිරීමෙන් අනතුරුවයි. සැකකරු කොළඹ අපරාධ කොට්ඨාසය මගින් අත්අඩංගුවට ගැනුණු අතර ඔහු මොරටුව ප්‍රදේශයේ පදිංචි විශ්‍රාමික හමුදා සාමාජිකයෙකි. සැකකරු සම්බන්ධයෙන් තවදුරටත් විමර්ශන ක්‍රියාත්මක බව කොළඹ අපරාධ කොට්ඨාසය සඳහන් කළේ ය."
    },
    {
        "content": "එහි උපසභාපති මහාචාර්ය පී.එස්.එම්.ගුණරත්න මහතා සඳහන් කළේ, 2019 – 2020 අධ්‍යන වර්ෂවල සිට එම ප්‍රායෝගික පරීක්ෂණ නතර කිරීමට තීරණය කළ බවයි. ඇතැම් සිසුන්ට ප්‍රායෝගික පරීක්ෂණ හරහා සිදුවන ආසාධාරණය සැළකිල්ලට ගෙන එම පියවර ගත් බව ද ඔහු සඳහන් කළේ ය."
    },
    {
        "content": "රක්ෂිත බන්ධනාගාරගතව ⁣ පෞද්ගලික රෝහලක ප්‍රතිකාර ලබමින් සිටි හිටපු අමාත්‍ය වෛද්‍ය රාජිත සේනාරත්න මහතා ඇප මත මුදා හැරීමට කොළඹ ප්‍රධාන මහේස්ත්‍රාත් අධිකරණය අද නියෝග කළේ ය. නඩුව අද කැඳවනු ලැබුවේ, කොළඹ ප්‍රධාන මහේස්ත්‍රාත් ලංකා ජයරත්න මෙනෙවිය හමුවේදී ය. සුදු වෑන් ප්‍රවෘත්ති සාකච්ඡාවට අදාළව නඩුව ගොනු කර ඇත්තේ අපරාධ පරීක්ෂණ දෙපාර්තමේන්තුවයි."
    },
    {
        "content": "ඒ, ජනාධිපති ගෝඨාභය රාජපක්ෂ මහතා ඉදිරියේදීයි. මීට පෙර ඇය ශ්‍රී ලංකා රේගුවේ අධ්‍යක්ෂ ජනරාල්වරිය ලෙස කටයුතු කළ අතර මඩකලපුව හා වවුනියාව දිස්ත්‍රික් ලේකම්වරිය ලෙස ද පී.එස්.එම් චාල්ස් මහත්මිය කටයුතු කළා ය."
    },
    {
        "content": "ඒ, ඔහු අද පොළොන්නරුව මහේස්ත්‍රාත් අධිකරණයට ඉදිරිපත් කිරීමෙන් අනතුරුවයි. ව්‍යාපාරිකයෙකුට පිස්තෝලයක් පෙන්වා මරණ බවට තර්ජනය කර වාහන 4 කට පහරදී අලාභ හානි කළ බවට ලැබුණු පැමිණිල්ලක් මත ඔහු අද පෙරවරුවේ අත්අඩංගුවට ගැනුණි. අදාළ පැමිණිල්ල ගොනු කර ඇත්තේ, පොළොන්නරුව, ඇතුමල්පිටිය ප‍්‍රදේශයේ සහල් මෝල් ව්‍යාපාරිකයෙකි."
    },
    {
        "content": "රක්ෂිත බන්ධනාගාරගතව නාරාහේන්පිට පෞද්ගලික රෝහලක ප්‍රතිකාර ලබන හිටපු අමාත්‍ය රාජිත සේනාරත්න මහතාගේ සෞඛ්‍ය තත්ත්වය පිරිහීම නිසා ඔහු බන්ධනාගාර රෝහල වෙත මාරු කිරීම තාවකාලිකව අත්හිටුවා තිබේ. බන්ධනාගාර දෙපාර්තමේන්තුවේ ජ්‍යෙෂ්ඨ නිලධාරියෙකු සඳහන් කළේ, මන්ත්‍රීවරයා බන්ධනාගාර රෝහල වෙත රැගෙන ඒම සඳහා පිටත්ව ගිය විශේෂ නිලධාරී කණ්ඩායම යළි කැඳ වූ බවයි. හිටපු අමාත්‍යවරයා බන්ධනාගාර රෝහල වෙත මාරුකර යැවීම සඳහා කඩිනමින් පියවර ගන්නැයි ඔහු ප්‍රතිකාර ලබමින් සිටින පෞද්ගලික රෝහලට අද පෙරවරුවේ දැනුම් දුන්නා ය. ඒ, අනුව බන්ධනාගාර නිලධාරී කණ්ඩායම ගිලන් රථයක් ද රැගෙන අදාළ රෝහල වෙත පැමිණියේ අද පස්වරුවේ ය. රක්ෂිත බන්ධනාගාරගත කර සිටින හිටපු අමාත්‍ය රාජිත සේනාරත්න මහතාගේ සෞඛ්‍ය තත්ත්වය සම්බන්ධයෙන් සොයා බැලීමට බන්ධනාගාර රෝහලේ ප්‍රධාන වෛද්‍ය නිලධාරිනිය ඊයේ පෙරවරුවේ ඔහු ප්‍රතිකාර ලබමින් සිටින නාරාහේන්පිට පෞද්ගලික රෝහලට පැමිණියා ය. හිටපු අමාත්‍ය රාජිත සේනාරත්න මහතා හෙට දක්වා රක්ෂිත බන්ධනාගාරගත කර තිබේ. ඒ, කොළඹ අතිරේක මහේස්ත්‍රාත් සලනි පෙරේරා මහත්මිය ඔහු ප්‍රතිකාර ලබන නාරාහේන්පිට පෞද්ගලික රෝහල වෙත පැමිණ පෙරේදා නිරීක්ෂණය කිරීමෙන් අනතුරුවයි."
    },
    {
        "content": "නීති විරෝධීව මෙරට මුහුදු සීමාවේ ධීවර කටයුතුවල නිරත වූ ඉන්දීය ධීවරයින් 14 දෙනෙකු නාවික හමුදාව විසින් ඊයේ අත්අඩංගුවට ගනු ලැබ තිබේ. නාවික හමුදාව සඳහන් කළේ, ඔවුන් සමග ට්‍රෝලර් යාත්‍රා 3ක් ද සිය භාරයට ගත් බවයි. අත්අඩංගුවටගත් ඉන්දීය ධීවරයින් ශ්‍රී ලංකා නාවික නෞකා උත්තර ආයතනය වෙත රැගෙන ඒමෙන් අනතුරුව වෛද්‍ය පරීක්ෂණයකට යොමු කර තිබේ. මුර සංචාරයක් අතරතුර ඩෙල්ෆ් දුපතට උතුරු දෙසින් වූ මුහුදේදී අත්අඩංගුවටගත් එම ධීවරයින් අවුරුදු 20ත් 7‍0ත් අතර වයස්වල පසුවන්නන් වේ. ඉදිරි නීතිමය කටයුතු සඳහා එම පිරිස යාපනය සහකාර ධීවර අධ්‍යක්ෂවරයා වෙත භාර දෙනු ඇති. කෙසේ වෙතත් දිවයිනේ සාගර කලාපයේ ආරක්ෂාව තහවුරු කිරීම සඳහා නාවික හමුදාව සිදු කරන මුර සංචාර හේතුවෙන් ඉන්දියානු ධීවර යාත්‍රා මෙරට මුහුදු සීමාව උල්ලංඝනය කරමින් ධීවර කටයුතුවල නියැලීම සාපේක්ෂව අඩු වී ඇති බව නාවික හමුදාව සඳහන් කළේ ය."
    },
    {
        "content": "නිවිතිගල, උඩකරවිට, 12 කණුව ප්‍රදේශයේ මැණික් පතලක් තුළදී කම්කරුවෙකු මියගොස් තිබේ. පොලීසිය සැක පළ කරන්නේ, විෂ වායුවක් ආග්‍රහණය වී මරණය සිදුවන්නට ඇති බවයි. අද පස්වරු 3.30ට පමණ 12 කණුව ප්‍රදේශයේ මැණික් පතලක සේවය කරමින් සිටි මෙම කම්කරුවා පතල තුළට ගොස් තිබේ. කම්කරුවන් සඳහන් කළේ, පතල තුළදී යම් වායුවක් ආග්‍රහණය වී ඔහු සිහිසුන් වී ඇති බවයි. අනතුරුව තවත් කම්කරුවන් දෙදෙනෙකු ඔහු බේරා ගැනීමට පතල තුළට ගොස් තිබේ. එහිදී ඔවුන් දෙදෙනාටද විෂ වායුව ආග්‍රහණය වී ඇතැයි අනෙක් කම්කරුවන් සඳහන් කළේ ය. පසුව කම්කරුවන් එක්ව ඔවුන් තිදෙනා නිවිතිගල මූලික රෝහලට ඇතුළත් කර තිබේ. අප වාර්තාකරු සඳහන් කළේ, එහිදී එක් කම්කරුවෙකු මියගොස් ඇති බවයි. මියගොස් ඇත්තේ කරවිට, පින්කන්ද ප්‍රදේශයේ පදිංචිව සිටි 44 හැවිරිදි දෙදරු පියෙකි. අනෙක් දෙදෙනා මේ වනවිට නිවිතිගල මූලික රෝහලේ ප්‍රතිකාර ලබයි. මියගිය පුද්ගලයාගේ පශ්චාත් මරණ පරීක්ෂණය පැවැත්වීමට නියමිතයි."
    },
    {
        "content": "දුම්රිය ආරක්ෂක සේවය සඳහා නව නිලධාරීන් 180 දෙනෙකු බඳවා ගැනීමට දුම්රිය දෙපාර්තමේන්තුව පියවර ගෙන තිබේ. දුම්රිය ආරක්ෂක අධිකාරී අනුර ප්‍රේමරත්න මහතා සඳහන් කළේ, මේ සඳහා ඊයේ දිනයේ පැවැති ලිඛිත විභාගයේ ප්‍රතිඵල අනුව එම නිලධාරීන් බඳවා ගන්නා බවයි. එම විභාගයට සඳහා පෙනී සිට ඇති අපේක්ෂකයින් ගණන 19,000 කට ආසන්න වේ. මේ වනවිට දුම්රිය ආරක්ෂක සේවයේ පුරප්පාඩු 253 ක් පවතින බව දුම්රිය දෙපාර්තමේන්තුව ප්‍රකාශ කළේ ය."
    },
    {
        "content": "මාතලේ, ගුරුළුවෙල ප්‍රදේශයේදී විදුලි සැර වැදීමෙන් එකම පවුලේ පුද්ගලයින් 3 දෙනෙකු මියගොස් තිබේ. පොලීසිය සඳහන් කළේ, ඊයේ රාත්‍රියේ සිදු වූ එම අනතුරින් එකම පවුලේ මව, පියා සහ ලේලිය මියගොස් ඇති බවයි. නිවස අසල වෙල්යයාක ඌරන්ට ඇද තිබූ විදුලි රැහැනක ගැටීමෙන් ඔවුන් ජීවිතක්ෂයට පත්ව තිබේ. මෘත ශරීර මාතලේ රෝහලේ තැන්පත් කර ඇති අතර, සිද්ධිය සම්බන්ධයෙන් වැඩිදුර විමර්ශන ක්‍රියාත්මක වේ."
    },
    {
        "content": "පුද්ගලික බස් රථ තුළ මගී ජනතාවට පීඩාවන ලෙස අධික ශබ්දයෙන් යුතුව ගීත හා වීඩියෝ පට වාදනය ලබන 01 වැනිදා සිට තහනම් කිරීමට පියවර ගන්නා ලෙස අමාත්‍ය මහින්ද අමරවීර මහතා ජාතික ගමනාගමන කොමිසමට උපදෙස් දී තිබේ. ඒ, සම්බන්ධයෙන් වන පැමිණිලි ජාතික ගමනා ගමන කොමිසමේ 1955 ක්ෂණික දුරකතන අංකයට ඇමතුමක් ලබා දීමෙන් ඉදිරිපත් කළ හැකි ය. මහජන පැමිණිලි අනුව එම බස් රථ රියැදුරන් සහ කොන්දොස්තරවරුන්ට එරෙහිව දැඩි පියවර ගැනීමට ජාතික ගමනාගමන කොමිසමට බලය හිමිවනු ඇති. ඊට අමතරව පුද්ගලික බස් රථ හෝ ලංගම බස් රථ මන්දගාමීව ධාවනය කරන්නේ නම්, ඒ පිළිබඳව ද මගී ජනතාවට පැමිණිලි කළ හැකි ය. බස් රථ රියැදුරන් අවිනීතව සහ නීති විරෝධී ආකාරයට හැසිරෙමින් බස් රථ ධාවනය කරන්නේ නම් හෝ ,කොන්දොස්තරවරුන් අවිනීතව මගී ජනතාවට හිංසාවන පරිදි හැසිරෙන්නේ නම්, ඒ පිළිබඳව ද 1955 ක්ෂණික දුරකතන අංකයට දැනුම් දිය හැකි ය. මේ අතර සියලුම බස් රථ සඳහා සුභාවීත ගීත 1000කින් සමන්විත ගීත සමුච්ඡයක් හඳුන්වා දීමට ප්‍රවාහන කළමනාකරණ අමාත්‍යංශ පියවර ගෙන තිබේ. එම ගීත බස් රථ රියැදුරන් සඳහා බෙදාදීම හෙට දිනයේදී මාකුඹුර බහුවිධ ප්‍රවාහන මධ්‍යස්ථානයේදී සිදු කෙරෙනු ඇති. ලබන 01 වැනිදායින් පසු එම ගීත පමණක් මගී ජනතාවට පීඩා නොවන ලෙස බස් රථවල වාදනය කළ හැකි බව මගී ප්‍රවාහන කළමනාකරණ අමාත්‍යංශය සඳහන් කළේ ය. ජ්‍යෙෂ්ඨ පොලිස් අධිකාරීවරුන් 11 දෙනෙකු නියෝජ්‍ය පොලිස්පති නිලයට උසස් කිරීමට ජාතික පොලිස් කොමිසමේ අනුමැතිය."
    },
    {
        "content": "1.   : රක්ෂිත බන්ධනාගාරගතව නාරාහේන්පිට පෞද්ගලික රෝහලක ප්‍රතිකාර ලබන හිටපු අමාත්‍ය රාජිත සේනාරත්න මහතාගේ සෞඛ්‍ය තත්ත්වය පිරිහීම නිසා ඔහු බන්ධනාගාර රෝහල වෙත මාරු කිරීම තාවකාලිකව අත්හිටුවා තිබේ. 2.  : විශ්වවිද්‍යාල පාඨමාලා සඳහා බඳවා ගැනීමේදී පවත්වනු ලබන ප්‍රායෝගික පරීක්ෂණ නතර කිරීමට විශ්වවිද්‍යාල ප්‍රතිපාදන කොමිසන් සභාව තීරණය කර තිබේ. 3.  මහරගම අපේක්ෂා රෝහලේ පිළිකා රෝගීන් සඳහා අවශ්‍ය ඖෂධ වර්ග 12 ක හිඟයක් තවදුරටත් පවතින බව වාර්තා වේ. 4.  :ඛනිජ සම්පත් ප්‍රවාහන බලපත්‍ර නීතිය සංශෝධනය කිරීමට භූ විද්‍යා හා පතල් කාර්යාංශය පියවර ගෙන තිබේ. 5.  :ඉසෙඩ් ස්කෝර් (Z-Score) ක්‍රමයේ වෙනස්කම් කිහිපයක් කිරීමට කැබිනට් ප්‍රතිකාවක් ඉදිරිපත් කරන බව අධ්‍යාපන අමාත්‍ය ඩලස් අලහප්පෙරුම මහතා පවසයි. 1.  :අධික ශීත කාලගුණය හමුවේ ඉන්දියාවේ නවදිල්ලි අගනුවරට රතු නිවේදන නිකුත් කර තිබේ. 1.  :නවසීලන්තය සමග පැවැති දෙවැනි ටෙස්ට් ක්‍රිකට් තරගයෙන් ඔස්ට්‍රේලියාව ඊයේ ලකුණු 247 කින් ජය ගෙන තිබේ."
    },
    {
        "content": "ජ්‍යෙෂ්ඨ පොලිස් අධිකාරීවරුන් 11 දෙනෙකු නියෝජ්‍ය පොලිස්පති නිලයට උසස් කර තිබේ. ජාතික පොලිස් කොමිසම පැවසුවේ අදාළ උසස්වීම් සඳහා තම අනුමැතිය ලබා දුන් බවයි. ඒ, අනුව නොවැම්බර් 30 වැනිදා සිට බලපැවැත්වෙන පරිදි ජ්‍යෙෂ්ඨ පොලිස් අධිකාරීවරුන් 08 දෙනෙකුට සහ ලබන මස 05 වැනිදා සිට බලපැවැත්වෙන පරිදි ජ්‍යෙෂ්ඨ පොලිස් අධිකාරීවරුන් 03 දෙනෙකු එලෙස උසස් කර තිබේ. මුදිත පුස්සැල්ල , ප්‍රියන්ත චන්ද්‍රසිරි , විජය ශ්‍රී දමයන්ත , ඩී.ආර් විජේසිංහ , එන්.කේ නානායක්කාර , කපිල කඩුපිටිය , එන්.එල්. විජේසිංහ , ලයනල් ගුණතිලක , ජේ. චන්ද්‍රකුමාර , චන්දන අතුකෝරල සහ නෝමන් සිල්වා යන ජ්‍යෙෂ්ඨ පොලිස් අධිකාරීවරුන් එලෙස නියෝජ්‍ය පොලිස්පති නිලයට උසස් කර ඇතැයි ජාතික පොලිස් කොමිසම සඳහන් කළේ ය."
    },
    {
        "content": "වව්නියාව, ඊච්චන්කුලම්, අම්මීවයිත්තන් ප්‍රදේශයේ ළිඳක තිබී දැරියකගේ මළ සිරුරක් සොයා ගෙන තිබේ. පොලීසිය සඳහන් කළේ, අවුරුද්දක් වයසැති දැරියකගේ සිරුරක් එලෙස සොයා ගත් බවයි. දැරියගේ දෙමාපියන් අතර ඊයේ රාත්‍රියේ බහින් බස්වීමක් සිදුව ඇති අතර එම සිද්ධියෙන් පසු දැරිය නිවසේ නොමැති බව නිරීක්ෂණය වී තිබේ. පසුව කළ සොයා බැලීමේදී දැරියගේ සිරුර ළිදේහි තිබී සොයා ගත් බව පොලීසිය සඳහන් කළේ ය. සිද්ධිය සම්බන්ධයෙන් වැඩිදුර විමර්ශන ක්‍රියාත්මක වේ."
    },
    {
        "content": "තේ වගාවේ අස්වනු ඉහළ නැංවීමට තාක්ෂණික පැකේජයක් ක්‍රියාවට නැංවීමට වැවිලි කර්මාන්ත අමාත්‍යංශය සැළසුම් කර තිබේ. එම අමාත්‍යංශය සඳහන් කළේ, දැනට අක්කරයකින් නෙළා ගන්නා තේ දළු ප්‍රමාණය කිලෝග්‍රෑම් 350 ත් 400 දක්වා සීමා වී ඇති බවයි. තාක්ෂණික පැකේජයක් ක්‍රියාවට නැංවීම තුළින් අක්කරයකින් තේ දළු කිලෝ 1000ක් නෙළා ගැනීමට හැකියාව ලැබෙන බව වැවිලි කර්මාන්ත අමාත්‍යංශය පැවසුවේ ය."
    },
    {
        "content": "කොළඹදී පැහැරගෙන ගොස් තර්ජනය කළ බව කියන ස්විට්සර්ලන්ත තානාපති කාර්යාලයේ සේවයේ නියුතු ශ්‍රී ලාංකික සේවිකාවක වන ගානියා බැනිස්ටර් ෆ්‍රැන්සිස් මහත්මියට ඇප මත මුදා හැරීමට කොළඹ ප්‍රධාන මහේස්ත්‍රාත් අධිකරණය අද නියෝග කළේ ය. එම නඩුව අද කැඳවනු ලැබුවේ කොළඹ ප්‍රධාන මහේස්ත්‍රාත් ලංකා ජයරත්න මෙනවිය හමුවේ ය. නීතිපතිවරයාගේ උපදෙස් මත පසුගිය 16 වනදා පස්වරුවේ අපරාධ පරීක්ෂණ දෙපාර්තමේන්තු නිලධාරීන් විසින් ඇය අත්අඩංගුවට ගනු ලැබ තිබේ. ඒ, රජය කෙරෙහි අපකීර්තියක් ඇතිවන ආකාරයෙන් කටයුතු කිරීම සහ සාවද්‍ය සාක්ෂි නිර්මාණය කිරීම යන චෝදනා මතය."
    },
    {
        "content": "ඒ, අප්‍රේල් 21 ප්‍රහාරය සම්බන්ධයෙනි. අපරාධ පරීක්ෂණ දෙපාර්තමේන්තුව පැවසුවේ, පැය 3 කට ආසන්න කාලයක් ප්‍රකාශයක් ලබාදීමෙන් පසු අද පස්වරු 1.00 ට පමණ හිටපු අමාත්‍යවරයා පිටව ගිය බවයි."
    },
    {
        "content": "ඒ අනුව ජාතික හැඳුනුම්පත්, රියැදුරු බලපත්‍ර, ආගමන හා විගමන ලේඛන, උප්පැන්න හා මරණ ලියාපදිංචි කිරීම ඇතුළු සියලු පුද්ගල තොරතුරු එක් ජාතික දත්ත මධ්‍යස්ථානයක් යටතේ රැස් කරනු ඇති. ඒ සම්බන්ධයෙන් විශේෂ සාකච්ඡාවක් අද ජනාධිපති කාර්යාලයේ පැවැත්විය. එහිදී ජනාධිපතිතුමා පෙන්වාදී ඇත්තේ, පුද්ගල තොරතුරු එකම ජාතික මධ්‍යස්ථානයක් යටතේ රැස් කිරීමෙන් කාලය, ශ්‍රමය සහ මුදල් නාස්තිය අවම කර ගැනීමට හැකියාව ලැබෙන බවයි. ඊට අමතරව ප්‍රමාදය වළක්වා කාර්යක්ෂම සේවාවක් ජනතාවට ලබාදීමට එමගින් හැකියාව පවතින බව ද ජනාධිපතිතුමා පෙන්වා දුනි. ජනාධිපතිතුමා වැඩිදුරටත් පවසා ඇත්තේ, එමගින් සාවද්‍ය සහ වංචනික තොරතුරු සංසරණයවීම වළක්වාගත හැකි බවයි."
    },
    {
        "content": "පොලීසිය සඳහන් කළේ, 12 හැවිරිදි සහ 13 හැවිරිදි දැරියන් දෙදෙනෙකු එළෙස මිය ගොස් ඇති බවයි. එම දැරියන් දෙදෙනා අද පස්වරුවේ මෙම අනතුරට මුහුණ පා ඇත. මෘත ශරීර බදුල්ල රෝහලේ තැන්පත් කර ඇතැයි පොලීසිය පැවසීය."
    },
    {
        "content": "මේ අතර මිහින්තලේ රජමහා විහාරාධිපති පූජ්‍ය වළවා හැංගුනවැවේ ධම්මරතන හිමියන් ද ඊයේ මේ පිළිබඳව අදහස් පළ කළේ ය."
    },
    {
        "content": "බස්නාහිර පළාත භාර ජ්‍යෙෂ්ඨ නියෝජ්‍ය පොලිස්පති දේශබන්දු තෙන්නකෝන් මහතාගේ නියෝග හා උපදෙස් පරිදි මෙහෙයුම ක්‍රියාත්මක කර ඇත. එහිදී වරෙන්තුකරුවන්, විවිධ නීති විරෝධී ක්‍රියා, මත්ද්‍රව්‍ය හා මත්පැන් වැරදි සඳහා සම්බන්ධ සැකකරුවන් 320 දෙනෙක් අත්අඩංගුවට ගත් බව පොලීසිය ප්‍රකාශ කළේ ය. පොලීසිය සඳහන් කළේ, මෙහෙයුමේදී හෙරොයින්, ගංජා ඇතුළු විෂ මත්ද්‍රව්‍ය සහ නීති විරෝධි මත්පැන් විශාල ප්‍රමාණයක් ද සිය භාරයට ගත් බවයි."
    },
    {
        "content": "ඒ, සමස්ත ලංකා ගොවිජන සම්මේලනය එහි සිදු කළ නිරීක්ෂණයක් අතරතුරයි. සමස්ත ලංකා ගොවිජන සම්මේලනයේ ජාතික සංවිධායක නාමල් කරුණාරත්න මහතා ඇතුළු පිරිසක් අද මෙම සතොස තොග ගබඩා සංකිර්ණය පරීක්ෂා කළේ ය. එම අවස්ථාව වනවිටත් සත්ත්ව ආහාර සඳහා සහල් තොග නිකුත් කරමින් පැවතුණි. තව ද සත්ත්ව ආහාර සඳහා නිර්දේශ කළ 2020 පෙබරවාරි මාසයේ කල් ඉකුත්වීමට නියමිතව තිබූ සහල් තොගයක් ද එම ගබඩාවේ තිබී හමුවුණි. මේ අතර එක්සත් ජාතික පක්ෂයේ මන්ත්‍රීවරුන් පිරිසක් අද නාරාහේන්පිට විශේෂිත ආර්ථික මධ්‍යස්ථානයට පැමිණ සහල් මිල ගණන් පිළිබඳව සොයා බැලූහ."
    },
    {
        "content": "මෙය දළ වශයෙන් රුපියල් බිලියන 800 ය ඉක්මවනු ඇති. ශ්‍රී ලංකාව මෙතෙක් වසරක තුළ ආපසු ගෙවන වැඩිම ණය වාරිකයයි. මහ බැංකුවේ සංඛ්‍යා ලේඛන අනුව මේ වසර අවසන් වන විට රජයේ මුළු ණය ප්‍රමාණය රුපියල් බිලියයන 12,863.5 කි. ඉන් බිලියන 6523.5 ක් දේශීය ණය වේ. මහ බැංකුවට අනුව ඉතිරි බිලියන 6,339.9 විදේශීය මූලාශ්‍රවලින් ලබා ගත් ණයයි. මේ අනුව ලබාගෙන ඇති මුළු විදේශ ණය ප්‍රමාණය මේ වසර අවසන් වන විට අමෙරිකානු ඩොලර් බිලියන 35 කට ආසන්න වේ. ඉදිරි වසර තුළදී පමණක් ඉන් ඩොලර් බිලියන 4.8 ක ණය ආපසු ගෙවිය යුතුය. මේ ණය ආපසු ගෙවන්නේ කෙසේ ද? දැනට මාස 4 හමාරක ආනයනවලට ප්‍රමාණවත් ඩොලර් බිලියන 7.5 ක සංචිත අප රට සතුව ඇති අතර ඉන් බිලියන 4.8 ක් ණය ආපසු ගෙවීමට යොදා ගත හැකියි. නැතහොත් විදේශීය සෘජු ආයෝජන වැනි මහා පරිමාණයෙන් ඩොලර් ආදායම් ලැබෙන කඩිනම් ක්‍රියාමාර්ගයකින් ද මේ මුදල සොයා ගත හැකි වේ. නමුත් ආර්ථින විශේෂඥයින්ගේ මතය වන්නේ ණය ගෙවීම සඳහා යළිත් ණය ලබා ගැනීම සාමාන්‍යයෙන් අනුගමනය කරන ක්‍රියාමාර්ගය බවයි. කැබිනට් ප්‍රකාශකවරයා පවසන පරිදි මේ ණය වාරික ගෙවීම අපහසු කරුණක් නොවේ. අමාත්‍යවරයා පවසන ආකාරයට ණය ආපසු ගෙවීමට මහ බැංකුවේ සැළසුම කුමක් වෙයි ද? ණය ආපසු ගෙවීමට නැවත ණය ගැනීමට සූදානම්වන පසුබිමක ආණ්ඩුව පසුගිය දිනවල බදු සහන රැසක් ප්‍රකාශයට පත් කළේ ය. මේ බදු සහන ක්‍රියාත්මක කිරීමේ මේ වසරේ රජය අපේක්ෂා කළ අදායම නොලැබෙන බව ජාත්‍යන්තර ණය වර්ගීකරණ ආයතනවල මතයයි. මේ නිසා ණය ආපසු ගෙවීමේ අවදානමකට ඉදිරි වසර තුළ ශ්‍රී ලංකාව පත්වනු ඇතැයි එම ආයතනවල අදහස විය. නව රජය මේ අතරවාරයේ නුපුහුණු තරූණ තරුණියන්ට රජයේ රැකියා ලක්ෂයක් ලබාදීම, සපිරි ගමක් වැනි සමාජ සුබ සාධන ව්‍යාපෘති ද මේ වනවිට ක්‍රියාත්මක කිරීමට සැළසුම් සකස් කර අවසන් ය. මේවායින් රාජ්‍ය වියදම තවත් වැඩි වනු ඇතැයි ආර්ථික විශේෂඥයින්ගේ මතයයි."
    },
    {
        "content": "පොලීසිය සඳහන් කළේ, ඉන් එක් සැකකරුවෙකු වාහන අමතර කොටස් සොරා ගැනීම සම්බන්ධයෙන් පානදුර පොලිසියේ නිලධාරීන් විසින් අත්අඩංගුවට ගත් බවයි. සෙසු සැකකරු අත්අඩංගුවට ගෙන ඇත්තේ , මත්ද්‍රව්‍ය චෝදනාවක් සම්බන්ධයෙනි. එම සැකකරුවන් දෙදෙනා හදිසි අසනීප තත්ත්වයක් හේතුවෙන් ප්‍රථිකාර සඳහා පානදුර මූලික රෝහලට ඇතුළත් කළ බව පොලීසිය පැවසී ය. එහිදී එම සැකකරුවන් පොලිස් අත්අඩංගුවෙන් මිදී පලා ගොස් තිබේ. සැකකරුවන් සොයා විමර්ශන ආරම්භ කළ බව පොලීසිය ප්‍රකාශ කළේ ය."
    },
    {
        "content": "පොලීසිය සඳහන් කළේ, ලොරි රථයක් සහ ත්‍රි රෝද රථයක් ගැටීමෙන් අනතුර සිදුව ඇති බවයි. මිය ගොස් ඇත්තේ රත්මලාන ගුවන් හමුදා කඳවුරට අනියුක්තව සේවය කරනු ලබන හමුදා සමාජිකයින් 4 දෙනෙක්. ඔවුන් අවුරුදු 38 , 37 , 28 සහ 18 හැවිරිදි වියේ පසුවන කහටගස්දිගිලිය, බල්ලපාන, කොස්ගම හා වරංකහව යන ප්‍රදේශවල පදිංචිකරුවවෝ වෙති. අනතුර සම්බන්ධයෙන් ලොරි රථයේ රියදුරු අත්අඩංගුවට ගෙන ඇති අතර ඔහු අද වරකාපොල මහේස්ත්‍රාත් අධිකරණයට ඉදිරිපත් කිරිමට නියමිතයි."
    },
    {
        "content": "පොලීසිය සඳහන් කළේ, 38 හැවිරිදි එම ප්‍රදේශයේම පදිංචි පුද්ගලයෙකු එලෙස ඝාතනය කර ඇති බවයි. පෞද්ගලික ආරවුලක් හේතුවෙන් ඝාතනය සිදු කර ඇතැයි පොලීසිය පැවසී ය. සිද්ධිය සම්බන්ධයෙන් වැඩිදුර විමර්ශන ක්‍රියාත්මකයි."
    },
    {
        "content": "එහි ජ්‍යේෂ්ඨ විද්‍යාඥ සරත් ප්‍රේමසිරි මහතා සඳහන් කළේ, අද උදෑසන කාලයේදී එහි අගය ඒකක 100 ත් 150 ත් අතර අගයක පැවති බවයි. ඒ , පිළිබද කුඩා දරුවන් සහ ශ්වසන ආබාධ ඇති පුද්ගලයින් විමසිලිමත්විය යුතු බව ඔහු ප්‍රකාශ කළේ ය. නව වසර උදාවත් සමග ගිනිකෙළි භාවිත කිරීමේ දී වායු ගෝලයේ ගුණාත්මක භාවයට බලපෑම් එල්ල විය හැකි බව ගොඩනැගිලි පර්යේෂණ සංවිධානයේ ජ්‍යේෂ්ඨ භූ විද්‍යාඥ සරත් ප්‍රේමසිරි මහතා ප්‍රකාශ කළේ ය."
    },
    {
        "content": "සැහැල්ලු වාහන රියැදුරු බලපත්‍රය සඳහා ඇස් පරීක්ෂාව පමණක් ප්‍රමාණවත් බව ජනාධිපති ගෝඨාභය රාජපක්ෂ මහතා පවසයි. ජනාධිපතිතුමා ඒ බව සඳහන් කළේ, මගී ප්‍රවාහන අමාත්‍යංශයේ ජ්‍යෙෂ්ඨ නිලධාරීන් පිරිසක් සමග අද පෙරවරුවේ ජනාධිපති කාර්යාලයේ පැවති සාකච්ඡාවකදී ය. ඇස් පරීක්ෂාව ද රෝහල් මට්ටමින් ලබාදීම පිළිබඳ සොයා බැලීමට තීරණය කළ බව ජනාධිපති මාධ්‍ය අංශය නිකුත් කළ නිවේදනයක සඳහන් වේ. පුර්ණ වෛද්‍ය පරීක්ෂණය බර වාහන රියැදුරු බලපත්‍ර සඳහා සීමා කරන්නැයි, ජනාධිපතිතුමා නිලධාරීන්ට දැනුම් දුන් අතර මතුව ඇති ගැටලු ඉතා කෙටි කාලයකදී නිරාකරණය කරමින් ජනතාවට ප්‍රශස්ත සේවාවක් ලබාදීමට කැපවන්නැයි මෝටර් රථ ප්‍රවාහන දෙපාර්තමේන්තු නිලධාරීන්ට උපදෙස් දුන්නේ ය. මෙම සාකච්ඡාවේදී ජනාධිපති ගෝඨාභය රාජපක්ෂ මහතා පැවසුවේ, දෛනික ජන ජීවිතයට වැදගත් වන රාජ්‍ය ආයතනවල අක්‍රමිකතා සොයා බලා නීතියේ රැහැනට හසුකර ගැනීමට තමන් බුද්ධි අංශයට සහ අපරාධ පරීක්ෂණ දෙපාර්තමේන්තුවට උපදෙස් දුන් බවයි. රාජ්‍ය සේවකයෙකු දූෂණ හා වංචාවන්ට සම්බන්ධ වුවහොත් තරාතිරම නොබලා දඬුවම් දෙන බවද එහිදී ජනාධිපතිතුමා පැවසුවේ ය. යළි ඔහුට කිසිදිනක රාජ්‍ය සේවයේ අවස්ථාවක් නොදෙන බව ද ජනාධිපතිතුමා අවධාරණය කළේ ය. අල්ලස් ගන්නන් සේම, අල්ලස් දෙන්නන්ද නීතියේ රැහැනට හසුකර ගැනීමට අපේක්ෂා කරන බව පැවසූ ජනාධිපතිතුමා රාජ්‍ය සේවයේ අකාර්යක්ෂමතාව තම ධූර කාලයේදී අවසන් වියයුතු බව ද පැවසුවේ ය. දෛනික ජන ජීවිතයට සෘජුව සම්බන්ධ සියලු රාජ්‍ය ආයතන කාර්යක්ෂම හා විනිවිදභාවයෙන් යුත් පිරිසිදු ආයතන බවට පත්විය යුතු බව ද ජනාධිපතිතුමා එම සාකච්ඡාවේදී අවධාරණය කළේ ය. මහජන සේවා කාර්යක්ෂමව ඉටු කිරීමේදී දත්ත ජාලගත කිරීම, නව තාක්ෂණික ක්‍රමෝපාය අනුගමනය කිරීම මෙන්ම සියලු ආයතන මනා සම්බන්ධීකරණයෙන් කටයුතු කිරීම අවශ්‍යතාව ද එම සාකච්ඡාවේදී අවධානයට ලක් විය."
    },
    {
        "content": "එහි ලේකම් එම්.එච්.එම් චිත්‍රානන්ද මහතා සඳහන් කළේ, ඊට අදාළ වව්චර්පත් මේ වනවිටත් පාසල් හා කොට්ඨාස කාර්යාල වෙත බෙදා හරමින් පවතින බවයි. නව වසරේ පළමු පාසල් වාරය හෙටින් ආරම්භවීමට නියමිත ය. ආර්ථික දුෂ්කරතා පවතින සිසුන් සඳහා සපත්තු යුගලක් ලබාදීමට ගත් තීරණයට අනුව ඊට අදාළ වව්චර්පත් ලබා දෙන බව ද ලේකම්වරයා සඳහන් කළේය."
    },
    {
        "content": "2020 නව වසර ශ්‍රී ලංකාවාසීන් ද ඇතුළු ලෝකවාසී ජනතාව අද පිළිගත්තේ නැවුම් බලාපොරොත්තු පෙරදැරිවයි. 21 වන සියවසේ 3වන දශකය ආරම්භ වූයේ ද නව වසර උදාවත් සමග වීම විශේෂත්වයකි. 2020 නව වසර උදා වූ පළමු රට වන්නේ, පැසිෆික් මුහුදු කලාපයේ පිහිටි පොලිනීසියානු දූපතක් වන කිරිබර්ති දිවයිනට ය. ඉන් පසුව නව වසර උදා වූ රටවල් වන්නේ, නවසීලන්තය, ෆිජී දුපත් සහ ඕස්ට්‍රේලියාවයි. නවසීලන්තයේ ගිනිකෙළි සංදර්ශනය විදෙස් මාධ්‍ය තුළ වැඩි අවධානයක් දිනා ගනිද්දී ඕස්ට්‍රේලියාවේ සුප්‍රකට ගිනිකෙළි සංදර්ශණය මෙවර අත්හිටුවීමට සිදු විය. ඒ, එරට පැතිර යන ලැව්ගිනි හේතුවෙනි. අවසන් වශයෙන් නව වසර උදාවුයේ, අමෙරිකාවේ සමෝවා දුපත්ට ය. ලෝකවාසී ජනතාව සමග එක්ව ශ්‍රී ලංකාවාසීන් ද මධ්‍යම රාත්‍රියේ උදා වූ නව වසර පිළිගනිමින් ස්ථාන ගණනාවක ගිනිකෙළි සංදර්ශණ පැවැත්වුණි. නව අවුරුදු උදාව පින්නවල අලි අනාථාගාරයේදී ද සැමරුවේ ය."
    },
    {
        "content": "ඒ අද පෙරවරුවේ ඔහු අපරාධ පරීක්ෂණ දෙපාර්තමේන්තුවට පැමිණ භාරවීමෙන් පසුවයි. සුදු වෑන් මාධ්‍ය සාකච්ඡාවට එක්වූ මේ වන විට රක්ෂිත බන්ධනාගාරගත කර සිටින සැකකරුවන් දෙදෙනාට මොහොමඩ් රූමි මහතා විසින් රුපියල් ලක්ෂ 10 බැගින් මුදල් ලබා දුන් බවට අනාවරණය වී තිබේ. ඒ අනුව ඔහු අත්අඩංගුවට ගෙන එම නඩුවේ සැකකරුවෙකු ලෙස නම් කර අධිකරණයට ඉදිරිපත් කරන්නැයි නීතිපතිවරයා උපදෙස් දී ඇත."
    },
    {
        "content": "ඒ , යුද හමුදාව සහ පොලීසිය ඒකාබද්ධය සිදුකළ මෙහෙයුමකදීයි. එම හෙරොයින් තොගයේ වටිනාකම රුපියල් කෝටියකට ආසන්න වේ. 24 හැවිරිදි සැකකරු මුරංකාවිල් පුනරින් ප්‍රදේශයේ පදිංචිකරුවෙකි. ඔහු මීට සති දෙකකට පෙර දෝහා කටාර් සිට මෙරටට පැමිණ ඇතැයි පොලීසිය පැවසී ය. සැකකරු අද වව්නියාව මහේස්ත්‍රාත් අධිකරණයට ඉදිරිපත් කිරීමට නියමිතයි."
    },
    {
        "content": "පක්ෂ මහ ලේකම් අකිල විරාජ් කාරියවසම් මහතා සඳහන් කළේ, එදින පස්වරු 3 ට සියලුම පාර්ලිමේන්තු මන්ත්‍රීවරුන්ට ඒ සඳහා කැඳවීමක් කර ඇති බවයි. එහිදී ලබන 3 වනදා රැස්වන පාර්ලිමේන්තුවේදී ගනු ලබන ඉදිරි ක්‍රියාමාර්ග සහ පක්ෂයේ ඉදිරි කටයුතු සම්බන්ධයෙන් සාකච්ජා කරනු ඇති. මේ අතර එක්සත් ජනතා නිදහස් සන්ධානයේ පාර්ලිමේන්තු මන්ත්‍රි කණ්ඩායම ද ලබන දෙවැනිදා රැස්වීමට නියමිතයි. ඒ අග්‍රාමාත්‍ය මහින්ද රාජපක්ෂ මහතාගේ ප්‍රධානත්වයෙනි. මේ අතර , ලබන 3 වැනිදා දහවල් 12.30 ට පාර්ලිමේන්තුවේ පක්ෂ නායක රැස්වීමක් පැවැත්විමට නියමිතව තිබේ. පාර්ලිමේන්තු වේත්‍රධාරි නරේන්ද්‍ර ප්‍රනාන්දු මහතා සඳහන් කළේ, පාර්ලිමේන්තු නව සැසිවාරයට අදාළව රාජ්‍ය ගිණුම් කාරක සභාව , මුදල් කාරක සභාව ඇතුළු කාරක සභා සඳහා සමාජිකයන් පත් කිරීම පිළිබඳව එහිදී අවධානය යොමු කෙරෙනු ඇති බවයි. මීට අමතරව පාර්ලිමේන්තුවේ , ඉදිරි ක්‍රියාමාර්ග පිළිබඳව එම පක්ෂ නායක රැස්වීමේදී සාකච්ඡා කරනු ඇති."
    },
    {
        "content": "ඒ , බස්නාහිර පළාත් උතුරු දිසාව භාර නියෝජ්‍ය පොලිස්පතිවරයාගේ අධික්ෂණය යටතේයි. අවිස්සාවේල්ලේ සිට වැල්ලම්පිටිය දක්වා කැලණි ගඟ ආශ්‍රිතව මහජනතාව බිය ගන්වා ඔවුන් සතු ඉඩම් අඩු මිලට මිලදි ගෙන , පසුව එම ඉඩම් නීති විරෝධී ලෙස ගොඩ කර වැඩි මිලට විකිණිමේ ජාවාරමක නිරතවූ පිරිස් සහ කප්පම් ගැනීම මැඩලීම එහි අරමුණ බව ආරක්ෂක අමාත්‍යාංශය සඳහන් කළේ ය. එවැනි නීතිවිරෝධී සහ අවනසර ඉඩම් ගොඩකිරීම් , කප්පකම් ගැනීම් පිළිබඳ තොරතුරු ඇත්නම් 071 36 80 001 දුරකතන අංයට දැනුම් දෙන ලෙස ආරක්ෂක අමාත්‍යාංශය ජනතාවට දැනුම් දෙයි."
    },
    {
        "content": "ඒ, ජනාධිපති ගෝඨාභය රාජපක්ෂ මහතා විසින් ය. ලුතිනන් ජෙනරල් ශවේන්ද්‍ර සිල්වා මහතා ආරක්ෂක මාණ්ඩලික ප්‍රධානී ලෙස පත්කර ඇත්තේ, යුද හමුදාපති ධූරයට අමතරවයි. මෙතෙක් ආරක්ෂක මාණ්ඩලික ප්‍රධානි ධූරයේ කටයුතු කළ අද්මිරාල් රවීන්ද්‍ර විජේගුණරත්න මහතා අද සිය ධූරයෙන් විශ්‍රාම ගත්තේ ය."
    },
    {
        "content": "විශ්වවිද්‍යාල සඳහා බඳවා ගැනීම් 25 % කින් වැඩි කිරීමට එළැඹෙන වසරේදී පියවර ගන්නා බව තොරතුරු සහ සන්නිවේදන තාක්ෂණ, උසස් අධ්‍යාපන, තාක්ෂණ සහ නවෝත්පාදන අමාත්‍ය බන්දුල ගුණවර්ධන මහතා පවසයි. ඒ, අද දහවල් කොළඹදී පැවති මාධ්‍ය හමුවකට එක්වෙමින් ය."
    },
    {
        "content": "මෝටර් රථ ප්‍රවාහන දෙපාර්තමේන්තුවේ වේරහැර කාර්යාල පරිශ්‍රය අවට තැරැකරුවන් ලෙස කටයුතු කළ සැකකරුවන් 06 දෙනා ලබන 13 වනදා දක්වා රක්ෂිත බන්ධනාගාර ගත කළේ ය. ඒ, ඔවුන් අද නුගේගොඩ මහේස්ත්‍රාත් අධිකරණය හමුවට ඉදිරිපත් කිරීමෙන් අනතුරුවයි. බුද්ධි අංශ නිලධාරීන් ලබාදුන් තොරතුරකට අනුව කළ විශේෂ මෙහෙයුමකදී ඊයේ පස්වරුවේ සැකකරුවන් අත්අඩංගුවට පත් විය. පොලිස් පරීක්ෂණවලදී අනාවරණ වූයේ ඉතා කෙටි වේලාවකදී රියැදුරු බලපත්‍රයක් ලබාදීමට කටයුතු කිරීම සඳහා ඔවුන් එක් අයකුගෙන් රුපියල් 10,000ක මුදලක් අයකර ඇති බවයි."
    },
    {
        "content": "හිටපු අමාත්‍ය රාජිත සේනාරත්න මහතා සමග සුදු වෑන් මාධ්‍ය සාකච්ඡාවට එක්ව රක්ෂිත බන්ධනාගාරගත කර සිටින සැකකරුවන් දෙදෙනාට රූමි මොහොමඩ් මහතා විසින් රුපියල් ලක්ෂ 10 බැගින් මුදල් ලබාදුන් බවට චෝදනා එල්ල වේ. ඒ, අනුව ඔහු අත්අඩංගුවට ගෙන එම නඩුවේ සැකකරුවෙකු ලෙස නම් කර අධිකරණයට ඉදිරිපත් කරන්නැයි නීතිපතිවරයා උපදෙස් දී තිබුණි. ඊයේ අදාළ නඩුව කැඳවූ අවස්ථාවේ නියෝජ්‍ය සොලිසිටර් ජනරාල් දිලීප පිරිස් මහතා දැනුම් දුන්නේ, රූමි මොහොමඩ් මහතා සොයාගත නොහැකි බවයි. නමුත් අද උදෑසන රූමි මොහොමඩ් මහතා අපරාධ පරීක්ෂණ දෙපාර්තමේන්තුවට භාර වුණි. ප්‍රකාශ සටහන් කර ගැනීමෙන් පසු අත්අඩංගුවට ගෙන සැකකරු අද සවස 3.30ට පමණ කොළඹ අතිරේක මහේස්ත්‍රාත් සලනි පෙරේරා මහත්මිය හමුවට ඉදිරිපත් කළේ ය. එහිදී නීතිපති දෙපාර්තමේන්තුව වෙනුවෙන් පෙනී සිටි නියෝජ්‍ය සොලිසිටර් ජනරාල් දිලීප පිරිස් මහතා පෙන්වා දුන්නේ, මාධ්‍ය හමුවට පැමිණි දෙදෙනාට සැකකරු මුදල් ලබා දී ඇත්තේ රජයේ වගකිව යුතු ආයතනයක ප්‍රධාන නිලයක් ද දරමින් බවයි. ඔහුගෙන් තවමත් ප්‍රකාශයක් සටහන් කරගැනීම පමණක් සිදු කර ඇති අතර බැංකු වාර්තා ලබා ගැනීම ඇතුළු දීර්ඝ විමර්ශනයක් සිදු කළ යුතු බැවින් ඇප ලබා නොදෙන ලෙස පීරිස් මහතා අතිරේක මහේස්ත්‍රාත්වරියගෙන් ඉල්ලා සිටියේ ය. කරුණු සලකා බැලූ අතිරේක මහේස්ත්‍රාත්වරිය රූමි මොහොමඩ් මහතා ලබන 06 වැනිදා දක්වා රක්ෂිත බන්ධනාගාර ගත කළා ය."
    },
    {
        "content": "1.  : සැහැල්ලු වාහන රියැදුරු බලපත්‍රය සඳහා ඇස් පරීක්ෂාව පමණක් ප්‍රමාණවත් බව ජනාධිපති ගෝඨාභය රාජපක්ෂ මහතා පවසයි. 2.  : විවාදාත්මක සුදු වෑන් මාධ්‍ය සාකච්ඡාව සම්බන්ධ විමර්ශනයට අදාළව අත්අඩංගුවට ගත් රාජ්‍ය ඖෂධ නීතිගත සංස්ථාවේ හිටපු සභාපති රූමි මොහොමඩ් මහතා ලබන 06 දක්වා රක්ෂිත බන්ධනාගාරගත කෙරිණි. 3.  : ආරක්ෂක මාණ්ඩලික ප්‍රධානී ධූරයේ වැඩ බැලීම සඳහා යුද හමුදාපති ලුතිනන් ජෙනරල් ශවේන්ද්‍ර සිල්වා මහතා පත්කර ඇත. 4.  : විශ්වවිද්‍යාල සඳහා බඳවා ගැනීම් 25 % කින් වැඩි කිරීමට එළැඹෙන වසරේදී පියවර ගන්නා බව තොරතුරු සහ සන්නිවේදන තාක්ෂණ, උසස් අධ්‍යාපන, තාක්ෂණ සහ නවෝත්පාදන අමාත්‍ය බන්දුල ගුණවර්ධන මහතා පවසයි. 5.  : ඉරාකයේ පිහිටි අමෙරිකානු තානාපති කාර්යාලයට එරට විරෝධතාකරුවන්ගෙන් ප්‍රහාරයක් එල්ල විය."
    },
    {
        "content": "මසකට රුපියල් ලක්ෂයකට වඩා වැඩි ආදායමක් ලැබූවන් මෙතෙක් උපයන විට බදු ගෙවූ අතර මින් ඉදිරියට එම බදු අය නොකිරීමට රජය මීට පෙර තීන්දු කර තිබුණි. එහෙත් මසකට රුපියල් 250,000 කට වඩා වැඩියෙන් ආදායම් උපයන්නන් ආදායම් බදු ගෙවීමට යටත් වන බව රජය පවසයි. ඉතුරුම් ගිණුම්වල පොලිය මත මෙතෙක් 5% ක රඳවාගැනීමේ බද්දක් අය කළ අතර එම බදු අයකිරීම ද අද සිට අහෝසි කර තිබේ. මීට අමතරව එකතු කළ අගය මත බද්ද හෙවත් වැට් බදු ව්‍යාපාරවලින් අය කිරීම් සීමාව අද සිට කාර්තුවක් සඳහා රුපියල් මිලියන 75 දක්වා ඉහළ දමා ඇතැයි මුදල් අමාත්‍යාංශය සඳහන් කළේ ය. ඒ අනුව කාර්තුවකට රුපියල් මිලියන 75 කට වඩා අඩුවෙන් මුදල් සැපයුමක් තිබෙන ව්‍යාපාරිකයින්ගෙන් වැට් බදු අයකිරීම නතර කෙරෙනු ඇති. මීට අමතරව ආර්ථික සේවා ගාස්තු, බැංකු හා මූල්‍ය ආයතවල හර බද්ද, කොටස් වෙළෙඳපොළේ ලාභ මත අය කරන ප්‍රාග්ධන බදු, උපයන විට ගෙවන බදු, ණය සේවා බදු, ආගමික ස්ථාන මත අයකරන සියලු බදු, හා විදේශීය ශ්‍රමිකයන්ගේ ප්‍රේෂණ සඳහා අයකළ බදුවලට අදාළ සහන ද අද සිට ක්‍රියාත්මකයි. වැවිලි කර්මාන්තවලින් උපයන සියලු ආදායම් බද්දෙන් නිදහස් කිරීමද අද සිට ක්‍රියාත්මක බව රජයේ ප්‍රවෘත්ති දෙපාර්තමේන්තුව සඳහන් කළේ ය."
    },
    {
        "content": "ඒ, අතුරින් ගාලු මුවදොර ඇතුළු පොදු ස්ථාන රැසක ඒ සඳහා උත්සව සංවිධාන කර තිබූ බව අප වාර්තාකරුවන් පැවසීය. කොළඹ, හුණුපිටිය, ගංගාරාම විහාරස්ථානයේදී විශේෂ ආශිර්වාද පූජාවක් පැවැත්වුනේ ඊයේ මධ්‍යම රාත්‍රියේයි. මේ අතර 2020 නව වසර වෙනුවෙන් සුබ පැතුම් පණිවුඩයක් නිකුත් කරමින් ජනාධිපති ගෝඨාභය රාජපක්ෂ මහතා පැවසුවේ, ජනතා අපේක්ෂාවන්ට අකුල් හෙළන කුමන හෝ බලවේගයකට රට තුළ ඉඩක් නොතබන බවයි. නව වසර උදාව සමග ජන හදවත්වල ජනිත වූ නැවුම් බව අලුත් රටක් ගොඩනගන සෞභාග්‍යයේ දැක්ම වැඩපිළිවෙළ පහසු කරනු ඇති බව තමන් දැඩි ලෙස අධිෂ්ඨාන කරන බව ජනාධිපතිතුමා පැවසීය. අදින් ආරම්භ වන 21 වැනි සියවසේ තුන්වැනි දශකය ශ්‍රී ලංකාවේ දශකය ලෙස පත් කර ගන්නා ලෙස අග්‍රාමාත්‍ය මහින්ද රාජපක්ෂ මහතා නව වසර වෙනුවෙන් නිකුත් කළ සුබ පැතුම් පණිවුඩයේ සඳහන් කළේ ය. නව වසර සියලු ශ්‍රී ලාංකිකයින්ගේ බලාපොරොත්තු ඉටුවන යුගයක් වේවායි අග්‍රාමාත්‍යවරයා සිය පණිවුඩයෙන් ප්‍රාර්ථනා කරයි."
    },
    {
        "content": "පොලිස් විශේෂ කාර්ය බලකාය අම්පාර අක්කරේපත්තුව ප්‍රදේශයේ කළ වැටලීමකින් ගජමුතු 5ක් සමග සැකකරුවන් 7 දෙනෙකු අත්අඩංගුවට ගෙන තිබේ. පොලීසිය පැවසුවේ, අත්අඩංගුවටගත් පිරිස අතර ගුවන් හමුදා සාමාජිකයෙකු ද වන බවයි. පොලිස් විශේෂ කාර්ය බලකායට ලද තොරතුරක් මත අම්පාර කඳවුරේ නිලධාරීන් සැකකරුවන් අත්අඩංගුවට ගෙන ඇත්තේ, අදාළ ගජමුතු විකිණීමට යාමේදී ය."
    },
    {
        "content": "දක්ෂිණ අධිවේගී මාර්ගයේ මාතර සිට හම්බන්තොට දක්වා වන කොටස මේ වසරේ පළමු කාර්තුවේදී ජනතා අයිතියට පත්කරන බව විෂයභාර අමාත්‍ය ජොන්ස්ටන් ප්‍රනාන්දු මහතා පවසයි. ඔහු මේ බව සඳහන් කළේ, නව වසරේ වරාය අමාත්‍යාංශයේදී සිය රාජකාරි අරඹමින් ය. මෙම කොටස කිලෝමීටර් 96 කින් සමන්විත වේ."
    },
    {
        "content": "ආපනශාලා හිමියන්ගේ සංගමයේ සභාපති අසේල සම්පත් මහතා සඳහන් කළේ, වෙළෙඳපොළේ සහල් මිල සැලකිල්ලට ගෙන මේ තීරණයට එළඹි බවයි."
    },
    {
        "content": "රජයේ හා රජයේ අනුමත පෞද්ගලික පාසල්වල පළමු පාසල් වාරය හෙටින් ආරම්භ වේ. අධ්‍යාපන අමාත්‍යාංශය සඳහන් කළේ, අධ්‍යයන පොදු සහතික පත්‍ර සමාන්‍ය පෙළ විභාගයේ ඇගයීම් මධ්‍යස්ථාන ලෙස යොදා ගන්නා පාසල් 47ක් ලබන 05 වනදා දක්වා වසා තැබෙන බවයි. එම පාසල් යළි විවෘත කෙරෙන්නේ, ලබන 06 වනදා ය. සාමාන්‍ය පෙළ විභාගයේ පළමු අදියරේ ඇගයීම් පසුගිය 26 වනදා ආරම්භ වූ අතර එය ලබන 04 වනදායින් අවසන් වනු ඇති. මේ අතර පාසල් සිසුන්ගේ නිල ඇඳුම් හා සපත්තු වවුචර්පත් හෙට සිට ලබාදීමට පියවර ගන්නා බව අධ්‍යාපන අමාත්‍යංශය පවසයි. අමාත්‍යාංශය පැවසුවේ ඊට අදාළ වවුචර්පත් මේ වනවිටත් පාසල් හා කොට්ඨාස කාර්යාල වෙත බෙදා හරමින් පවතින බවයි."
    },
    {
        "content": "හදිසි අනතුරුවලට ලක් වූ 480 දෙනෙකු ඊයේ කොළඹ ජාතික රෝහලට ඇතුළත් කර තිබේ. සෞඛ්‍ය අංශ සඳහන් කළේ, එය ඉකුත් වසරට සාපේක්ෂව සියයට 2.6ක අඩුවීමක් වන අතර පසුගිය වසරේ එම සංඛ්‍යාව 493 ක් වූ බවයි. හදිසි අනතුරු හේතුවෙන් ජාතික රෝහලේ නේවාසිකව ප්‍රතිකාර ලබන රෝගීන් සංඛ්‍යාව 156ක් වන අතර එය පසුගිය වසරට සාපේක්ෂව 19%ක අඩුවක් බව සෞඛ්‍ය අංශ සඳහන් කළේ ය. මාර්ග අනතුරු හේතුවෙන් පුද්ගලයින් තුවාල ලැබූ පුද්ගලයින් සංඛ්‍යාව 110ක් වන අතර එය පසුගිය වසරට සාපේක්ෂව 7 %ක අඩුවීමකි. නිවාස ආශ්‍රිතව වාර්තා වී ඇති අනතුරු සංඛ්‍යාව 54 ක් බවත් එය පසුගිය වසරට සාපේක්ෂව 14%ක වැඩිවීමක් බවත් \nසෞඛ්‍ය අංශ සඳහන් කළේ ය. මිට අමතරව වැටීම් 134 ක්, හිංසන ක්‍රියා 27ක් මෙන්ම ගිනි කෙළි අනතුරු 4 ක් වාර්තා වී තිබේ. එය පසුගිය වසරට සාපේක්ෂව 78 %ක අඩුවීමකි."
    },
    {
        "content": "නාරාහේන්පිට පෞද්ගලික රෝහලක ප්‍රතිකාර ලබන රාජිත සේනාරත්න මහතා සිංගප්පුරු මවුන්ට් එළිසෙබත් රෝහලට රැගෙනයාමට අවසර ලබාදෙන ලෙස ඉල්ලා කොළඹ ප්‍රධාන මහේස්ත්‍රාත් අධිකරණයට මෝසමක් ඉදිරිපත් කරන බව ඔහුගේ නීතිඥ ගුණරත්න වන්නිනායක මහතා ප්‍රකාශ කළේ ය. නීතිඥවරයා සදහන් කළේ, සිංගප්පුරු මවුන්ට් එළිසෙබත් රෝහලෙන් නිකුත් කළ වෛද්‍ය වාර්තා හා මේ වනවිට ඔහු ප්‍රතිකාර ලබන නාරාහේන්පිට පෞද්ගලික රෝහලෙන් නිකුත් කළ වෛද්‍ය නිර්දේශ ඉදිරිපත් කර විදේශ ගමන් තහනම ඉවත් කර ගැනීමට අපේක්ෂා කරන බවයි. මේ අතර පසුගිය 26 වනදා සිට නාරාහේන්පිට පෞද්ගලික රෝහලේ දැඩි සත්කාර ඒකකයේ ප්‍රතිකාර ලැබූ සේනාරත්න මහතා අද දහවල් සාමාන්‍ය වාට්ටුවකට මාරුකර තිබේ. ඔහුගේ සුවදුක් විමසීමට අදත් මන්ත්‍රීවරුන් ඇතුළු ඔහුගේ හිතවතුන් රෝහලට පැමිණියේ ය."
    },
    {
        "content": "මත්පැන් නිෂ්පාදනය සඳහා භාවිත කරන එතනෝල් ආනයනය වහාම ක්‍රියාත්මක වන පරිදි අත්හිටුවා තිබේ. මුදල්, ආර්ථික හා ප්‍රතිපත්ති සංවර්ධන අමාත්‍යාංශය සඳහන් කළේ, අග්‍රාමාත්‍ය මහින්ද රාජපක්ෂ මහතාගේ නියෝගය අනුව අද සිට එම ක්‍රියාමාර්ගය ගත් බවයි. දේශීය වශයෙන් බහුලව එතනෝල් නිෂ්පාදනය කරන බැවින් මෙලෙස එතනෝල් විදෙස් රටවලින් මෙරටට ගෙන්වීම අත්හිටුවීමට පියවර ගෙන තිබේ."
    },
    {
        "content": "1.  : නාරාහේන්පිට පෞද්ගලික රෝහලක ප්‍රතිකාර ලබන රාජිත සේනාරත්න මහතා සිංගප්පුරු මවුන්ට් එළිසෙබත් රෝහලට රැගෙනයාමට අවසර ලබාදෙන ලෙස ඉල්ලා කොළඹ ප්‍රධාන මහේස්ත්‍රාත් අධිකරණයට මෝසමක් ඉදිරිපත් කරන බව ඔහුගේ නීතිඥ ගුණරත්න වන්නිනායක මහතා ප්‍රකාශ කළේ ය. 2.  : 2020 නව වසර ශ්‍රී ලංකාවාසීන් ද ඇතුළු ලෝකවාසී ජනතාව පිළිගත්තේ නැවුම් බලාපොරොත්තු පෙරදැරිවයි. 3. : මත්පැන් නිෂ්පාදනය සඳහා භාවිත කරන එතනෝල් ආනයනය වහාම ක්‍රියාත්මක වන පරිදි අත්හිටුවා තිබේ. 4. : දක්ෂිණ අධිවේගී මාර්ගයේ මාතර සිට හම්බන්තොට දක්වා වන කොටස මේ වසරේ පළමු කාර්තුවේදී ජනතා අයිතියට පත්කරන බව විෂයභාර අමාත්‍ය ජොන්ස්ටන් ප්‍රනාන්දු මහතා පවසයි. 5.  : අමෙරිකානු ජනාධිපති ඩොනල්ඩ් ට්‍රම්ප් ඉරානයට දැඩි අනතුරු ඇඟවීමක් නිකුත් කර තිබේ."
    },
    {
        "content": "එම අධිකාරියේ ජ්‍යෙෂ්ඨ නිලධාරියෙකු සඳහන් කළේ, දීපව්‍යාප්ත පාරිභෝගික සේවා නිලධාරීන්ගෙන් ඊට අදාළ වාර්තා ලබාගෙන ඇති බවයි. සහල් හිඟ ප්‍රදේශවලට මහා පරිමාණ සහල් මෝල් හිමියන් මගින් සහල් තොග යවා ඇතැයි ද ඔහු සඳහන් කළේ ය. මේ අතර පාලන මිල ඉක්මවා සහල් අලෙවි කරන වෙළෙඳුන් සොයා අඛණ්ඩ මෙහෙයුම් ක්‍රියාත්මකයි."
    },
    {
        "content": "ඊයේ රාත්‍රී 8.00 ට පමණ මෙම වෙඩි තැබීම සිදු ව ඇතැයි පොලීසිය පැවසීය. නිවසේ පදිංචිකරුවන් විසින් කුලියට වෑන් රථයක් ගෙන්වා ගෙන ඇති අතර එහි පැමිණි පුද්ගලයාට පසුව මෝටර් රථයකින් පැමිණි පුද්ගලයෙකු විසින් වෙඩි තබා තිබේ. සිද්ධියෙන් මියගොස් ඇත්තේ, මත්තේගොඩ ප්‍රදේශයේ පදිංචිව සිටි පුද්ගලයෙක් බව පොලීසිය සඳහන් කළේ ය. මෙම වෙඩි තැබීම සම්බන්ධයෙන් වැඩිදුර විමර්ශන ක්‍රියාත්මකයි."
    },
    {
        "content": "එහි ජ්‍යේෂ්ඨ භූ විද්‍යාඥ සරත් ප්‍රේමසිරි මහතා සඳහන් කළේ පසුගිය 25 දා සිට ඊයේ දිනය දක්වා එලෙස වායු ගෝලීය දූවිලි අංශු ප්‍රමාණය ඉහළ යාම වාර්තා වූ බව ය. රාත්‍රී කාලයේ දී පොළොව සිසිල් වීමත් සමග, පොළොවට සමීප වායුගෝලයට වායු දූෂක මුසුවීම හේතුවෙන් රාත්‍රී කාලයේ දී වායූ ගෝලීය දූවිලි අංශු ප්‍රමාණය ඉහළ යන බව සරත් ප්‍රේමසිරි මහතා සඳහන් කළේය. ඔහු සඳහන් කළේ, පසුගිය දිනවල දිවයින තුළ පැවැති උෂ්ණ කාලගුණය ද මෙලෙස රාත්‍රී කාලයේදී කොළඹ නගරයේ වායුගෝලය දූවිලි අංශු ප්‍රමාණය ප්‍රමාණය ඉහළ යාමට බලපෑ බව ය. මේ අතර නව අවුරුදු උදාව සමග ගිනිකෙළි භාවිතය වැඩිවීම නිසා, දෙසැම්බර් 31 සහ ජනවාරි 01 වැනිදා යන දෙදින තුළ කොළඹ නගරය ආශ්‍රිතව වායුගෝලීය දූෂණය තවදුරටත් වැඩි වී ඇති බව ජාතික ගොඩනැගිලි පර්යේෂණ සංවිධානයේ ජනතාවට දැනුම් දුන්නේය. ගිනිකෙළි භාවිතයත් සමග ඉහළ ගිය වායුගෝලයේ දූවිලි අංශු ප්‍රමාණයේ අගය ඊයේ දිනයේ දී දැක්වූණේ, ඒකක 170ක් ලෙසිනි. කෙසේ වුවත් ඉදිරි පැය 72 කාලය ඇතුළත මෙම වායු දූෂිත තත්ත්වය පහව යනු ඇති බව ජාතික ගොඩනැගිලි පර්යේෂණ සංවිධානය පවසයි. මේ අතර පසුගිය නොවැම්බර් සහ දෙසැම්බර් මාස වායු දූෂණය පිළිබඳ ජනතාවගේ වැඩි අවධානයක් යොමු වූයේ, ඉන්දියාවේ, නවදිල්ලි නුවර වායු ගෝලයේ දූවිලි අංශු ප්‍රමාණය ඉහළ යෑමත් සමගිනි. එහෙත් පසුගිය වසර තුළ වායුගෝලීය දූවිලි අංශු ප්‍රමාණය සාපේක්ෂව ගත් කළ ඒකක 70ත් 82ත් අතර සාමාන්‍ය අගයක් ගන්නා බව ද ජ්‍යේෂ්ඨ භූ විද්‍යාඥ සරත් ප්‍රේමසිරි මහතා සඳහන් කළේය."
    },
    {
        "content": "අධ්‍යාපන අමාත්‍යාංශය සඳහන් කළේ, අධ්‍යයන පොදු සහතික පත්‍ර සමාන්‍ය පෙළ විභාගයේ ඇගයීම් මධ්‍යස්ථාන ලෙස යොදා ගන්නා පාසල් 47 ක් ලබන 5 වැනිදා දක්වා වසා තැබෙන බවයි. එම පාසල් ලබන 6 වැනි දා යළි විවෘත කිරීමට නියමිත වේ. මේ අතර පාසල් සිසුන්ගේ නිල ඇඳුම් හා සපත්තු වව්චර්පත් ලබාදීම අද සිට ආරම්භ කරන බව අධ්‍යාපන අමාත්‍යාංශය පවසයි. අමාත්‍යාංශය පැවසුවේ, ඊට අදාළ වව්චර්පත් මේ වනවිටත් පාසල් හා කොට්ඨාස කාර්යාල වෙත බෙදා හරිමින් පවතින බවය. මේ අතර එක්සත් ජාතික පක්ෂ පාර්ලිමේන්තු මන්ත්‍රී විජයපාල හෙට්ටිආරච්චි මහතා ගාල්ල, අක්මීමන ප්‍රදේශයේ මාධ්‍ය හමුවක් කැඳවමින් පාසල් නිල ඇඳුම් සහ වවුචර්පත් සම්බන්ධයෙන් අදහස් පළ කළේ ය."
    },
    {
        "content": "එක්සත් ජනතා නිදහස් සන්ධාන පාර්ලිමේන්තු මන්ත්‍රී කණ්ඩායම අද පෙරවරු 11.00 ට රැස්වීමට නියමිතය. ඒ, ජනාධිපති ගෝඨාභය රාජපක්ෂ මහතාගේ ප්‍රධානත්වයෙන් ජනාධිපති කාර්යාලයේදීයි. එහිදී පාර්ලිමේන්තුවේ ආණ්ඩු පක්ෂයේ ප්‍රධාන සංවිධායක සහ සභානායක ධුර පත් කිරීම සම්බන්ධයෙන් අවසන් තීරණයක් ගනු ඇති. මේ අතර එක්සත් ජාතික පක්ෂ පාර්ලිමේන්තු මන්ත්‍රී කණ්ඩායම් රැස්වීමක් ද අද පැවැත්වේ. එක්සත් ජාතික පක්ෂයේ මහලේකම් අකිල විරාජ් කාරියවසම් මහතා සඳහන් කළේ, පස්වරු 3.00 ට ආරම්භ වන රැස්වීමට සියලු මන්ත්‍රීවරුන් කැඳවා ඇති බවයි. එම සාකච්ඡාව පැවැත්වෙන්නේ පක්ෂයේ ඉදිරි කටයුතු සහ හෙට රැස්වන පාර්ලිමේන්තුවේදී ගනු ලබන තීරණ පිළිබඳ සාකච්ඡා කිරීමේ අරමුණිනි. මේ අතර හෙට දහවල් 12.30 ට පාර්ලිමේන්තුවේ පක්ෂ නායක රැස්වීමක් ද පැවැත්වේ. පාර්ලිමේන්තු වේත්‍රධාරි නරේන්ද්‍ර ප්‍රනාන්දු මහතා සඳහන් කළේ, පාර්ලිමේන්තු නව සැසිවාරයේදී රාජ්‍ය ගිණුම් කාරක සභාව, මුදල් කාරක සභාව ඇතුළු කාරක සභා සඳහා සාමාජිකයන් පත් කිරීම පිළිබඳව එහිදී අවධානය යොමු කරන බවයි."
    },
    {
        "content": "තැපැල්පති රංජිත් ආරියරත්න මහතා සඳහන් කළේ , පාරිභෝගිකයින්ට ලබා දෙන සේවාව කාර්යක්ෂම කිරීම මෙහි අරමුණ බවයි. මේ තුළින් අයතන රැසකට අයත් බිල්පත් ගෙවීම් කඩිනම් කළ හැකි බව ද ඔහු සඳහන් කළේ ය."
    },
    {
        "content": "මැතිවරණ කොමසාරිස් ජනරාල් සමන් ශ්‍රී රත්නායක මහතා සඳහන් කළේ, එහිදී මෙම වර්ෂයේ පැවැත්වීමට නියමිත මැතිවරණ කටයුතු පිළිබඳ සාකච්ඡා කිරීමට නියමිත බවයි. එහිදී පාර්ලිමේන්තු මහ මැතිවරණය පිළිබඳව ද සාකච්ඡාවට ගැනෙණු ඇති. ඊට අමතරව මේ වසරේ මැතිවරණ කටයුතු පිළිබඳ ගත යුතු ක්‍රියාමාර්ග පිළිබඳව ද එහිදී සාකච්ඡා කිරීමට නියමිතයි. මෙම සාකච්ඡාවට මැතිවරණ කොමිෂන් සභාවේ සභාපති මහින්ද දේශප්‍රිය මහතා සහ අනෙකුත් සමාජිකයින් සහභාගිවීමට නියමිත බව සමන් ශ්‍රී රත්නායක මහතා සඳහන් කළේ ය."
    },
    {
        "content": "ඒ, ජාතික පොලිස් කොමිසමේ අනුමැතියට යටත්ව වැඩබලන පොලිස්පතිවරයා විසිනි. පොලිස් මූලස්ථානය සඳහන් කළේ, ඔහු ඊයේ සිය ධුරයේ රාජකාරී ආරම්භ කළ බවයි. පොලිස් අධිකාරී ජාලිය සේනාරත්න මහතා මීට පෙර පොලිස් නීති කොට්ඨාසයේ රාජකාරී කළ නිලධාරියෙකි."
    },
    {
        "content": "බහින්බස් වීමක් දුර දිග යෑමෙන් ගලකින් ගසා මෙම ඝාතනය කර ඇතැයි අප වාර්තාකරු පැවසුවේ ය. සිද්ධියෙන් මියගොස් ඇත්තේ 26 හැවිරිදි අයෙකි. සැකකාර කාන්තාව සපුගස්කන්ද පොලීසියට භාර දී ඇත. සිද්ධිය සම්බන්ධයෙන් සැකකාරිය අද මහර මහේස්ත්‍රාත් අධිකරණයට ඉදිරිපත් කිරීමට නියමිතයි."
    },
    {
        "content": "ඒ, කොළඹ බණ්ඩාරනායක සම්මන්ත්‍රණ ශාලා පරිශ්‍රයේ පිහිටි ආරක්ෂක මාණ්ඩලික ප්‍රධානී කාර්යාලයේදීයි. එහිදී ඔහු වෙනුවෙන් ත්‍රිවිධ හමුදා උත්තමාචාරයක් ද පැවැත් විය."
    },
    {
        "content": "දුම්රිය මගීන්ට සහන මිලට එළවළු මල්ලක් ලබාදීමට දුම්රිය සේවා රාජ්‍ය අමාත්‍යාංශය පියවර ගෙන තිබේ. ඒ අනුව දුම්රිය ස්ථාන තුළදීම සහන මිලට එළවළු මිලදී ගැනීමට දුම්රිය මගීන්ට අවස්ථාව හිමි වනු ඇති. දුම්රිය සේවා රාජ්‍ය අමාත්‍ය සී. බී. රත්නායක මහතා සඳහන් කළේ, අද සවස 2.00 සිට කොළඹ කොටුව සහ මරදාන දුම්රිය ස්ථානයන්හීදි මෙම වැඩසටහන ආරම්භ කරන බවයි. එහිදී දුම්රිය මගීන්ට එළවළු වර්ග 10 ක් සහන මිලට ලබාගත හැකි බව දුම්රිය සේවා අමාත්‍යාංශය පැවසීය."
    },
    {
        "content": "ඒ, රාජ්‍ය ව්‍යවසාය මණ්ඩල, ව්‍යවස්ථාපිත ආයතන සහ රජය සතු වාණිජ ව්‍යාපාර සඳහා සුදුසකම් සහිත පුද්ගලයින් පත් කිරීම සඳහා නිර්දේශ ඉදිරිපත් කිරීමට පත්කළ සය පුද්ගල කමිටුව විසිනි. එහි සාමාජික ආචාර්ය නාලක ගොඩහේවා මහතා සඳහන් කළේ, නිලධාරීන් පත් කිරීම සඳහා සමස්ත ආයතන 300 කට ආසන්න ප්‍රමාණයක් පවතින බවයි. ඒ අතරින් ආයතන 50 ක් පමණ ඒකාබද්ධ කිරීමට කමිටුව තීරණය කර ඇතැයි ඔහු පැවසීය. රාජ්‍ය ආයතන සඳහා සුදුස්සන්ගේ නම් ඇතුළත් නිර්දේශ ඉදිරිපත් කිරීම සඳහා පත් කළ කමිටුවේ සභාපති ධුරය දරන්නේ ජ්‍යෙෂ්ඨ රාජ්‍ය නිලධාරියෙකු වන සුමිත් අබේසිංහ මහතායි. සුසන්ත රත්නායක, ආචාර්ය නාලක ගොඩහේවා, ඩයන් ගෝමස්, වෛද්‍ය ප්‍රසන්න ගුණසේන සහ මහාචාර්ය ජගත් වැල්ලවත්ත යන මහත්වරුන් එහි සෙසු සාමාජිකයින් වේ."
    },
    {
        "content": "ඒ, අදාළ සිද්ධිය සම්බන්ධයෙන් තොරතුරු ලබාදීම සඳහායි. කොළඹ අගරදගුරු මැල්කම් කාදිනල් රංජිත් හිමිපාණන් ද රහස් ප්‍රකාශයක් දීම සඳහා පසුගියදා කොමිසම හමුවට පැමිණියේ ය."
    },
    {
        "content": "එම බලකාය සඳහන් කළේ, ඔහු සන්තකයේ තිබී මත්පෙති 100 ක් සොයාගත් බවයි. පෙත්තක් රුපියල් 300 ක මිලකට අලෙවි කරන බව පරීක්ෂණවලදී අනාවරණය වී තිබේ. එම මත්පෙති ඉන්දියාවෙන් ගෙන්වා ඇති බව පොලිස් විශේෂ කාර්යය බලකාය සඳහන් කළේ ය. සැකකරු 32 හැවිරිදි ඕලුවිල් ප්‍රදේශයේ පදිංචිකරුවෙකි. කල්මුණේ පොලිස් විශේෂ කාර්ය බලකා කඳවුරකට ලැබුණු බුද්ධි තොරතුරකට අනුව වැටලීම සිදුකළ අතර අත්අඩංගුවට ගත් සැකකරු වැඩිදුර විමර්ශන සඳහා අක්කරෙයිපත්තුව පොලීසියට භාර දී තිබේ."
    },
    {
        "content": "ජනාධිපතිවරයා විසින් එම පත් කිරීම සිදුකරනු ලැබ ඇත්තේ අද පෙරවරුවේයි. 2014 වසරේදී ශ්‍රී ජයවර්ධනපුර විශ්වවිද්‍යාලයේ උප කුලපතිවරයා ලෙස පත් වූ මහාචාර්ය අමරතුංග මහතා මේ දක්වා එම විශ්වවිද්‍යාලයේ උප කුලපතිවරයා ලෙස ද කටයුතු කළේ ය. විශ්වවිද්‍යාල පද්ධතියේම සිටින ජ්‍යෙෂ්ඨතම උප කුලපතිවරයා වන අමරතුංග මහතා විශ්වවිද්‍යාල උප කුලපතිවරුන්ගේ කමිටුවේ හිටපු සභාපතිවරයෙක් මෙන්ම පොදුරාජ්‍ය මණ්ඩලීය විශ්වවිද්‍යාල උපකුලපතිවරුන්ගේ දකුණු ආසියානු කලාපීය නියෝජිතයෙක් ද වේ. අමරතුංග මහතා කොළඹ ආනන්ද විද්‍යාලයේ කීර්තිමත් ආදී සිසුවෙකි."
    },
    {
        "content": "එම පත්වීම් ප්‍රදානය අග්‍රාමාත්‍ය මහින්ද රාජපක්ෂ මහතාගේ ප්‍රධානත්වයෙන් අද පෙරවරුවේ අරලියගහ මන්දිරයේදී සිදු කෙරිණ. ඒ අනුව ජාතික චිත්‍රපට සංස්ථාවේ නව සභාපතිවරයා ලෙස පත්කර තිබෙන්නේ ජයන්ත ධර්මදාස මහතායි. ඒ මහතා හෙට සිය ධුරයේ රාජකාරී ඇරඹීමට නියමිතයි. ඔහු මීට පෙර ද ජාතික චිත්‍රපට සංස්ථාවේ සභාපතිවරයා ලෙස කටයුතු කර තිබේ. ජයන්ත ධර්මදාස මහතා මෙරට ප්‍රමුඛ පෙළේ ව්‍යාපාරිකයෙකු ද වේ. මීට අමතරව ජාතික චිත්‍රපට සංස්ථාවේ ක්‍රියාකාරි අධ්‍යක්ෂ ලෙස රොහාන් වැලිවිට මහතා පත්කර තිබේ. මධ්‍යම සංස්කෘතික අරමුදලේ වැඩබලන අධ්‍යක්ෂ ජනරාල්වරයා ලෙස මහාචාර්ය ගාමිණි අධිකාරී මහතා පත් කෙරිණ. ඩග්ලස් සිරිවර්ධන මහතා පත්කර ඇත්තේ ටවර් හෝල් රගහල පදනමේ අධ්‍යක්ෂ ජනරාල්වරයා ලෙසයි. ප්‍රසිද්ධ රැඟුම්පාලක මණ්ඩලයේ සභාපතිනි ලෙස ස්ටෙලා මාරපන මහත්මිය පත්කළ බව අග්‍රාමාත්‍ය මාධ්‍ය අංශය සඳහන් කළේ ය."
    },
    {
        "content": "ජනාධිපතිවරයා සතු බලතල අනුව පසුගිය දෙසැම්බර් මස 2 වන දා පාර්ලිමේන්තුව වාර අවසාන කෙරුණේ අතිවිශේෂ ගැසට් පත්‍රයකිනි. ඒ අනුව නව පාර්ලිමේන්තු සභාවාරය හෙට උදෑසන 9 ට ආරම්භ වේ. ජනාධිපතිවරයා වෙනුවෙන් සුදානම්කර තිබූ සම්මාන ආචාර වෙඩිමුර 21 ක සහ මග දෙපස සිදුකරන හමුදා ආචාරමය චාරිත්‍ර විධිවිධාන ජනාධිපතිවරයාගේ ඉල්ලීම පරිදි සිදු නොකරන බව පාර්ලිමේන්තු වේත්‍රධාරී නරේන්ද්‍ර ප්‍රනාන්දු මහතා ප්‍රකාශ කළේ ය. පිළිගැනීමේ උත්සවයෙන් අනතුරුව හෙට උදෑසන 10 ට ජනාධිපති ගෝඨාභය රාජපක්ෂ මහතා පාර්ලිමේන්තු මංගල රැස්වීමේ මුලසුන ගැනීමට නියමිතයි. ආණ්ඩුක්‍රම ව්‍යවස්ථාවේ සලසා ඇති විධිවිධානවලට අනුව ජනාධිපතිවරයා ආණ්ඩුවේ ප්‍රතිපත්ති ප්‍රකාශය ඉදිරිපත් කිරීම එහිදී සිදුකෙරයි. ජනාධිපතිවරයා පාර්ලිමේන්තුව අමතා කරන කථාවෙන් පසුව රැස්වීම තාවකාලිකව අත්හිටුවනු ඇති. 1947 වර්ෂයේ සිට 50 වරකට අධික ප්‍රමාණයක් පාර්ලිමේන්තුව වාර අවසානකර ඇති අතර 1978 න් පසුව පමණක් සැසිවාර 25 ක් පවත්වා තිබේ. 1978 නව ව්‍යවස්ථාව ක්‍රියාත්මකවීමෙන් පසුව එතෙක් පැවති රාජාසන කථාව වෙනුවට ආණ්ඩුවේ ප්‍රතිපත්ති ප්‍රකාශය ජනාධිපතිවරයා පාර්ලිමේන්තුවට ඉදිරිපත් කිරීමේ ක්‍රමවේදය ආරම්භවිය. මේ අතර ජනාධිපතිවරයා ප්‍රතිපත්ති ප්‍රකාශය ඉදිරිපත් කර සභාව කල් තැබීමෙන් පසුව පස්වරු 1 ට පාර්ලිමේන්තුව යලි රැස්වීමට නියමිතයි. එහිදී නව විපක්ෂ නායකවරයා ලෙස සජිත් ප්‍රේමදාස මහතා නිල වශයෙන් ප්‍රකාශයට පත්කිරීම සිදුකරන බව පාර්ලිමේන්තු වේත්‍රධාරී නරේන්ද්‍ර ප්‍රනාන්දු මහතා ප්‍රකාශ කළේ ය. සභා නායක, ආණ්ඩු පක්ෂයේ ප්‍රධාන සංවිධායක සහ විපක්ෂයේ සංවිධායක ඇතුළු තනතුරු ද හෙට පත්කරනු ඇති. රංජිත් සොයිසා මහතාගෙන් අභාවයෙන් හිස්වූ අසුන වෙනුවෙන් වරුණ ලියනගේ මහතා හෙට දිවුරුම් දීමට නියමිතයි."
    },
    {
        "content": "එළවළු මල්ලක් රුපියල් 500 ක මුදලකටත් වියලි සලාක මල්ලක් රුපියල් 500 ක මුදලකටත් මෙහිදී මිලදී ගත හැකි වේ. . දුම්රියෙන් පැමිණෙන රාජ්‍ය සේවකයින් ඉල්ලක්ක කරගෙන මෙම වැඩසටහන ක්‍රියාත්මකයි. වියළි සාලක මල්ලේ, පරිප්පු කිලෝ ග්‍රෑම් 1ක්, රතු හාල් කිලෝ ග්‍රෑම් 2, සිනි කිලෝ ග්‍රෑම් 1 සහ පොඩි සැමන් ටින් 1 ක් ඇතුළත් වේ. එළවළු මල්ලට කැරට්, ලීක්ස්, බෝංචි, බතල, වට්ටක්කා, අමු මිරිස්,රම්ප,/කරපිංචා, තක්කාලි, දෙහි සහ මුකුණූවැන්න ඇතුළත් වේ."
    },
    {
        "content": "ඉදිරි පැය 36 සඳහා කාලගුණ විද්‍යා දෙපාර්තමේන්තුව අද පස්වරු 4 ට නිකුත් කර ඇති අනාවැකියේ දැක්වෙන්නේ, පළාත් රැසකට වැසි ඇති විය හැකි බවයි. අද රාත්‍රියේ බස්නාහිර, සබරගමුව, මධ්‍යම, ඌව, උතුරුමැද, නැගෙනහිර සහ දකුණු පළාත්වල ගිගිරුම් සහිත වැසි ඇතිවිය හැකි බව එම නිවේදනයේ දැක්වේ. ඌව සහ නැගෙනහිර පළාත්වලත්, පොළොන්නරුව ගාල්ල සහ මාතර දිස්ත්‍රික්කවලත් ඇතැම් ස්ථානවලට මිලිමීටර 75 ක පමණ වැසි ඇතිවිය හැකි බවද දෙපාර්තමේන්තුව සඳහන් කළේ ය."
    },
    {
        "content": "පාර්ලිමේන්තුවට මන්ත්‍රීවරුන් තෝරා පත්කර ගැනීම හා ජනාධිපතිවරයාගේ බලතල සම්බන්ධයෙන් මේ ව්‍යවස්ථා වෙනස්කම් ඉදිරිපත්ව ඇත්තේ පෞද්ගලික මන්ත්‍රී යෝජනා ලෙසයි. විජේදාස රාජපක්ෂ මන්ත්‍රීවරයා මේ යෝජනා ඉදිරිපත් කර තිබේ. ආණ්ඩුක්‍රම ව්‍යවස්ථාවට කරන 21 වන හා 22 වන සංශෝධනය ලෙස විජේදාස රාජපක්ෂ මන්ත්‍රීවරයාගේ යෝජනා , රජයේ මුද්‍රණාලය මේ වනවිට ප්‍රසිද්ධ කර තිබේ. පසුගිය දෙසැම්බර් 30 වනදා ප්‍රසිද්ධකර ඇති මෙම යෝජනා අතරින් 21 වන ව්‍යවස්ථා සංශෝධනයෙන් ආණ්ඩුක්‍රම ව්‍යවස්ථාවේ 99 පරිච්ඡේදයේ 6 (අ) වගන්තිය වෙනස් කිරීමට යෝජිතයි. මේ වගන්තියට අනුව එක් මැතිවරණ කොට්ඨාසයකින් අපේක්ෂකයෙකු තෝරා පත් කර ගැනීමට ප්‍රකාශ කළ මුලු ඡන්දවලින් 5% ක් ලබාගැනීම ප්‍රමාණවත් වේ. එක් මැතිවරණ කොට්ඨාසයකින් අපේක්ෂකයෙකු තෝරා පත් කරගැනීමට ප්‍රකාශිත ඡන්දවලින් අවම වශයෙන් 12.5% ක් ලබාගත යුතු බව විජේදාස රාජපක්ෂ මහතාගේ යෝජනාවයි. ඔහු 22 වන ආණ්ඩුක්‍රම ව්‍යවස්ථා සංශෝධනයෙන් ජනාධිපතිවරයාගේ බලතල කිහිපයක් ශක්තිමත් කිරීමටද යෝජනා කර තිබේ. අගවිනිසුරු සහ ශ්‍රේෂ්ඨාධිකරණ විනිසුරුවරුන්, සභාපති විනිසුරුවරයා ඇතුලු අභියාචනාධිකරණ විනිසුරුවරුන් සහ අධිකරණ සේවා කොමිෂන් සභාවේ සාමාජිකයින් වත්මන් ව්‍යවස්ථාවට අනුව පත් කල යුත්තේ ජනාධිපතිවරයාගේ නිර්දේශ ආණ්ඩුක්‍රම ව්‍යවස්ථා සභාව අනුමත කිරීමෙන් පසුවයි. විජේදාස රාජපක්ෂ මහතාගේ 22 වන ව්‍යවස්ථා සංශෝධන යෝජනාවට අනුව අධිකරණ සේවා කොමිෂන් සභාවේ අදහස් විමසීමෙන් පමණක් ජනාධිපතිවරයාට මෙම පත්කිරීම් සිදුකළ හැකියි. එම යෝජනාවට අනුව උපරිමාධිකරණ විනිසුරුවරුන් පත්කිරීමේ අධිකාරී පත්‍රය ජනාධිපතිවරයා විසින් නිකුත්කිරීමේදී ව්‍යවස්ථා සභාවේ අනුමැතිය අවශ්‍ය වන්නේ නැහැ. ව්‍යවස්ථා සභාවේ අනුමැතියකින් තොරව අධිකරණ සේවා කොමිෂන් සභාවේ සාමාජිකයින් ඉවත් කිරීමේ බලයද ජනාධිපතිවරයාට ලබාදීමට රාජපක්ෂ මහතා යෝජනා කර තිබේ. වත්මන් ව්‍යවස්ථාව අනුව නීතිපතිවරයා, විගනකාධිපතිවරයා, පොලිස්පතිවරයා, පරිපාලන කටයුතු පිළිබඳ පාර්ලිමේන්තු කොමසාරිස්වරයා සහ පාර්ලිමේන්තු මහලේකම්වරයා පත් කිරීමේදීද ජනාධිපතිවරයා ව්‍යවස්ථා සභාවේ අනුමැතිය ලබාගත යුතුයි. අගමැතිවරයාගේ අදහස් විමසීමෙන් පසුව ජනාධිපතිවරයාට මෙම පත්කිරීම් කිරීමේ බලය ලබාදිය යුතු බව විජේදාස රාජපක්ෂ මහතා සිය ව්‍යවස්ථා සංශෝධනයෙන් යෝජනා කර තිබේ. ජනාධිපතිවරයා ආරක්ෂක අමාත්‍ය ධුරය දැරිය යුතු අතර වෙනත් අමාත්‍යාංශද ඔහු යටතේ පවත්වාගෙන යාම, කැබිනට්, කැබිනට් නොවන හා නියෝජ්‍ය අමාත්‍යවරුන් සංඛ්‍යාව 30 කට සීමා කිරීමද 22 වන ආණ්ඩුක්‍රම ව්‍යවස්ථා සංශෝධනයේ සදහන් තවත් යෝජනා කිහිපයකි."
    },
    {
        "content": "ජනාධිපතිවරයා සතු බලතල අනුව පසුගිය දෙසැම්බර් මස 02 වෙනිදා පාර්ලිමේන්තුව වාර අවසාන කෙරුණේ අති විශේෂ ගැසට් පත්‍රයකිනි. ජනාධිපතිවරයා වෙනුවෙන් සුදානම් කර තිබූ සම්මාන ආචාර වෙඩිමුර 21 ක සහ මග දෙපස සිදුකරන හමුදා ආචාරමය චාරිත්‍ර විධිවිධාන , ජනාධිපතිවරයාගේ ඉල්ලීම පරිදි සිදු නොකරන බව පාර්ලිමේන්තු වේත්‍රධාරී නරේන්ද්‍ර ප්‍රනාන්දු මහතා ප්‍රකාශ කළේ ය. ජනාධිපතිවරයා පාර්ලිමේන්තුව අමතා කරන කථාවෙන් පසුව රැස්වීම තාවකාලිකව අත්හිටුවන බව ද නරේන්ද්‍ර ප්‍රනාන්දු මහතා පැවසී ය. ඉන් අනතුරුව යළිත් පාර්ලිමේන්තුව පස්වරු එකට රැස්වීමට නියමිතයි. 1947 වර්ෂයේ සිට 50 කට අධික වාර සංඛ්‍යාවක් පාර්ලිමේන්තුව වාර අවසාන කර ඇති අතර 1978 න් පසුව පමණක් සැසිවාර 25 ක් පවත්වා තිබේ. 1978 නව ව්‍යවස්ථාව ක්‍රියාත්මක වීමෙන් පසුව එතෙක් පැවති රාජාසන කථාව වෙනුවට ආණ්ඩුවේ ප්‍රතිපත්ති ප්‍රකාශය ජනාධිපතිවරයා පාර්ලිමේන්තුවට ඉදිරිපත් කිරීමේ ක්‍රමවේදය ආරම්භ විය."
    },
    {
        "content": "රාජ්‍ය අමාත්‍ය විදුර වික්‍රමනායක මහතා සඳහන් කළේ , ඒ යටතේ තරුණ කණ්ඩායම් සමග එක්ව ගොවි හමුදාවක් නිර්මාණය කර ඇති බවයි. පළමු අදියරේදී කෑගල්ල, රත්නපුර හා කළුතර දිස්ත්‍රික්කවල පුරන් කුඹුරු අස්වැද්දීමට සැලසුම් කර තිබේ. අමාත්‍යවරයා සඳහන් කළේ, පුරන් කුඹුරු අස්වැද්දීමට ඉදිරිපත් වන පුද්ගලයින්ට පොහොර බීජ වී ඇතුළු පහසුකම් ලබා දීමට සැලසුම් කර ඇති බවයි."
    },
    {
        "content": "එම අධිකාරිය සඳහන් කළේ , ඉන් නඩු 867 ක් උපරිම සිල්ලර මිල ඉක්මවා සම්බා හා නාඩු සහල් අලෙවි කිරීමේ සිද්ධින් සම්බන්ධයෙන් පැවරූ බවයි. පසුගිය නොවැම්බර් 15 වන දා ආරම්භ කළ එම වැටලීම් ලබන 15 වන දා දක්වා ක්‍රියාත්මක වේ. මේ අතර , ශ්‍රී ලංකා මහජන සෞඛ්‍ය පරීක්ෂකවරුන් උත්සව සමය වෙනුවෙන් ආරම්භ කළ වැටලීම්වලින් මේ වන විට වෙළඳසැළ් 1714 කට නඩු පවරා තිබේ. එම වැටලීම් මේ මස අවසානය දක්වා ක්‍රියාත්මකයි. දුර ගමන් සේවා බස්රථ නවත්වන ආපන ශලාවල ප්‍රමිතිය පරීක්ෂා කිරීම සඳහා විශේෂ වැටලීම් මාලාවක් හෙට සිට ආරම්භ කරන බව මහජන සෞඛ්‍ය පරික්ෂකවරුන්ගේ සංගමය ප්‍රකාශ කළේ ය."
    },
    {
        "content": "දුම්රිය සාමාන්‍යාධිකාරි ඩිලන්ත ප්‍රනාන්දු මහතා සඳහන් කළේ, අඹේපුස්ස සහ මීරිගම අතර සංඥා දෝශයක් එම දුම්රිය ප්‍රමාදයට හේතුවී ඇති බවයි. ඒ අනුව , අද උදෑසන සිට ප්‍රධාන මාර්ගයේ ධාවනය වන දුම්රිය ප්‍රමාදවී ධාවනය වන බව දුම්රිය පාලක මැදිරිය දැනුම් දෙයි."
    },
    {
        "content": "ගුවන් හමුදා ප්‍රකාශක ගෲප් කැප්ටන් ගිහාන් සෙනෙවිරත්න මහතා සඳහන් කළේ, ගුවන් ආවේක්ෂණ රාජකාරිවල නිරත Y 12 වර්ගයේ යානයක් එලෙස අනතුරට ලක්ව ඇති බවයි. යානයේ නියමුවන් දෙදෙනා සහ නිරික්ෂකයින් දෙදෙනා අනතුරින් මිය ගොස් ඇති අතර ඔවුන්ගේ සිරුර පිළිස්සි ඇති බව ප්‍රදේශය භාර උසස් පොලිස් නිලධාරියෙකු සඳහන් කළේ ය. මේ අතර යානය කඩා වැටීමෙන් අසල පිහිටි නිවසක පදිංචි කාන්තාවක් ද තුවාල ලබා ඇති අතර , ඇය මේ වන විට හපුතලේ රෝහලට ඇතුළත් කර ඇත. අනතුර සම්බන්ධයෙන් පරීක්ෂණ පැවැත්වීමට කමිටුවක් පත් කර ඇතැයි ගුවන් හමුදා මාධ්‍ය ප්‍රකාශකවරයා වැඩිදුරටත් ප්‍රකාශ කළේ ය. —————————————————————————————————————————————– ඔහු සඳහන් කළේ, යානය අනතුරට ලක්වන අවස්ථාවේ එහි පුද්ගලයින් සිව් දෙනෙකු ගමන් කර ඇති බවයි. වීරවිල සිට පියාසර කරමින් සිටියදී , අනතුර සිදුව ඇති බව ද ඔහු සඳහන් කළේ ය. මේ අතර ගුවන් යානය කඩා වැටීමෙන් තුවාල ලැබූ අසල නිවසක සිටි කාන්තාවක් ප්‍රථිකාර සඳහා හපුතලේ රෝහලට ඇතුළත් කර තිබේ. ————————————————————————————————————————————— පොලීසිය පැවසුවේ, මේ සම්බන්ධයෙන් විමර්ශන ක්‍රියාත්මක බවයි. (සමාජ මාධ්‍යයේ සංසරණය වන දර්ශන පෙළක්)"
    },
    {
        "content": "කොළඹ නගරයේ රාජ්‍ය ආයතන 137 ක ආරක්ෂාව සඳහා යොදවා සිටින සිවිල් ආරක්ෂක බලකා සාමාජිකයින් එම කටයුතු වලින් ඉවත් කිරීමට පියවර ගෙන තිබේ. සිවිල් ආරක්ෂක දෙපාර්තමේන්තුවේ අධ්‍යක්ෂ ජනරාල් රියර් අද්මිරාල් ආනන්ද පිරිස් මහතා ප්‍රකාශ කළේ, ලබන මස අග සිට එම නිලධාරීන් අදාළ අයතනවල ආරක්ෂක කටයුතුවලට යෙදීමෙන් ඉවත් කරන බවයි. ජනාධිපතිතුමා ලබාදුන් උපදෙස් පරිදි එම පියවර ගත් බව අධ්‍යක්ෂ ජනරාල්වරයා කියා සිටියේ ය. එම සිවිල් ආරක්ෂක සමාජිකයින් ඔවුන් පදිංචි ප්‍රදේශවල කෘෂිකාර්මික කටයුතු, පන්සල්, පාසැල්වල ඉදිකිරීම් කටයුතු සඳහා යොදවනු ඇති. මීට අමතරව වන අලි ගැටළු ඇති ප්‍රදේශවල අලි වැට නඩත්තු කිරිම සඳහාද සිවිල් ආරක්ෂක බලකා සමාජිකයින් යෙදවීමට නියමිත බව රියර් අද්මිරාල් ආනන්ද පිරිස් මහතා සඳහන් කළේ ය."
    },
    {
        "content": "රන්ජන් රාමනායක මහතා පැවසුවේ, සෝදිසි වරෙන්තුවක් රැගෙන පැමිණි පොලීසිය නව නිවස පරීක්ෂාවට ලක් කරමින් සිටින බවයි. අද පස්වරු 3 ට පමණ මෙම පොලිස් කණ්ඩායම රාමනායක මහතාගේ නිවසට පැමිණ තිබේ."
    },
    {
        "content": "පොලීසිය පැවසුවේ , ලද තොරතුරකට අනුව අද අලුයම සිරුර සොයා ගත් බවයි. මිය ගිය පුද්ගලයාගේ අනන්‍යතාව මෙතෙක් තහවුරු වී නොමැත."
    },
    {
        "content": "එම අමාත්‍යංශය සඳහන් කළේ , ගුරු වෘත්තීය සමිතිවල ඉල්ලීම් කිහිපයක් සලකා බලමින් මේ පියවර ගත් බවයි. මෙම අතුරු යෝජනාවෙන් ගුරුවරුන්ගේ වැටුප් විෂමතා ස්ථිරව ඉවත් කරන තෙක් ඔවුන්ගේ වැටුප් ඉහළ නැංවීමට යෝජනා ඇතුළත් කර තිබේ. ගුරු – විදුහල්පති සේවාව සංවෘත සේවාවක් බවට පත් කිරීමට පසුගිය දා කැබිනට් අනුමැතිය හිමිවිය. ඒ අනුව ගුරු විදුහල්පති සේවයේ වැටුප් විෂමතා ඉවත් කර කඩිනමින් නව වැටුප් ව්‍යුහයක් සකස් කිරීමට නියමිතයි."
    },
    {
        "content": "ඒ පාර්ලිමේන්තු සභාව ආරම්භ කරමිනි. කතානායක කරූ ජයසූරිය මහතාගේ ප්‍රධානත්වයෙන් පාර්ලිමේන්තුව රැස්වු අතර , එහිදී ප්‍රථමයෙන්ම සිදුවුයේ රංජිත් ද සොයිසා මහතාගේ අභාවයෙන් හිස්වු රත්නපුර දිස්ත්‍රික් පාර්ලිමේන්තු මන්ත්‍රි ධුරයෙහි වරුණ ලියනගේ මහතා දිවුරුම් දීමයි. පාර්ලිමේන්තුවේ සභා නායකවරයා ලෙස , දිනේෂ් ගුණවර්ධන මහතාත් , ආණ්ඩු පක්ෂයේ සංවිධායකවරයා ලෙස ජොන්ස්ටන් ප්‍රනාන්දු මහතාත් , විපක්ෂයේ ප්‍රධාන සංවිධායක ලෙස ගයන්ත කරුණාතිලක මහතාත් නම් කර ඇති බව කතානායකවරයා සභාවට දැනුම් දුන්නේ ය."
    },
    {
        "content": "පෙරවරු 9.30 ට පමණ පාර්ලිමේන්තු සංකීර්ණයට පැමිණි ජනාධිපතිතුමා පිළිගනු ලැබුවේ අග්‍රාමාත්‍ය මහින්ද රාජපක්ෂ මහතා සහ කතානායක කරු ජයසුරිය මහතා විසිනි. අනතුරුව පාර්ලිමේන්තු සංකීර්ණයේ ප්‍රධාන පිවිසුම අබියසදී පාසැල් සිසුවියෝ ජය මංගල ගාථා ගායනා කරමින් ජනාධිපතිතුමාට ආශිර්වාද පළ කළහ. අනතුරුව පෙරවරු 10 ට පමණ සභාවේ මූලාසනයේ අසුන්ගත් ජනාධිපතිතුමා ප්‍රතිපත්ති ප්‍රකාශන කතාව ඉදිරිපත් කළේ ය. එහිදී ජනාධිපතිවරයා තම රජයේ දිගු කාලීන හා කෙටි කාලීන සංවර්ධන වැඩපිළිවෙල මෙන්ම ආර්ථික හා සංස්කෘතික ප්‍රවර්ධන කටයුතු සම්බන්ධයෙන් ගන්නා පියවර පිළිබඳ පාර්ලිමේන්තුව දැනුවත් කිරිමට පියවර ගත්තේ ය. ව්‍යවස්ථා සංශෝධනයක අවශ්‍යතාව ද ජනාධිපති ගෝඨාභය රාජපක්ෂ මහතා මෙහිදී මතු කළේ ය. තම ප්‍රතිපත්ති ප්‍රකාශන කතාවෙන් පසු , ජනාධිපතිතුමා පාර්ලිමේන්තුව පස්වරු 1 දක්වා කල් තැබී ය."
    },
    {
        "content": "අමාත්‍යවරයා මේ බව ප්‍රකාශ කළේ, කැබිනට් තීරණ දැනුම් දීම සඳහා අද පැවති ප්‍රවෘත්ති සාකච්ඡාවේදී ය. බලපත්‍ර රහිතව වැලි, පස් ප්‍රවාහනයේදී එය යම් පමණකට අවභාවිතවන බවට ජනතාවගෙන් ලැබී ඇති පැමිණිලි හේතුවෙන් මෙම තීරණයට එළැඹි බව අමාත්‍යවරයා සඳහන් කළේය. අමාත්‍යවරයා කියා සිටියේ අදාළ යෝජනාව කැබිනට් මණ්ඩලයට ඉදිරිපත් කර ඇත්තේ පරිසර අමාත්‍යතුමා විසින් බව ය. එම යෝජනාවට අනුව වැලි, පස් කැණීමේදී අනවශ්‍ය ලෙස ගං ඉවුරු ඛාදනය වීම ඇතුළු පැමිණිලි ද විමර්ශනය කරනු ලබන්නේ යුද හමුදාව විසිනි. මේ අතර දේශපාලන පලිගැනීම්වලට ලක්වූ රාජ්‍ය හා අර්ධ රාජ්‍ය සේවකයින්ට සහන සැලසීමට කැබිනට් මණ්ඩලය තීරණය කර තිබේ. කැබිනට් තීරණ දැනුම්දීමේ මාධ්‍ය හමුවේදී අනාවණය වූයේ ඒ සම්බන්ධයෙන් සොයා බැලීමට විශ්‍රාමික ශ්‍රෙෂ්ඨාධිකරණ විනිසුරු ජගත් බාලපටබැදි මහතාගේ ප්‍රධානත්වයෙන් කමිටුවක් පත් කිරීමට කැබිනට් අනුමැතිය ලැබී ඇති බව ය. මේ අතර යෝජිත ත්‍රස්තවාදය වැළැක්වීම පිළිබඳ පනත් කෙටුම්පත ඉල්ලා අස්කර ගැනීමටද කැබිනට් අනුමැතිය හිමිවිය."
    },
    {
        "content": "දින 3ක් ඇතුළත උඩවලව හා යටියන්තොට ප්‍රදේශවලදී කොටින් දෙදෙනෙකු මියගොස් තිබේ. ආසන්නතම සිද්ධිය වාර්තා වන්නේ යටියන්තොටින් ය. යටියන්තොට, පේරගස්හන්දිය, පිල්ලහේන ප්‍රදේශයේ කොටියෙකු මද්දකට හසු වී මිය ගොස් තිබේ. අප වාර්තාකරු පැවසුවේ මෙම කොටියා දිගින් අඩි 5ක් පමණ වන බවයි. වනජීවී නිලධාරීන් මේ සම්බන්ධයෙන් පරීක්ෂණ ආරම්භ කර තිබේ. මේ අතර උඩවලව ජාතික වනෝද්‍යානය ආසන්නයේ පිහිටි මව්ආර ජලාශය අසළින් ඝාතනයට ලක් වූ කොටියෙකුගේ සිරුරක් හමු විය. වනජිවී නිලධාරීන් පැවසුවේ පසුගිය 31 වැනිදා මෙම කොටියා ඝාතනයට ලක්වන්නට ඇතැයි අනුමාන කරන බවයි. කොටියාගේ වයස අවුරුදු 2 -3 ත් අතර බව ද එම නිලධාරීන් පැවසුවේ ය. ඉදිරි ගාත් කපාගෙන ගොස් තිබෙනු දක්නට ලැබෙන අතර, පශ්චාත් මරණ පරීක්ෂණය උඩවලව පශු වෛද්‍ය නිලධාරීන් විසින් සිදු කරනු ලැබ තිබේ. \n‍ සත්ත්වවේදී සෙතිල් මුහන්දිරම් මේ පිළිබඳව අදහස් දැක්වූයේ ‍ය."
    },
    {
        "content": "1.  හපුතලේ, අයිස්පීල්ල ප්‍රදේශයේදී ඊයේ උදෑසන සිදුවූ ගුවන් යානා අනතුරින් පුද්ගලයින් 04 දෙනෙකු ජීවිතක්ෂයට පත්ව තිබේ. 2 : පානදුර, මොරොන්තුඩුව ප්‍රදේශයේදී ඊයේ පස්වරුවේ සිදු වූ රිය අනතුරකින් පුද්ගලයින් 4 දෙනෙකු මියගොස් තිබේ. 3.  : නව විපක්ෂ නායකවරයා ලෙස සජිත් ප්‍රේමදාස මහතා පිළිගන්නා බව කතානායක කරූ ජයසූරිය මහතා ඊයේ දැනුම් දුන්නේ ය. 4. : දින 3ක් ඇතුළත උඩවලව හා යටියන්තොට ප්‍රදේශවලදී කොටින් දෙදෙනෙකු මියගොස් තිබේ. 5.  : බලපත්‍ර රහිතව වැලි, පස් ප්‍රවාහනයේදී ලැබෙන පැමිණිලි, විමර්ශනය කිරීම සඳහා යුද හමුදාවට භාර දීමට කළ යෝජනාවට කැබිනට් අනුමැතිය හිමිව තිබෙන බව සම කැබිනට් ප්‍රකාශක අමාත්‍ය රමේෂ් පතිරණ මහතා පවසයි. 1. : ඉරාකයේ බැග්ඩෑඩ් ජාත්‍යන්තර ගුවන් තොටුපළට එල්ල වූ රොකට් ප්‍රහාරවලින් ඉරාන විප්ලවවාදී හමුදාවේ විශේෂ කුඩ්ස් බලකායේ ප්‍රධානී ජෙනරල් කසේම් සුලයිමානි ඇතුළු 8 දෙනෙකු මියගොස් තිබේ."
    },
    {
        "content": "මොරගහකන්ද ජලාශය පිළිබඳව මේ දිනවල විවිධ ප්‍රචාර පැතිරේ. ඊට හේතුව එහි ඇති කාන්දුවකි. මොරගහකන්ද ජලාශය භාර නිලධාරීන් පසුගියදා එහි නිරීක්ෂණ චාරිකාවක නිරත වුණේ ජල කාන්දුවක් ඇති බවට අදහස් පලවීම හේතුවෙනි. මොරගහකන්ද ව්‍යාපෘති අධ්‍යක්ෂ හා ජලාශභාර වාරි ඉංජිනේරුවරයා මෙන්ම ජලාශයේ ඉදිකිරීම් භාර චීන සමාගමේ නියෝජිතයෝද එම නිරීක්ෂණයට එක්ව සිටියහ. මේ අතර සමස්ත ලංකා ගොවිජන සම්මේලනයේ ජාතික සංවිධායක නාමල් කරුණාරත්න මහතා පැවසුවේ, බලධාරීන් මේ පිළිබඳව දැඩි අවධානය යොමු කළ යුතු බවයි. මේ අතර ශ්‍රී ලංකා මහවැලි අධිකාරියේ ප්‍රධාන වේලි හා ජලාශ මෙහෙයුම් අධ්‍යක්ෂවරයා නිලධාරීන් පිරිසක් ද සමග ඊයේ මොරගහකන්ද ජලාශය නිරීක්ෂණය කළේ ය. ශ්‍රී ලංකා මහවැලි අධිකාරියේ ප්‍රධාන වේලි හා ජලාශ මෙහෙයුම් අධ්‍යක්ෂ එස්.රෝහණ කුමාර අරුප්පොල මහතා"
    },
    {
        "content": "යාපනය, පුංකුඩතිව් ප්‍රදේශයේ ළිඳක තිබී බිළිඳු මළ සිරුරක් සොයා ගෙන තිබේ. පොලීසිය සඳහන් කළේ, දින කිහිපයකට පෙර උපත ලද බිළිදෙකුගේ සිරුරක් එලෙස සොයා ගත් බවයි. එම බිළිඳු මළ සිරුර අධික ලෙස නරක් වී ඇතැයි පොලීසිය පැවසුවේ ය. පශ්චාත් මරණ පරීක්ෂණය සඳහා මළ සිරුර යාපනය රෝහලේ මෘත ශරීරාගාරයේ තැන්පත් කර තිබේ. සිද්ධිය සම්බන්ධයෙන් කිසිඳු සැකකරුවෙකු අත්අඩංගුවට ගෙන නොමැති අතර වැඩිදුර විමර්ශන ක්‍රියාත්මකයි."
    },
    {
        "content": "නියෝජ්‍ය පොලිස්පතිවරුන් 4 දෙනෙකු ඇතුළු පොලිස් නිලධාරීන් 43 දෙනෙකුට ස්ථාන මාරුවීම් ලබාදී තිබේ. පොලිස් මූලස්ථානය පැවසුවේ, ජාතික පොලිස් කොමිසමේ අනුමැතිය පරිදි සේවයේ අවශ්‍යතාව මත එම ස්ථාන මාරුවීම් සිදුකර ඇති බවයි. නියෝජ්‍ය පොලිස්පතිවරුන් 4 දෙනෙකු, ජ්‍යෙෂ්ඨ පොලිස් අධිකාරීවරුන් 4 දෙනෙකු සහ පොලිස් අධිකාරීවරුන් 3දෙනෙකු ස්ථාන මාරුවීම් ලබා දී ඇති පොලිස් නිලධාරීන් අතර වේ. ඊට අමතරව සහකාර පොලිස් අධිකාරිවරුන් 7 දෙනෙකු, ප්‍රධාන පොලිස් පරීක්ෂකවරුන් 7 දෙනෙකු සහ පොලිස් පරීක්ෂකවරුන් 18 දෙනෙකුට ද ස්ථාන මාරුවීම් ලබා දී තිබේ."
    },
    {
        "content": "වැල්ලම්පිටිය, ඔරුගොඩවත්ත – අඹතලේ මාර්ගය අද සහ හෙට රාත්‍රී 10 සිට පසුදා අලුයම 5 දක්වා වසා තැබෙන බව පොලීසිය පවසයි. ඒ, බුත්ගමුව යකඩ පාලමේ අලුත්වැඩියා කටයුතු හේතුවෙන් ය. විකල්ප මාර්ග භාවිත කරන ලෙස පොලීසිය මහජනතාවට දැනුම් දෙයි."
    },
    {
        "content": "පොලීසිය පැවසුවේ වත්තේගම, පන්නිල පදිංචි 45 හැවිරිදි විවාහක උපකාරක පංති ගුරුවරයෙකු එලෙස අත්අඩංගුවට ගෙන ඇති බවයි. 16 හැවිරිදි අදාළ සිසුවියන් දෙදෙනා අධිකරණ වෛද්‍යවරයා වෙත ඉදිරිපත් කිරීමෙන් පසු දෙමව්පියන් වෙත භාරදීමට පියවර ගන්නා බව පොලීසිය සඳහන් කළේ ය. උපකාරක පංති ගුරුවරයා අද හැටන් මහේස්ත්‍රාත් අධිකරණය වෙත ඉදිරිපත් කිරීමට නියමිත ය."
    },
    {
        "content": "සබරගමුව, බස්නාහිර සහ වයඹ පළාත්වලත් ගාල්ල, මාතර සහ නුවරඑළිය දිස්ත්‍රික්කවල අද පස්වරු 2 න් පසු වැසි හෝ ගිඟුරුම් සහිත වැසි ඇති විය හැකි බව කාලගුණ විද්‍යා දෙපාර්තමේන්තුව පවසයි. එම දෙපාර්තමේන්තුව සඳහන් කළේ, එම පළාත්වලට මිලිමීටර් 50 ට වැඩි තරමක තද වර්ෂාපතනයක් අපේක්ෂා කළ හැකි බවයි. ගිඟුරුම් සහිත වැසි සමග තද සුළං ඇති විය හැකි අතර, අකුණු අනතුරු අවම කර ගැනීමට අවශ්‍ය පියවර ගන්නා ලෙස කාලගුණ විද්‍යා දෙපාර්තමේන්තුව ජනතාවට දැනුම් දෙයි. බස්නාහිර, මධ්‍යම, සබරගමුව සහ ඌව පළාත්වල ඇතැම් ස්ථානවල උදෑසන කාලයේදී මීදුම් සහිත තත්ත්වයක් අපේක්ෂා කළ හැකි බව කාලගුණ විද්‍යා දෙපාර්තමේන්තුව ප්‍රකාශ කළේ ය."
    },
    {
        "content": "පොලිස් විශේෂ කාර්ය බලකාය වනජීවි නිලධාරීන් සමග එක්ව උඩවලව වනෝද්‍යානය තුළ පුළුල් සෝදිසි මෙහෙයුමක් ආරම්භ කර තිබේ. පොලිස් විශේෂ කාර්ය බලකාය පැවසුවේ, ඊයේ අලුයම එම මෙහෙයුම ආරම්භ කළ බවයි. පසුගියදා උඩවලව හා යටියන්තොට ප්‍රදේශවලදී කොටි දෙදෙනෙකු ඝාතනය කිරීම සම්බන්ධයෙන් මෙම පරීක්ෂණ ආරම්භ කර ඇතැයි වනජීවි සම්පත් රාජ්‍ය අමාත්‍යංශය පවසයි. යටියන්තොට, පේරගස්හන්දිය, පිල්ලහේන ප්‍රදේශයේ කොටියෙකු මද්දකට හසු වී මිය ගොස් තිබු අතර \nඋඩවලව ජාතික වනෝද්‍යානය ආසන්නයේ පිහිටි මව්ආර ජලාශය අසළින්ද ඝාතනයට ලක් වූ කොටියෙකුගේ සිරුරක් පසුගියදා සොයා ගැනුණි. වනජීවි සම්පත් රාජ්‍ය අමාත්‍යං විමලවීර දිසානායක මහතා පැවසුවේ, මෙම ඝාතන කිසියම් සංවිධානාත්මක කල්ලියක් විසින් සිදුකරන්නේ ද යන්න පිළිබඳව විශේෂ අවධානයට ලක්ව ඇති බවයි."
    },
    {
        "content": "එම මණ්ඩලය පැවසුවේ කොච්චිකඩේ, දූව, පිටිපන, දුන්ගාල්පිටිය, බාසියාවත්ත, පමුණුගම සහ කටාන ප්‍රදේශයේ කොටසකට ජල සැපයුම අත්හිටුවන බවයි. කටුනායක ආයෝජන ප්‍රවර්ධන කලාපය, ගුවන් හමුදා කඳවුර සහ කටුනායක ගුවන් තොටුපොළ පරිශ්‍රය ප්‍රදේශයද අනිද්දා පෙරවරු 9 සිට ජල සැපයුම අත්හිටුවන බව ජාතික ජල සම්පාදන හා ජලාපවහන මණ්ඩලය පවසයි."
    },
    {
        "content": "මනුෂ්‍ය ඝාතන රැසකට සම්බන්ධ පුද්ගලයෙකු අම්බලන්ගොඩ පන්සල පාර ආදාදොළ ප්‍රදේශයේදී අත්අඩංගුවට ගෙන තිබේ. ඒ පොලිස් විශේෂ කාර්ය බලකාය කළ මෙහෙයුමකදීයි. සැකකරු සංවිධානාත්මක අපරාධකරුවෙකු වන කොස්ගොඩ තාරකගේ සහයෙකු ද වන බව පොලිස් විශේෂ කාර්ය බලකාය ප්‍රකාශ කළේ ය. සැකකරු සන්තකයේ තිබී හෙරොයින් ග්‍රෑම් 02 කට අධික ප්‍රමාණයක් පොලීසිය භාරයට ගෙන තිබේ."
    },
    {
        "content": "දුම්රිය දෙපාර්තමේන්තුව සඳහන් කළේ, අද පස්වරු 3.30 ට පමණ කොටුව සිට බදුල්ල බලා ධාවනය වු දුම්රියක් එලෙස පීලි පැනීමට ලක්ව ඇති බවයි. ඒ හේතුවෙන් උඩරට දුම්රිය මාර්ගයේ දුම්රිය ධාවනයට බාධා මතුව ඇතැයි ද දුම්රිය දෙපාර්තමේන්තුව සඳහන් කළේ ය."
    },
    {
        "content": "ඒ, අද රාත්‍රි මාදිවෙල පිහිටි මන්ත්‍රී නිල නිවසේදී අත්අඩංගුවට ගැනීමෙන් පසුවයි. නුගේගොඩ මහේස්ත්‍රාත් අධිකරණයෙන් ලබාගත් සෝදිසි වරෙන්තුවක් මත කොළඹ දකුණ අපරාධ කොට්ඨාසයේ නිලධාරින් විසින් රංජන් රාමනායක මහතාගේ නිවස අද පස්වරුවේ පරික්ෂාවට ලක් කළේ ය. පොලිස් මූලස්ථානය නිකුත් කළ නිවේදනයක දැක්වෙන්නේ, බලපත්‍ර නොමැතිව සන්තකයෙක් තබාගත් පිස්තෝලයක් හා එම අවිය සඳහා භාවිත කරනු ලබන මිලිමීටර් 9 වර්ගයේ උණ්ඩ 127 ක් හා සැකකටයුතු ලේඛන කිහිපයක් ද සොයා ගැනිණ. අනතුරුව අද පස්වරු 7.30 ට පමණ රන්ජන් රාමනායක මහතා අත්අඩංගුවට ගැනිණ."
    },
    {
        "content": "1.  : පාර්ලිමේන්තු මන්ත්‍රී රන්ජන් රාමනායක මහතා ඊයේ රාත්‍රියේ බස්නාහිර පළාත දකුණ අපරාධ කොට්ඨාසය වෙත රැගෙන ගොස් තිබේ. 2.  : උඩරට දුම්රිය මාර්ගයේ වටගොඩ හා තලවාකැලේ අතර ප්‍රදේශයේදී දුම්රිය පීලි පැනීමකට ලක් විය. 3.  : කොළඹ නගරයේ රාජ්‍ය ආයතන 137 ක ආරක්ෂාව සඳහා යොදවා සිටින සිවිල් ආරක්ෂක බලකා සාමාජිකයින් එම කටයුතුවලින් ඉවත් කිරීමට පියවර ගෙන තිබේ. 4.  : පොලිස් විශේෂ කාර්ය බලකාය වනජීවි නිලධාරීන් සමග එක්ව උඩවලව වනෝද්‍යානය තුළ පුළුල් සෝදිසි මෙහෙයුමක් ආරම්භ කර තිබේ. 5 : ඉරාන හිතවාදී අතුරු හමුදාවේ ප්‍රධාන අණ දෙන නිලධාරියෙකු ඉලක්ක කර අමෙරිකානු හමුදාව ගුවන් ප්‍රහාරයක් එල්ල කර තිබේ."
    },
    {
        "content": "කථානායක කරූ ජයසූරිය මහතාගේ ප්‍රධානත්වයෙන් පැවැත්වෙන සාකච්ඡාව සඳහා පක්ෂ නායකයින් සහභාගිවීමට නියමිතයි. දැනට පුරප්පාඩු වී පවතින රාජ්‍ය මුදල් කාරක සභාව, රාජ්‍ය ගිණුම් කාරක සභාව ඇතුළු කාරක සභා සඳහා සාමාජිකයින් පත් කිරීම පිළිබඳ අවසන් එකඟතාවයකට එළඹීමට මෙම සාකච්ඡාවේදී සැලසුම් කර තිබේ. ජනාධිපති ගෝඨාභය රාජපක්ෂ මහතා පසුගිය දා පාර්ලිමේන්තුව වාර අවසාන කිරීමත් සමග කාරක සභා 10 ක් අහෝසි විය. මේ පිළිබඳ සාකච්ඡාවක් පෙරේදා දිනයේ ද පැවති අතර එහිදී ආණ්ඩු පක්ෂය යෝජනා කර ඇත්තේ කාරක සභාවල බහුතර සාමාජික සංඛ්‍යාවක් ආණ්ඩුවට හිමිවිය යුතු බවයි. පෙර සාමාජිකයින්ම ඒ සඳහා පත් කළ යුතු බව විපක්ෂය එහිදී යෝජනා කර තිබේ."
    },
    {
        "content": "රාමනායක මහතා ඊයේ රාත්‍රී අත්අඩංගුවට ගනු ලැබුවේ මාදිවෙල පිහිටි ඔහුගේ නිවසේදීයි. ඒ, එම නිවස කොළඹ දකුණ අපරාධ කොට්ඨාසයේ නිලධාරීන් සෝදිසියකට ලක් කිරීමෙන් අනතුරුවයි. නුගේගොඩ මහේස්ත්‍රාත් අධිකරණයෙන් ලබාගත් සෝදිසි වරෙන්තුවක් මත රන්ජන් රාමනායක මහතාගේ නිවස ඊයේ පස්වරුවේ පරීක්ෂාවට ලක් කළේ ය. පොලීසිය පැවසුවේ, එහිදී බලපත්‍ර නොමැති පිස්තෝලයක්, එම අවිය සඳහා භාවිත කරන 9 MM උණ්ඩ 127 සහ සැකකටයුතු ලේඛන කිහිපයක් කොළඹ දකුණ අපරාධ කොට්ඨාසය එහි තිබී සොයා ගත් බවයි."
    },
    {
        "content": "එම දෙපාර්තමේන්තුව සඳහන් කළේ, නැගෙනහිර සහ ඌව පළාත්වලත්, හම්බන්තොට දිස්ත්‍රික්කයේත් වැසි ස්වල්පයක් ඇතිවිය හැකි බවයි. ගිගුරුම් සහිත වැසි සමග තාවකාලිකව තද සුළං ඇතිවිය හැකි අතර අකුණු මගින් සිදුවන අනතුරු අවම කර ගැනීමට අවශ්‍ය පියවර ගන්නා ලෙස කාලගුණ විද්‍යා දෙපාර්තමේන්තුව ජනතාවට දැනුම් දෙයි."
    },
    {
        "content": "විවෘත විශ්වවිද්‍යාලය සඳහා ලක්ෂයක පිරිසක් බඳවා ගැනීමට ද පහසුකම් පුළුල් කරන බව අමාත්‍යවරයා වැඩිදුරටත් පැවසීය."
    },
    {
        "content": "රුපියල් මිලියන 58කට අධික වටිනාකමින් යුත් රත්‍රං බිස්කට් තොගයක් සමග ගුවන්තොටුපොළේ භාණ්ඩ ප්‍රවාහනය කරන සේවකයෙකු අත්අඩංගුවට ගෙන තිබේ. සිරුර තුළ සඟවා මෙම රන් බිස්කට් රැගෙන යෑමට තැත් කළ අවස්ථාවේදී මොහු අත්අඩංගුවට ගෙන ඇත්තේ රේගු මත්ද්‍රව්‍ය නිවාරණ ඒකකයයි. ඔහු සන්තකයේ තිබී සොයාගත් රන් බිස්කට් සංඛ්‍යාව 65 කි. ලද බුද්ධි තොරතුරකට අනුව කළ මෙහෙයුමකදී සැකකරු අත්අඩංගුවට ගත් බව රේගුව සඳහන් කළේ ය. රේගුව පැවසුවේ, සැකකරු කාර්ය මණ්ඩල දොරටුවෙන් පිටව යන අවස්ථාවේදී අත්අඩංගුවට ගත් බවයි."
    },
    {
        "content": "මාවා හා අයිස් මත්ද්‍රව්‍ය සමග සැකකරුවන් 4 දෙනෙකු අත්අඩංගුවට ගෙන තිබේ. පොලිස් විශේෂ කාර්ය බලකාය පැවසුවේ, දෙහිවල හා ගල්කිස්ස ප්‍රදේශවලදී සැකකරුවන් 3 දෙනෙකු සමග අයිස් ග්‍රෑම් 5කට ආසන්න ප්‍රමාණයක් සිය භාරයට ගත් බවයි. එසේම දෙහිවල ප්‍රදේශයේදී මාවා කිලෝග්‍රෑම් 5ක් සමග කාන්තාවක් අත්අඩංගුවට ගෙන තිබේ."
    },
    {
        "content": "එහි අධ්‍යක්ෂ ජනරාල් රියාද් අද්මිරාල් ආනන්ද පීරිස් මහතා සඳහන් කළේ, ලබන සතියේ සිට එම ගිනි අවි ඔවුන්ට ලබා දෙන බවයි. අවශ්‍ය ගිනි අවි පොලිස් දෙපාර්තමේන්තුවෙන් ලබා ගන්නා බව ද ඔහු පැවසුවේ ය. ගිනි අවි ලබාදීමෙන් පසු එම සාමාජිකයින් වන අලි තර්ජන පවතින ප්‍රදේශවල විදුලි වැට නඩත්තු කිරීම සඳහා යෙදවීමට නියමිතයි. මේ වනවිටත් සිවිල් ආරක්ෂක බලකා සාමාජිකයින් 2500 ක් විදුලි වැට ආරක්ෂා කිරීමට යොදවා ඇති බව රියාද් අද්මිරාල් ආනන්ද පීරිස් මහතා පැවසීය."
    },
    {
        "content": "මීගමුව ඇතුළු ප්‍රදේශ කිහිපයක ජල සැපයුම අද පෙරවරු 9 සිට පැය 24ක් අත්හිටුවන බව ජාතික ජල සම්පාදන හා ජලාපවාහන මණ්ඩලය පවසයි. මණ්ඩලය සඳහන් කළේ, මීගමුව මහනගර සභා බල ප්‍රදේශය ඇතුළු ප්‍රදේශ කිහිපයක ජල සැපයුම එලෙස අත්හිටුවන බවය. ඒ අනුව කොච්චිකඩේ, සීදූව, පිටිපන, දුන්ගාල්පිටිය, බසියාවත්ත, පමුණුගම සහ කටාන ප්‍රදේශයේ කොටසකට ජල සැපයුම \nඅත්හිටුවනු ඇති. ඊට අමතරව කටුනායක ආයෝජන කලාපයට, ගුවන් හමුදා කඳවුරට සහ කටුනායක ගුවන්තොටුපොළ පරිශ්‍රයට ද ජල සැපයුම අත්හිටුවන බව ජාතික ජල සම්පාදන හා ජලාපවාහන මණ්ඩලය දැනුම් දෙයි."
    },
    {
        "content": "ඒ, පක්ෂ සභාපති හිටපු ජනාධිපති මෛත්‍රීපාල සිරිසේන මහතාගේ ප්‍රධානත්වයෙන් පැවැත්වෙන සාකච්ඡාවක් සඳහායි. එහිදී පක්ෂය ඉදිරි මහ මැතිවරණයට තරග කරන ආකාරය මෙන්ම ශ්‍රී ලංකා පොදුජන පෙරමුණ සමග ගොඩනගා ගෙන ඇති එකඟතා ආදිය පිළිබඳ සාකච්ඡා කිරීමට නියමිතයි. මීට අමතරව සෑම ආසනයකට මැතිවරණ කමිටු පිහිටුවන ලෙස පසුගිය දා ලබාදුන් උපදෙස්වල ප්‍රගතිය පිළිබඳව ද මෙම හමුවේදී පක්ෂ සභාපතිවරයා සමග සංවිධායකවරුන් කරුණු සකාච්ඡා කිරීමට සැලසුම් කර තිබේ."
    },
    {
        "content": "අධ්‍යාපන අමාත්‍යංශයේ ලේකම් එම්.එච්.එම් චිත්‍රානන්ද මහතා පැවසුවේ, ජාතික උත්සවය අධ්‍යාපන අමාත්‍ය ඩලස් අලහප්පෙරුම මහතාගේ ප්‍රධානත්වයෙන් මාතලේ විල්ගමුව ධර්මප්‍රදීප කණිෂ්ඨ විද්‍යාලයේදී සිදු කෙරෙන බවයි. මීට සමගාමිව සියලු පාසල්වල පළමු ශ්‍රේණියට ළමුන් ඇතුළත් කර ගැනීම එදින සිදු කරන ලෙස පාසල් ප්‍රධානීන්ට උපදෙස් දී තිබේ. සෑම ළමයෙකුටම පළමු ශ්‍රේණිය සඳහා පාසලක් ලබාදීමට අවශ්‍ය කටයුතු යොදා ඇති බව ද අමාත්‍යාංශය සඳහන් කළේ ය. මේ අතර 5 වැනි ශ්‍රේණියේ ශිෂ්‍යත්ව ප්‍රතිඵල මත 6 වැනි ශ්‍රේණිය සඳහා සිසුන් බඳවා ගැනීම හෙට සිට 17 වැනි දා දක්වා සිදු කරන ලෙස පාසල් ප්‍රධානීන්ට උපදෙස් දී ඇති බව ද අධ්‍යාපන අමාත්‍යාංශය පැවසීය."
    },
    {
        "content": "එය සංවිධානය කළේ, හොරණ ප්‍රාදේශීය ලේකම් කාර්යාලයයි. කළුතර දිස්ත්‍රික් ලේකම් යු.ඩී.සී.ජයලාල් මහතාගේ ප්‍රධානත්වයෙන් පැවැති මේ උත්සවයට කොළඹ විශ්වවිද්‍යාලයේ ශ්‍රීපාලි මණ්ඩපයේ ජනමාධ්‍ය අධ්‍යයන අංශයේ ජ්‍යෙෂ්ඨ කථිකාචාර්ය ආචාර්ය ටියුඩර් වීරසිංහ මහතා ද සහභාගී විණි. ප්‍රාදේශීය මාධ්‍යවේදීන් 100 කට අධික පිරිසක් මෙහිදී ඇගයීමට ලක් කෙරුණි. නිව්ස්ෆස්ට්හි බෝදිත උබේසිරි, මිථිල කොඩිතුවක්කු සහ ඩී.එල්. සුසෙව්හේවා ද මෙහිදී ඇගයීම් සම්මාන ලැබූහ. මෙම වැඩසටහනට අනුග්‍රහය දැක්වුවේ, බස්නාහිර පළාත් සභාවේ හිටපු මන්ත්‍රී ලලිත් වර්ණකුමාර මහතායි."
    },
    {
        "content": "එහි සාමාන්‍යාධිකාරි ඩිලන්ත ප්‍රනාන්දු මහතා සඳහන් කළේ, මහනගර සංවර්ධන අමාත්‍යාංශය විසින් එම දුම්රිය එන්ජින් මෙරටට ගෙන්වා ඇති බවයි. මේ අතර නව දුම්රියන් 4 ක් මෙරටට ආනයනය කර තිබේ. එම දුම්රියන් උඩරට දුම්රිය මාර්ගයේ ධාවනයට එක් කෙරෙනු ඇති. තව ත් බලවේග කට්ටල 4 ක් ලබන මාසයේදී මෙරටට ආනයනය කෙරෙන බව ද දුම්රිය සාමාන්‍යාධිකාරී ඩිලන්ත ප්‍රනාන්දු මහතා පැවසීය."
    },
    {
        "content": "ඔවුන් සඳහන් කළේ, මේ හේතුවෙන් හලාවත ඇතුළු ප්‍රදේශ ගණනාවක පරිසර පද්ධතියට බලපෑම් එල්ල වී ඇති බවයි. මේ අතර දැදුරු ඔයේ අනවසරයෙන් වැලි ගොඩ දැමු පුද්ගලයින් 4 දෙනෙකු අත්අඩංගුවට ගෙන තිබේ. පොලීසිය පැවසුවේ, දැදුරු ඔයේ, සිප්පිගලාන හා වීරකුමන්දළුව ප්‍රදේශයේදී ඔවුන් අත්අඩංගුවට ගත් බවයි. ඔවුන් සමග බෝට්ටු දෙකක් සහ වැලි ගොඩ දැමීමට යොදා ගන්නා යන්ත්‍ර සුත්‍ර ද පොලීසිය භාරයට ගෙන ඇත. සැකකරුවන් අද හලාවත මහේස්ත්‍රාත් අධිකරණයට ඉදිරිපත් කිරීමට නියමිතයි."
    },
    {
        "content": "එම කොමිසමේ ලේකම් එච්.එම්.පී.බී හේරත් මහතා පැවසුවේ, මේ වනවිට පුද්ගලයින් 305 කට වැඩි සංඛ්‍යාවකින් ප්‍රකාශ සටහන් කර ගෙන ඇති බවයි. ඒ අතර කොළඹ අගරදගුරු අතිඋතුම් මැල්කම් කාදිනල් රංජිත් හිමිපාණන්, මහාචාර්ය රොහාන් ගුණරත්න සහ නියෝජ්‍ය පොලිස්පතිවරුන් දෙදෙනෙකු ද වේ. අප්‍රේල් 21 ප්‍රහාරය සම්බන්ධයෙන් විමර්ශනය කළ ජනාධිපති කොමිසමේ අතුරු වාර්තාව ජනාධිපති ගෝඨාභය රාජපක්ෂ මහතාට පසුගිය 19 වැනි දා භාර දුන්නේ ය."
    },
    {
        "content": "හපුතලේ, අයිස්පීල්ල ප්‍රදේශයේ සිදු වූ ගුවන් අනතුර සම්බන්ධ අතුරු වාර්තාවක් දින 3ක් ඇතුළත ලබාදෙන්නැයි ගුවන් හමුදාපතිවරයා ඒ පිළිබඳ විමර්ශනයට පත් කළ කමිටුවට දැනුම් දී තිබේ. නිවුස් ෆස්ට් කළ විමසීමකදී ගුවන් හමුදාපති එයාර් මාෂල් සුමංගල ඩයස් මහතා සඳහන් කළේ, ඒ පිළිබඳ අවසන් වාර්තාව ලබාදීමට සති 2ක කාලයක් ලබා දී ඇති බවයි. එයාර් වයිස් මාෂල් ප්‍රසන්න පායෝ මහතාගේ ප්‍රධානත්වයෙන් යුත් කමිටුවට සාමාජිකයින් 6 දෙනෙකු ඇතුළත් වේ. මේ වනවිට අදාළ කමිටුව සිද්ධිය සම්බන්ධයෙන් අඛණ්ඩව විමර්ශන සිදුකරන බව ගුවන් හමුදාපතිවරයා සඳහන් කළේ ය. විමර්ශන කමිටු වාර්තාව ලැබීමෙන් අනතුරුව වැඩිදුර විමර්ශන සඳහා අවශ්‍ය වුවහොත් පමණක් විදේශීය විශේෂඥ සහය ලබා ගන්නා බව ද ගුවන් හමුදාපති එයාර් මාෂල් සුමංගල ඩයස් මහතා පැවසුවේ ය. පෙරේදා පෙරවරු 9 ට පමණ හපුතලේ, අයිස්පීල්ල ප්‍රදේශයේදී ගුවන් හමුදාවට අයත් Y12 යානයක් අනතුරට ලක්වීමෙන් එහි ගමන් කළ ගුවන් හමුදා සාමාජිකයින් සිව්දෙනෙකු මියගියේ ය. එලෙස අනතුරට ලක්වූයේ වීරවිල සිට දියතලාව දක්වා ආවේක්ෂණ රාජකාරීවල නිරත යානයකි."
    },
    {
        "content": "මත්ද්‍රව්‍ය රැගෙන ශ්‍රී පාද වන්දනාවේ පැමිණි තරුණයන් 5දෙනෙකු හැටන් කොට්ඨාස අපරාධ විමර්ශන ඒකකය විසින් අත්අඩංගුවට ගෙන තිබේ. පොලීසිය සඳහන් කළේ හැටන්, දියගල හංදියේදී සිදුකළ සෝදිසියකදී සැකකරුවන් අත්අඩංගුවට ගත් බවයි. අත්අඩංගුවට ගෙන ඇත්තේ කුරුණෑගල, අනුරාධපුර, ගෝනපල හා මොරටුව ප්‍රදේශවල පදිංචි වයස අවුරුදු 20 ත් 25 ත් අතර තරුණයන් පස්දෙනෙකි."
    },
    {
        "content": "පරිසර හා වනජීවි අමාත්‍යාංශයේ ලේකම් ජයන්ති විජේතුංග මහත්මිය සඳහන් කළේ, දැනට මෙම බලපත්‍ර නිකුත් කිරීමේ ක්‍රමවේදය සංකීර්ණවීම හේතුවෙන් විවිධ අක්‍රමිකතා සහ දූෂණ සිදුවන බවයි. එය නැවැත්වීම සහ වඩාත් කාර්යක්ෂම ක්‍රමවේදයක් යටතේ කඩිමින් බලපත්‍ර ලබා ගැනීමට ඉඩ සැලසීම අමාත්‍යාංශයේ අරමුණ බව ද ඇය සඳහන් කළා ය. ලේකම්වරිය පැවසුවේ, කමිටු නිර්දේශ මත කඩිනමින් මෙම වැඩපිළිවෙළ සකස් කරන බවයි."
    },
    {
        "content": "අත්අඩංගුවට ගත් පාර්ලිමේන්තු මන්ත්‍රී රන්ජන් රාමනායක මහතා ඇප මත මුදා හැරිණි. ඒ, ඔහු නුගේගොඩ මහේස්ත්‍රාත් අධිකරණයට ඉදිරිපත් කිරීමෙන් අනතුරුවයි. රුපියල් ලක්ෂ 5ක ශරීර ඇප 2ක් මත මුදා හැරුණු රාමනායක මහතාට විදෙස් ගමන් තහනමක් ද පනවනු ලැබුවේ ය. මාදිවෙල පිහිටි ඔහුගේ නිවසේදී රාමනායක මහතා ඊයේ රාත්‍රී අත්අඩංගුවට ගත්තේ ය. ඒ, එම නිවස කොළඹ දකුණ අපරාධ කොට්ඨාසයේ නිලධාරීන් සෝදිසියකට ලක් කිරීමෙන් අනතුරුවයි. නුගේගොඩ මහේස්ත්‍රාත් අධිකරණයෙන් ලබාගත් සෝදිසි වරෙන්තුවක් මත රන්ජන් රාමනායක මහතාගේ නිවස ඊයේ පස්වරුවේ පරීක්ෂාවට ලක් කළේ ය. පොලීසිය පැවසුවේ එහිදී බලපත්‍ර නොමැති පිස්තෝලයක්, එම අවිය සඳහා භාවිත කරන 9MM උණ්ඩ 127 සහ සැක කටයුතු ලේඛන කිහිපයක් කොළඹ දකුණ අපරාධ කොට්ඨාසය එහි තිබී සොයා ගත් බවයි."
    },
    {
        "content": "1.  : අත්අඩංගුවට ගත් පාර්ලිමේන්තු මන්ත්‍රී රන්ජන් රාමනායක මහතා ඇප මත මුදා හැරිණි. 2  : හපුතලේ, අයිස්පීල්ල ප්‍රදේශයේ සිදු වූ ගුවන් අනතුර සම්බන්ධ අතුරු වාර්තාවක් දින 3ක් ඇතුළත ලබාදෙන්නැයි ගුවන් හමුදාපතිවරයා ඒ පිළිබඳ විමර්ශනයට පත් කළ කමිටුවට දැනුම් දී තිබේ. 3.   :රුපියල් මිලියන 58කට අධික වටිනාකමින් යුත් රත්‍රං බිස්කට් තොගයක් සමග ගුවන්තොටුපොළේ භාණ්ඩ ප්‍රවාහනය කරන සේවකයෙකු අත්අඩංගුවට ගෙන තිබේ. 4.   : අප්‍රේල් 21 ප්‍රහාරය සම්බන්ධයෙන් විමර්ශනය කෙරෙන ජනාධිපති කොමිසමේ සාක්ෂි විමසීම ලබන 17 වැනි දා යළි ආරම්භ කෙරේ. \n1.  :තම රටෙන් සියලු විදේශ හමුදා ඉවත් විය යුතු බවට ඉරාක පාර්ලිමේන්තුව යෝජනාවක් සම්මත කරයි. \n1.  :වර්ෂාවෙන් බාධා එල්ලවීම හේතුවෙන් ශ්‍රී ලංකා සහ ඉන්දීය කණ්ඩායම් අතර පළමු පන්දුවාර 20 යි 20 ක්‍රිකට් තරගය අතහැර දැමීමට ඊයේ විනිසුරුවරුන් තීරණය කළේ ය."
    },
    {
        "content": "මඩකලපුව බන්ධනාගාරයේ රැඳවියන් පිරිසක් එහි වහලයක් මත නැගී විරෝධතාවක් ආරම්භ කර තිබේ. ඒ, බන්ධනාගාර රැඳවියෙකු මියයාමේ සිද්ධියකින් අනතුරුවයි. අසනීප තත්ත්වයක් හේතුවෙන් බන්ධනාගාර රැඳවියෙකු මඩකලපුව රෝහලට ඇතුළත් කිරීමෙන් අනතුරුව මියගොස් ඇතැයි පොලීසිය සඳහන් කළේ ය. අද පෙරවරු 11 ට පමණ අදාළ සිද්ධියට විරෝධය පළ කරමින් රැඳවියන් පිරිසක් බන්ධනාගාරයේ ගොඩනැගිල්ලක් මත විරෝධතාව ආරම්භ කර තිබේ. පොලීසිය පැවසුවේ මේ වනවිට බන්ධනාගාරය අවට ප්‍රදේශයට පොලිස් ආරක්ෂාව යොදවා ඇති බවයි."
    },
    {
        "content": "දිවයිනේ සෑම දිස්ත්‍රික්කයකම දිවා සුරැකුම් මධ්‍යස්ථාන 2 බැගින් පිහිටුවීමට කාන්තා හා ළමා කටයුතු අමාත්‍යංශය පියවර ගෙන තිබේ. රාජ්‍ය අමාත්‍ය විජිත් බේරුගොඩ මහතා සඳහන් කළේ, ජාතික නිෂ්පාදන ක්‍රියාවලියට සම්බන්ධ වන කාන්තාවන්ගේ දරුවන් උදෙසා මෙම දිවා සුරැකුම් මධ්‍යස්ථාන පිහිටුවන බවයි. ඒ යටතේ ඉදිකෙරෙන පළමු දිවා සුරැකුම් මධ්‍යස්ථාන 2 මොනරාගලදී සහ කතරගමදී ආරම්භ කරන බව ද අමාත්‍යවරයා සඳහන් කළේ ය. මේ සඳහා අදාළ පාර්ශව දැනුවත් කිරීම හෙට මොනරාගලදී පැවත්වීමට නියමිත ය."
    },
    {
        "content": "COLOMBO ( News 1st ) – උඩවලව වනෝද්‍යානයේ කොටියෙකු ඝාතනය සම්බන්ධයෙන් සැකපිට පුද්ගලයින් 3දෙනෙකු අත්අඩංගුවට ගෙන තිබේ. පොලිසිය පැවසුවේ සෙවණගල, නෙළුම්වැව ප්‍රදේශයේ පදිංචි වයස අවුරුදු 35 ක පමණ පුද්ගලයින් 3 දෙනෙකු එලෙස අත්අඩංගුවට ගත් බවයි. සැකකරුවන් අද ඇඹිලිපිටිය මහේස්ත්‍රාත් අධිකරණයට ඉදිරිපත් කිරීමට නියමිතව තිබේ. මේ සම්බන්ධයෙන් පරීක්ෂණ ආරම්භ කර ඇතැයි වනජීවි සම්පත් රාජ්‍ය අමාත්‍යංශය පවසයි. උඩවලව ජාතික වනෝද්‍යානය ආසන්නයේ පිහිටි මව්ආර ජලාශය අසළ තිබියදී පසුගියදා ඝාතනයට ලක්වූ කොටියෙකුගේ සිරුරක් පසුගියදා සොයා ගැනුණි.‍ මේ අතර පොලිස් විශේෂ කාර්ය බලකාය වනජීවි නිලධාරීන් සමග එක්ව උඩවලව වනෝද්‍යානය තුළ ආරම්භ කළ පුළුල් සෝදිසි මෙහෙයුම තවදුරටත් ක්‍රියාත්මක වේ. යටියන්තොට, පේරගස්හන්දිය, පිල්ලහේන ප්‍රදේශයේදී ද ඝාතනයට ලක්ව තිබූ කොටියෙකුගේ සිරුරක් සොයා ගැනුණි. වනජීවි සම්පත් රාජ්‍ය අමාත්‍යං විමලවීර දිසානායක මහතා පැවසුවේ, මෙම ඝාතන කිසියම් සංවිධානාත්මක කල්ලියක් විසින් සිදුකරන්නේද යන්න පිළිබඳව විශේෂ අවධානයට ලක්ව ඇති බවයි."
    },
    {
        "content": "අනිවාර්ය නිවාඩු යවා සිටින පොලිස්පති පූජිත් ජයසුන්දර මහතා සහ හිටපු ආරක්ෂක ලේකම් හේමසිරි ප්‍රනාන්දු මහතා ලබන 20 වැනිදා දක්වා යළි රක්ෂිත බන්ධනාගාරගත කර තිබේ. ඒ, ඔවුන් අද කොළඹ අතිරේක මහේස්ත්‍රාත් ප්‍රියන්ත ලියනගේ මහතා හමුවට ඉදිරිපත් කිරීමෙන් අනතුරුවයි. පසුගිය අප්‍රේල් 21 වැනිදා එල්ල වූ ත්‍රස්ත ප්‍රහාර වළක්වා නොගැනීමෙන් රාජකාරිය පැහැර හැරීමේ චෝදනාව යටතේ ඔවුන් අත්අඩංගුවට ගත්තේ ය."
    },
    {
        "content": "මණ්ඩලය සඳහන් කළේ, කලටුවාව සිට මහරගම දක්වා ජලය සැපයෙන ප්‍රධාන ජලනල මාර්ගයේ අත්‍යවශ්‍ය නඩත්තු කටයුත්තක් හේතුවෙන් මෙලෙස ජල සැපයුම අත්හිටුවන බවයි. ඒ අනුව මහරගම, බොරලැස්ගමුව, කොට්ටාව, පන්නිපිටිය, රුක්මල්ගම, පැලැන්වත්ත, මත්තෙගොඩ, හෝමාගම, මීපේ සහ පාදුක්ක යන ප්‍රදේශවලට හෙට පෙරවරු 9 සිට පැය 24 ක් ජලසැපයුම අත්හිටුවනු ඇති. මේ අතර මීගමුව මහනගර සභා බල ප්‍රදේශය ඇතුළු ප්‍රදේශ කිහිපයකටද අද පෙරවරු 9 සිට පැය 24 ක කාලයක් ජල සැපයුම අත්හිටුවා තිබේ."
    },
    {
        "content": "හිටපු අමාත්‍ය පාඨලී චම්පික රණවක මහතාගේ රියැදුරු ලෙස කටයුතු කළ තුසිත දිලුම් කුමාර නැමැත්තාව නීතිපතිවරයාගේ විරෝධතාව නොතකා ඇප මත මුදාහැරීමට කොළඹ අතිරේක මහේස්ත්‍රාත් කාංචනා නෙරන්ජනී සිල්වා මහත්මිය අද නියෝග කළා ය. රුපියල් 250,000 බැගින් වූ ශරීර ඇප 2ක් මත එම සැකකරුව මුදාහැරීමට නියෝග කළ අතිරේක මහේස්ත්‍රාත්වරිය ඇප ලබා ගැනීමෙන් පසුව සෑම මසකම අවසන් ඉරිදා දින පෙරවරුවේ කොළඹ අපරාධ කොට්ඨාසයට වාර්තා කරන ලෙසට ද කොන්දේසියක් පනවනු ලැබුවා ය. මොහු 2016 වසරේ රාජගිරිය ප්‍රදේශයේ රිය අනතුරක් සිදුකර තොරතුරු වසන් කිරීම, රියැදුරු මාරු කිරීම ඇතුළු චෝදනා යටතේ, පාඨලී චම්පික රණවක මහතාට එරෙහිව පවරා ඇති නඩුවේ දෙවැනි සැකකරුයි. ඒ සම්බන්ධයෙන් සිදුකරන විමර්ශන මේ දක්වා අවසන් වී නොමැති බවත් සාක්ෂිකරුවන් විශාල පිරිසකගෙන් ප්‍රකාශ සටහන් කිරීමට නියමිත බැවින් සැකකරු ඇප මත මුදා හැරීමෙන් ඉදිරි විමර්ශනවලට බාධා විය හැකි බව නීතිපතිවරයා වෙනුවෙන් පෙනී සිටි නියෝජ්‍ය සොලිසිටර් ජනරාල් දීලිප පීරිස් මහතා එහිදී අධිකරණයට පෙන්වා දුන්නේ ය. එමෙන්ම විමර්ශන නිලධාරීන් මඟහැර සැඟවී සිටි එම සැකකරුව පෙර නඩු දිනයේදී නීතිඥවරුන් දෙදෙනෙකු විසින් අධිකරණයේ විත්ති කූඩුවට නංවා ඇති බවත්, එහිදී අධිකරණයට පෙන්වා දුන් නියෝජ්‍ය සොලිසිටර් ජනරාල්වරයා එක්තරා බලවත් පුද්ගලයෙකු හා නීතිඥවරු කණ්ඩායමක් එම සැකකරුට සැඟ වී සිටීමට ආධාර අනුබල දී ඇති බව කියා සිටියා. නඩුව ලබන පෙරවාරි 24 යළි කැඳවීමට නියමිත ය."
    },
    {
        "content": "ඒ, අනුව ඊයේ සිට බලපැවැත්වෙන පරිදි තවත් මාස 6 ක කාලයක් සඳහා පර්පචුවෙල් ට්‍රෙෂරීස් සමාගම ප්‍රාථමික අලෙවිකරුවෙකු ලෙස කරනු ලබන ව්‍යාපාර කටයුතු හා ක්‍රියාකාරකම් අත්හිටුවීමට නියමිත ය. මහ බැංකු බැඳුම්කර වංචාව සම්බන්ධයෙන් චෝදනා එල්ල වී ඇත්තේ, පර්පචුවෙල් ට්‍රෙෂරීස් සමාගමටයි. ඒ, සම්බන්ධයෙන් ශ්‍රී ලංකා මහ බැංකුව කරනු ලබන විමර්ශන තවදුරටත් කරගෙන යාම සඳහා පර්පචුවෙල් ට්‍රෙෂරීස් සමාගමේ ප්‍රාථමික අලෙවි ව්‍යාපාර කටයුතු අත්හිටුවා තිබේ."
    },
    {
        "content": "බදුල්ල, පස්සර – මඩොල්සිම මාර්ගයේ 6 කණුව ප්‍රදේශයේදී ලංගම බස් රථයක් ප්‍රපාතයකට පෙරළීමෙන් පුද්ගලයින් 07 දෙනෙකු මිය ගොස් ඇතැයි පොලීසිය පවසයි. පොලීසිය මාධ්‍ය ප්‍රකාශක පොලිස් අධිකාරි ජාලිය සේනාරත්න මහතා සඳහන් කළේ, සිද්ධියෙන් පුද්ගලයින් 40 දෙනෙකු පමණ තුවාල ලබා ඇති බවයි. ඔවුන් පස්සර හා බදුල්ල රෝහල්වලට ඇතුළත් කර ඇත. තුවාල ලැබූවන් අතර බරපතළ තත්ත්වයේ පසුවන කිහිපදෙනෙකු වන බව ද රෝහල් ආරංචි මාර්ග පැවසීය. අදාළ බස් රථය අද පස්වරු 4.30 ට පමණ ඇකිරිය බලා ධාවනය ආරම්භ කර ඇති අතර අනතුර සිදු ව ඇත්තේ පස්වරු 5.20 ට පමණි."
    },
    {
        "content": "එහි අධ්‍යක්ෂ ජනරාල් ආචාර්ය ඩබ්ලිව්.එම්.ඩබ්ලිව්. වීරකෝන් මහතා සඳහන් කළේ, දේශීය ගොවීන් දිරි ගැන්වීමේ අරමුණින් එම තීරණය ගත් බව ය. මෙරට වාර්ෂික බඩඉරිඟු අවශ්‍යතාව මෙට්‍රික් ටොන් ලක්ෂ 04කි. රටකජු මෙට්‍රික් ටොන් ලක්ෂ 02 ක් වාර්ෂිකව මෙරටට අවශ්‍ය බව කෘෂිකර්ම දෙපාර්තමේන්තුව සඳහන් කළේ ය."
    },
    {
        "content": "කථානායක කරූ ජයසූරිය මහතාගේ ප්‍රධානත්වයෙන් පැවැත්වෙන සාකච්ඡාව සඳහා පක්ෂ නායකයින් සහභාගී වීමට නියමිතයි. දැනට පුරප්පාඩු වී පවතින රාජ්‍ය මුදල් කාරක සභාව,රාජ්‍ය ගිණුම් කාරක සභාව ඇතුළු කාරක සභා සඳහා සාමාජිකයින් පත් කිරීම පිළිබඳ අවසන් එකඟතාවකට එළඹීමට මෙම සාකච්ඡාවේදී සැලසුම් කර තිබේ. ජනාධිපති ගෝඨාභය රාජපක්ෂ මහතා පසුගිය දා පාර්ලිමේන්තුව වාර අවසාන කිරීමත් සමග කාරක සභා 10 ක් අහෝසි විය. මේ පිළිබඳ සාකච්ඡාවක් පෙරේදා දිනයේද පැවති අතර එහිදි ආණ්ඩු පක්ෂය යෝජනා කර ඇත්තේ කාරක සභාවල බහුතර සාමාජික සංඛ්‍යාවක් ආණ්ඩුවට හිමිවිය යුතු බවයි. පෙර සාමාජිකයින්ම ඒ සඳහා පත් කළ යුතු බව විපක්ෂය එහිදි යෝජනා කර තිබේ."
    },
    {
        "content": "ඒ 2017 වසරේදී පොලිස් මූලස්ථාන විදුලි සෝපාන ක්‍රියාකරු සාපරාධි බියගැන්වීමේ චෝදනාවට අදාළවයි. මෙම සිද්ධියට අදාළ විමර්ශන අවසන් බව අපරාධ පරීක්ෂණ දෙපාර්තමේන්තුව අද අධිකරණයට දැනුම් දුන්නේ ය. සිද්ධිය සම්බන්ධයෙන් අනිවාර්ය නිවාඩු යවා සිටින පොලිස්පති පූජිත් ජයසුන්දර මහතා, අපරාධ පරීක්ෂණ දෙපාර්තමේන්තුව විසින් පසුගිය වසරේ ඔක්තෝබර් මස 01 වනදා අත්අඩංගුවට ගනු ලැබී ය."
    },
    {
        "content": "ඒ, සිරිකොත පක්ෂ මූලස්ථානයේදීය. පක්ෂ මහලේකම් අකිල විරාජ් කාරියවසම් මහතා පැවසුවේ, පක්ෂයේ ඉදිරි කටයුතු සම්බන්ධයෙන් එම හමුවේදී වැඩි අවධානයක් යොමු කරන බවයි. පස්වරු 3.00 ට එම සාකච්ඡාව ආරම්භවීමට නියමිත වේ."
    },
    {
        "content": "පොලිස් මාධ්‍ය ප්‍රකාශක පොලිස් අධිකාරි ජාලිය සේනාරත්න මහතා සඳහන් කළේ, පොලිස් සේවය අපකීර්තියට පත් වන ආකාරයෙන් දුරකතන සංවාදවල නිරතවීමේ චෝදනා මත මෙම පියවර ගත් බවයි. වැඩ තහනමට පෙර ශානි අබේසේකර මහතා ගාල්ල නියෝජ්‍ය පොලිස්පතිවරයාගේ පෞද්ගලික සහකාරවරයා ලෙස කටයුතු කළේ ය. ඉන් පසු ඔහු පොලිස් මූලස්ථානයට මාරු කර රාජකාරි වැඩ තහනම් කළ බව පොලිස් මාධ්‍ය ප්‍රකාශකවරයා පැවසුවේ ය."
    },
    {
        "content": "ඒ, ඔහු අද පෙරවරුවේ ගල්කිස්ස ප්‍රධාන මහේස්ත්‍රාත් මොහොමඩ් මිහායිල් මහතා හමුවට ඉදිරිපත් කළ අවස්ථාවේදීයී. සැකකරු සන්තකයේ තිබූ හෙරොයින් ප්‍රමාණය කිලෝග්‍රෑම් එකයි ග්‍රෑම් 10 යි මිලි ග්‍රෑම් 450 කි. පොලිස් මත්ද්‍රව්‍ය ඒකකය, දෙහිවල ගුවන් පාලම අසලදී ඔහු අත්අඩංගුවට ගත්තේ ඊයේ රාත්‍රියේදීයි. දෙහිවල පදිංචි 44 හැවිරිදි සැකකරු, මත්ද්‍රව්‍ය ජවාරම්කරුවකු වන බේකරි චානක නමැත්තාගේ ගෝලයෙකි."
    },
    {
        "content": "තුවාලකරුවෝ අතර බස් රථයේ රියදුරු සහ කොන්දොස්තරවරයා ද වෙති. බදුල්ල පස්සර හයේ කණුව ප්‍රදේශයේදී ඊයේ පස්වරු 4.30 ට පමණ ඇකිරිය බලා ධාවනය ආරම්භ කර ඇති මෙම බස් රථය අනතුරට ලක්ව තිබුණේ පස්වරු 5.20 ට පමණයි. අඩි 100 ත් 150 ත් අතර ප්‍රපාතයකට පෙරළීමෙන් බස් රථයට ද දැඩි හානි සිදුව තිබේ. අනතුර සිදුවන අවස්ථාවේ බස් රථයේ පුද්ගලයින් 50 කට අධික පරිසක් ගමන් ගෙන තිබිණ. තුවාල ලැබූ පිරිස ඇතුළත් කෙරුණේ බදුල්ල මහ රෝහලටයි. එහි ජ්‍යෙෂ්ඨ නිලධාරියෙකු සඳහන් කළේ, අනතුරින් තුවාල ලබා බරපතළ තත්ත්වයේ පසුවන දෙදෙනෙකු දැඩි සත්කාර ඒකකයේ ප්‍රතිකාර ලබන බවයි. තවත් සිව් දෙනෙකු ඊයේ රාත්‍රියේ ශල්‍යකර්ම සඳහා යොමු කළ බව ද එම ජ්‍යෙෂ්ඨ නිලධාරියා සඳහන් කළේ ය. අනතුරින් මියගිය පුද්ගලයින් 8 මියගොස් ඇති අතර පොලීසිය පැවසුවේ ඔවුන්ගේ සිරුරු පස්සර රෝහලේ තැන්පත් කර ඇති බවයි. මියගිය පුද්ගලයින් අතර ළමුන් දෙදෙනෙක් ද වෙති. මේ අතර බස්රථ අනතුරින් මිය ගිය පුද්ගයින්ට රුපියල් පනස් දහස බැගින් වන්දි ලබා දීමට ප්‍රවාහන සේවා කළමනාකරණ අමාත්‍යංශය පවසයි. ප්‍රවාහන සේවා කළමනාකරණ රාජ්‍ය අමාත්‍ය දිලුම් අමුණුගම මහතා පැවසුවේ, මෙම අනතුර සම්බන්ධයෙන් විශේෂ පරික්ෂණයක් සිදුකරන බවයි. මේ අතර සිදුවූ බස්රථ අනතුර සම්බන්ධයෙන් විශේෂ පරීක්ෂණයක් සිදුකරන බව ලංකා ගමනා ගමන මණ්ඩලය පවසයි. එහි නියෝජ්‍ය සාමාන්‍යධිකාරී ධාවන සී.එච්.ආර්.ටී .චන්ද්‍රසිරි මහතා පැවසුවේ ගමනා ගමන මණ්ඩලයේ විශේෂ ඉංජිනේරු කණ්ඩායමක් මේ වන විටත් අනතුර සම්බන්ධයෙන් පරීක්ෂණ සිදුකරන බවයි. තවත් පරීක්ෂණයක් අධිකරණය නියොගයක් මත මෝටර් රථ ප්‍රවාහන දෙපාර්තමේන්තුව හා පොලීසිය එක්ව සිදුකරන බව සී.එච්.ආර්.ටී .චන්ද්‍රසිරි මහතා සඳහන් කළේ ය."
    },
    {
        "content": "කලටුවාව සිට මහරගම දක්වා ජලය සැපයෙන ප්‍රධාන ජල නළ මාර්ගයේ අත්‍යවශ්‍ය නඩත්තු කටයුත්තක් හේතුවෙන් මෙලෙස ජල සැපයුම අත්හිටුවන බව ජාතික ජලසම්පාදන හා ජලාපවහන මණ්ඩලය පැවසී ය. ඒ අනුව මහරගම, බොරලැස්ගමුව, කොට්ටාව, පන්නිපිටිය, රුක්මල්ගම, පැලැන්වත්ත, මත්තෙගොඩ, හෝමාගම, මීපේ සහ පාදුක්ක යන ප්‍රදේශවලට අද පෙරවරු 9 සිට පැය 24 ක් ජල සැපයුම අත්හිටුවනු ඇති."
    },
    {
        "content": "නිවේදනයක් නිකුත් කරන ජනාධිපති මාධ්‍ය අංශය පවසන්නේ, යුරෝපා සංගමය නියෝජනය කරන මෙරට තානාපතිවරුන් හමු වූ අවස්ථාවේ ජනාධිපතිවරයා මේ අදහස් පළ කළ බවයි. ජනාධිපතිවරයා අද පෙරවරුවේ යුරෝපා සංගමය නියෝජනය කරන මෙරට තානාපතිවරුන් හමූවූයේ ජනාධිපති ලේකම් කාර්යාලයේදීයි. මෙහිදී තානාපතිවරුන් ජනාධිපතිවරයාට හා නව රජයට සිය සුබ පැතුම් පිරිනැමූ බවත් ජනාධිපතිවරණ ව්‍යාපාරය පිළිබඳව සිය සතුට පළ කළ බවත් ජනාධිපති මාධ්‍ය අංශය නිකුත් කළ නිවේදනයේ සඳහන් විය. ජනාධිපති මාධ්‍ය අංශය ප්‍රකාශ කළේ, ආයෝජන මධ්‍යස්ථානයක් ලෙස ලංකාව දෙස ධනාත්මකව බලන ලෙස ජනාධිපතිවරයා යුරෝපා සංගමයෙන් ඉල්ලා සිටි බවයි. ශ්‍රී ලංකාවේ මධ්‍යස්ථ විදේශ ප්‍රතිපත්තිය පිළිබඳව කරුණු පැහැදිලි කළ ජනාධිපතිවරයා කුඩා රටවලට ලොව අනෙකුත් රටවලට සමාන වේගයකින් සංවර්ධනවීමට උපකාර කිරීම කලාපීය බලාධිකාරීත්වයට මුහුණ දීමේ ප්‍රශස්ථම පියවර බව ද ජනාධිපතිවරයා මෙහිදී පවසා තිබේ. සංවර්ධනය හා බලය බෙදීම පිළිබඳව යුරෝපා සංගම් තානාපතිවරුන් මෙහිදී ජනාධිපතිවරයාගෙන් අදහස් විමසා ඇති අතර ඊට ප්‍රතිචාර දක්වමින් ජනාධිපතිවරයා ප්‍රකාශ කළේ, දේශපාලන විසඳුම් සංවර්ධන ක්‍රියාපිලිවෙත සමග සමගාමීව ඉදිරියට යායුතු බවයි. 13 වන ව්‍යවස්ථා සංශෝධනයේ අන්තර්ගත ඇතැම් විධි විධාන ප්‍රායෝගික නොවන බවත් ඒ වෙනුවට දේශපාලඥයින් විකල්ප සෙවිය යුතු බවත් ජනාධිපතියා මෙහිදී පෙන්වා දී ඇත. පොලිස් ස්ථානාධිපති දක්වා ධූරයන්ට පළාත් සභාවලට අයත් එම දිස්ත්‍රික්කවල නිලධාරින් පත්කිරීම වඩාත් ප්‍රායෝගික බවත් ඉන් භාෂාමය හා සංස්කෘතිමය ගැටලු විසඳා ගැනීමට මගපාදනු ඇති බවත් ජනාධිපතිවරයා මෙහිදී ප්‍රකාශ කළ බව ජනාධිපති මාධ්‍ය අංශය නිකුත් කළ නිවේදනයේ සඳහන් විය."
    },
    {
        "content": "පොලීසිය සඳහන් කළේ, මැරතන් තරගයකට සහභාගි වීමට අවශ්‍ය බව පවසමින් අදාළ සිසුවියන් වෛද්‍ය පරීක්ෂණයකට සෙනරත්පුර ග්‍රාමිය රෝහලට පැමිණ ඇති බවයි. වෛද්‍ය පරික්ෂණය අතරතුර අදාළ වෛද්‍යවරයා විසින් තමන් ලිංගික අපයෝජනයට ලක්කළ බවට සිසුවියන් පොලීසියට ඉදිරිපත් කළ පැමිණිල්ලේ සඳහන් වේ. සිද්ධියට මුහුණ පා ඇත්තේ අවුරුදු 18, 14 සහ වයස අවුරුදු 17ක් වන සිසුවියන් දෙදෙනෙකි. ඔවුන් මේ වන විට වෛද්‍ය පරීක්ෂණ සදහා අම්පාර මහ රෝහලට ඇතුළත් කර තිබේ. අත්අඩංගුවට ගත් වෛද්‍යවරයා අද අම්පාර මහේස්ත්‍රාත් අධිකරණයට ඉදිරිපත් කිරීමට නියමිතයි."
    },
    {
        "content": "එම කොමිසම පැවසුවේ, පක්ෂ කිහිපයක්ම ලියාපදිංචිය සඳහා අයදුම්පත් ඉදිරිපත් කර ඇති බවයි. මේ වන විට දේශපාලන පක්ෂ 70 ක් ලියාපදිංචි වී ඇතැයි ද කෙමිසම සඳහන් කළේ ය. පක්ෂ කිහිපයක්ම සිය ගිණුම් වාර්තා ඉදිරිපත් කර නොතිබීම හේතුවෙන් එම පක්ෂ ලියාපදිංචිය අවලංගු කිරීමට සිදුවන බව ද ජාතික මැතිවරණ කොමිසම සඳහන් කළේ ය."
    },
    {
        "content": "හයිලෙවල් මාර්ගයේ නුගේගොඩ ගුවන් පාලම අසලදී මෙම අනතුර සිදු වූයේ, අද අලුයම 5ට පමණයි. එහිදි ලොරි රථය බස් රථයක සහ විදුලි කණුව ගැටී පෙරළීගොස් තිබු තිබිණ. අනතුරත් සමග අද උදෑසන නුගේගොඩ සහ ඒ අවට මාර්ගවල දැඩි රථවාහන තදබදයක් ඇතිවිය. මෙම අනතුර අසල තිබූ සීසීටීවි කැමරාවක සටහන්ව තිබිණ."
    },
    {
        "content": "ඒ, අයුතු ගනුදෙනු තුළින් රජයට පාඩු සිදුකිරීමේ චෝදනාවට වරදකරු කරමිනි. සරණ ගුණවර්ධන මහතා සංවර්ධන ලොතරැයි මණ්ඩලයේ සභාපති ලෙස කටයුතු කළ 2007 වසරේ මැයි 5 වැනිදා 2008 වසරේ අප්‍රේල් 30 දක්වා කාලය තුළ සංවර්ධන ලොතරැයි මණ්ඩලයට වාහන තුනක් මිල දී ගැනීමේදී රුපියල් නව ලක්ෂ හැට දහස බැගින් අයුතු ලෙස බදු අත්තිකාරම් ගෙවීම ඇතුළු චෝදනා තුනක් ඔහුට එරෙහිව ගොනුකර තිබිණ."
    },
    {
        "content": "ඒ, ආරක්ෂක අමාත්‍යාංශයේ ලේකම් විශ්‍රාමික මේජර් ජෙනරාල් කමල් ගුණරත්න මහතාගේ නියෝග මතයි. පොලිස් විශේෂ කාර්ය බලකාය සඳහන් කළේ, මත්ද්‍රව්‍ය, මත්පැන් ජාවාරම්කරුවන්, පාරිසරික වැරදි සහ වෙනත් වැරදි සිදු කරන අය පිළිබඳ නිවැරදි දත්ත එම මෙහෙයුම් මැදිරියට ලබා දීමට ඒ අනුව ජනතාවට අවස්ථාව හිමි වන බවයි. ඒ අනුව ඒ සම්බන්ධයෙන් වන තොරතුරු , 0112 25 80 518 යන දුරකතන අංකයට හෝ ෆැක්ස් අංක 0112 25 88 499 ලබා දිය හැකියි. මීට අමතරව   විද්‍යුත් තැපෑලට ඒ සම්බන්ධයෙන් තොරතුරු ලබා දිය හැකි බව පොලිස් විශේෂ කාර්ය බලකාය සඳහන් කළේ ය. නීති විරෝධි කටයුතු සම්බන්ධයෙන් තොරතුරු ලබා දෙන පුද්ගලයින්ගේ අනන්‍යතාව හෙළි නොකරන බව ද පොලිස් විශේෂ කාර්ය බලකාය වැඩිදුරටත් ප්‍රකාශ කළේ ය."
    },
    {
        "content": "පොතුහැර, මල්පිටිය, හාල් පාර ප්‍රදේශයේ සිදුවූ රිය අනතුරකින් පුද්ගලයින් 10 දෙනෙකු තුවාල ලබා තිබේ. පොලීසිය පැවසුවේ, බස් රථයක් හා බවුසරයක් එකිනෙක ගැටීමෙන් අනතුර සිදුව ඇති බවයි. අනතුරින් තුවාල ලැබුවන් මේ වනවිට කුරුණෑගල ශික්ෂණ රෝහලට ඇතුළත් කර තිබේ. රෝහල් ප්‍රකාශකයෙකු සඳහන් කළේ, තුවාලකරුවන් තුන්දෙනෙකුගේ තත්ත්වය බරපතල බවයි. අනතුර සම්බන්ධයෙන් වැඩිදුර විමර්ශන ක්‍රියාත්මක බව, පොලීසිය පැවසුවේ ය."
    },
    {
        "content": "ඉරානය මෙම ප්‍රකාශය නිකුත් කළේ, පාර්ලිමේන්තුවට ඉදිරිපත් කළ හදිසි යෝජනාවක් සම්මත කරගනිමිනි. අමෙරිකාව ඉරාකයට එල්ල කළ ප්‍රහාරයකින් ඉරාන හමුදාවේ කුඩ්ස් බලකායේ අණ දෙන නිලධාරී ජෙනරාල් සොලෙයිමානි මිය යාමෙන් පසුව ඉරානය මෙම පියවර ගනු ලැබී ය."
    },
    {
        "content": "ප්‍රබල පාතාල කල්ලි නායක මොහොමඩ් නජීම් මොහොමඩ් ඉම්රාන් හෙවත් ‘කංජිපානි ඉම්රාන්’ නැමැත්තාව ලබන 17 වැනිදා දක්වා තවදුරටත් රක්ෂිත බන්ධනාගාරගත කෙරිණි. ඒ, සැකකරු අද කොළඹ ප්‍රධාන මහේස්ත්‍රාත් ලංකා ජයරත්න මෙ‍නවිය හමුවට ඉදිරිපත් කිරීමෙන් අනතුරුවයි. තමාගේ සගයෙකු කෙසෙල්වත්ත පොලීසිය හෙරොයින් තොගයක් සමග අත්අඩංගුවට ගැනීමෙන් පසු එම සැකකරු මුදා හරින්නැයි එවකට ඩුබායි සිටි කංජිපානි ඉම්රාන් පොලිස් පරීක්ෂකවරයෙකුට තර්ජනය කිරීමට අදාළව කොළඹ අපරාධ කොට්ඨාසය ඔහුට නඩු පවරා තිබේ."
    },
    {
        "content": "වසර 3ක සිර දඬුවම් නියම වූ හිටපු පාර්ලිමේන්තු මන්ත්‍රී සරණ ගුණවර්ධන මහතා ඇප මත මුදා හැරිණි. ඒ, රුපියල් ලක්ෂ 3ක ශරීර ඇපයක් මතයි. අද පෙරවරුවේ සරණ ගුණවර්ධන මහතාට කොළඹ ප්‍රධාන මහේස්ත්‍රාත් අධිකරණය වසර 3ක සිර දඬුවමක් හා රුපියල් ලක්ෂ 3ක දඩයක් නියම කළේ ය. තමාට එරෙහිව නියම කළ දඬුවමට එරෙහිව මහාධිකරණයට අභියාචනයක් ඉදිරිපත් කර ඇති බවට කොළඹ මහේස්ත්‍රාත් අධිකරණය හමුවට ලේඛන ඉදිරිපත් කිරීම හේතුවෙන් ඔහු ඇප මත මුදා හැරීමට ප්‍රධාන මහේස්ත්‍රාත් ලංකා ජයරත්න මෙනවිය නියෝග කළා ය. සරණ ගුණවර්ධන මහතාට සිර දඬුවම් නියම කෙරුණේ, අයුතු ගනුදෙනු තුළින් රජයට පාඩු සිදු කිරීමේ චෝදනාවට වරදකරු කරමින් ය. සරණ ගුණවර්ධන මහතා සංවර්ධන ලොතරැයි මණ්ඩලයේ සභාපති ලෙස කටයුතු කළ 2007 වසරේ මැයි 5 වැනිදා සිට 2008 වසරේ අප්‍රේල් 30 දක්වා කාලය තුළ සංවර්ධන ලොතරැයි මණ්ඩලයට වාහන 3ක් ලීසිං පදනමට මිලදී ගැනීමේදී රුපියල් 960,000 බැගින් අයුතු ලෙස බදු අත්තිකාරම් ගෙවීම සම්බන්ධයෙන් ඔහුට එරෙහිව චෝදනා 3ක් ගොනුකර තිබුණි."
    },
    {
        "content": "මහ බැංකු බැදුම්කර ගනුදෙනුවට අදාළ වෝහාරික විගණන වාර්තාව පාර්ලිමේන්තු මන්ත්‍රීවරුන්ට ලබාදිය නොහැකි බව කතානායක කරූ ජයසුරිය මහතා අද පාර්ලිමේන්තුවට දැනුම් දුන්නේ ය. ඒ, නීතිපතිවරයා කරන ලද දැනුම්දීමක් මතයි."
    },
    {
        "content": "ඒ, ඉරාන, ඉරාක සහ පර්සියානු ගල්ෆ් කලාපයේ පවතින අර්බුදකාරී තත්ත්වය සැලකිල්ලට ගනිමිනි. ශ්‍රී ලංකා ගුවන් සේවය පැවසුවේ, ඉරාන සහ ඉරාක ගුවන් අවකාශය මග හැර තම යානා පියාසර කිරීමට තීරණය කර ඇති බවයි. අමෙරිකාව සහ ඉරානය අතර පවතින තත්ත්වය නිරීක්ෂණය කරන බවත් ඒ අනුව ජාත්‍යන්තර සහ ජාතික ආයතන සමග සබඳතා පවත්වා ගනිමින් මගීන්ගේ සහ කාර්ය මණ්ඩල ආරක්ෂාවට මුල්තැන ලබා දීමට පියවර ගන්නා බව ශ්‍රීලංකන් ගුවන් සේවය වැඩිදුරටත් සඳහන් කළේ ය."
    },
    {
        "content": ". ජනාධිපතිවරයා පැවසුවේ, අවශ්‍ය වූයේ වැරදි මාවතක ගමන් ගත් රට නිවැරදි කිරීමේ නායකත්වයක් මිස ගෝඨාභය රාජපක්ෂ කෙනෙකු නොවන බවයි. අද පෙරවරුවේ අරලිගහ මන්දිරයේ පැවති ශ්‍රී ලංකා පොදුජන පෙරමුණේ තරුණ සම්මේලනය අමතමින් ජනාධිපතිවරයා මේ බව පැවසී ය. වැරදි මාවතක ගිය රට නිවැරදි දිශාවට යොමු කිරීමේ පරිවර්තනයට දායක වූ තරුණ පරපුරට ජනාධිපති එහිදී කෘතඥතාව පළ කළේ ය. තරුණයාගේ මෙන්ම සමස්ත ජනතාවගේ සිතුම් පැතුම් සහ අවශ්‍යතා පිළිබඳ මනා අවබෝධයකින් කටයුතු කිරීමට තම රජය හැකි උපරිමයෙන් ක්‍රියා කරන බව පැවසූ ජනාධිපතිවරයා අවධාරණය කළේ, තමන් ධූරයට පත් කළා සේම සිය ප්‍රතිපත්ති ජනතාව වෙනුවෙන් ඉදිරියට ගෙන යාමට තරුණ සහය අපේක්ෂා කරන බවයි."
    },
    {
        "content": "කොළඹ මහාධිකරණ විනිසුරු ගිහාන් කුලතුංග මහතා මෙලෙස සිරදඬුවම් නියම කළේ, බොරැල්ල ප්‍රදේශයේ පදිංචි ලක්ෂ්මන් ප්‍රනාන්දු හෙවත් චන්ද්‍රා නමැති අයෙකුටයි. 2000 වසරේ ජුනි මස 22 වන දා පොලිස් මත්ද්‍රව්‍ය නාශක කාර්යාංශය විසින් මොහු බොරුල්ල ප්‍රදේශයේදී අත්අඩංගුවට ගෙන තිබුණේ, හෙරොයින් ග්රෑම් 25 මිලිග්රෑම් 25 ක් සමගයි. හෙරොයින් සන්තකයේ තබා ගැනීම සහ ජාවාරමට වරදකරු කරමින්, විත්තිකරුට ජීවිතාන්තය දක්වා සිරදඬුවම් නියම කිරීමට මහාධිකරණ විනිසුරුවරයා නියම කළේ ය."
    },
    {
        "content": "පක්ෂ මහ ලේකම් අකිල විරාජ් කාරියවසම් මහතා පැවසුවේ, පක්ෂයේ ඉදිරි කටයුතු සම්බන්ධයෙන් මෙම හමුවේදී වැඩි අවධානයක් යොමු කරනු ඇති බවයි. පාර්ලිමේන්තු මන්ත්‍රීවරුන් සහභාගී වන මෙම හමුව හෙට පස්වරු 3 ට පැවැත්වෙන බව ද, මහ ලේකම්වරයා සඳහන් කළේ ය."
    },
    {
        "content": "ඒ කොළඹ අතිරේක මහේස්ත්‍රාත් කාංචනා නිරන්ජනී සිල්වා මහත්මිය එම නඩුවේ තීන්දුව ප්‍රකාශයට පත් කරමිනි. 2010 අප්‍රේල් මස 2 වන දා සුසිල් කිඳෙල්පිටිය මහතා අත්අඩංගුවට ගැනුණේ සිය මෝටර් රථයේ නිත්‍යනුකූල බලපත්‍රයක් නොමැතිව ස්වයංපූර්ණ පිස්තෝලයක් ළඟ තබා ගත් බවට වූ චෝදනා මතයි. එකී නඩු භාණ්ඩය අධිකරණයට ඉදිරිපත් කිරිමේදී නඩු භාණ්ඩ දාමය නිසි ආකාරව සනාථ කිරීමට පැමිණිල්ල අපොහොසත් වීම ඇතුළු ඌනතා පෙන්වා දෙමින් සැකකරුවන් වෙනුවෙන් පෙනී සිටි ජනාධිපති නිතිඥ ශානක රණසිංහ මහතා ඉදිරිපත් කළ කරුණු සැලකිල්ලට ගත් අතිරේක මහේස්ත්‍රාත්වරිය දීර්ඝ නඩු විභාගයකින් අනතුරුව සැකකරුවන් සියලු චෝදනාවලින් නිදොස් කොට නිදහස් කිරිමට නියෝග කළා ය."
    },
    {
        "content": "ලංකා විදුලි බල මණ්ඩලය සඳහන් කළේ, මාස 6 ක කාලයක් සඳහා එම මිලදී ගැනීම සිදු කරන බවයි. ඊට අදාළ යෝජනාව කැබිනට් අනුමැතිය සඳහා යොමුකර ඇත. කැබිනට් අනුමැතිය හිමිවීමෙන් පසු ඒ සඳහා ටෙන්ඩර් කැඳවනු ඇති. එම විදුලි මිලදී ගැනීම සිදු කරන්නේ වර්ෂාව ලැබෙන තෙක් දෛනික අවශ්‍යතා සපුරා ගැනීම වෙනුවෙන් ය."
    },
    {
        "content": "නුගේගොඩ මහේස්ත්‍රාත් අධිකරණය එය ඉදිරිපත් කරනු ලැබුවේ, රන්ජන් රාමනායක මහතාගේ නීතිඥවරිය වන ආශා කහවත්ත මහත්මිය විසිනි. අදාළ හඬ පට මාධ්‍ය හරහා ප්‍රසිද්ධවීම අධිකරණ ක්‍රියා පටිපාටිය පටහැනි බව මෝසම මගින් දක්වා ඇතැයි නීතිඥ ආශා කහවත්ත මහත්මිය සඳහන් කළා ය. මේ අතර, පාර්ලිමේන්තු මන්ත්‍රී රන්ජන් රාමනායක මහතා විවිධ පුද්ගලයින්ට ගත් දුරකථන ඇමතුම් සම්බන්ධයෙන් විශේෂ විමර්ශනයක් ආරම්භ කළ බව, කොළඹ අපරාධ කොට්ඨාශය පවසයි. එහි උසස් නිලධාරියෙකු සඳහන් කළේ, ඒ අනුව, රන්ජන් රාමනායක මහතාගේ මාදිවෙල පිහිටි නිවසින් සොයා ගත් සංයුක්ත තැටිවල අඩංගු කරුණු පිළිබඳව සහ මේ දිනවල සමාජ මාධ්‍ය හා ජන මාධ්‍යවල විකාශය වන හඬ පට පිළිබඳ විමර්ශනය කරන බවයි. අදාළ දුරකථන ඇමතුම් සම්බන්ධයෙන් ඒ ඒ දුරකථන සමාගම් මගින් වාර්තා කැඳවීමට නියමිත බව කොළඹ අපරාධ කොට්ඨාසය සඳහන් කළේ ය. වැඩබලන පොලිස්පතිවරයාගේ උපදෙස් මත මෙම විමර්ශනය ක්‍රියාත්මකයි. මේ අතර අපරාධ පරීක්ෂණ දෙපාර්තමේන්තුවේ හිටපු අධ්‍යක්ෂ ජ්‍යේෂ්ඨ පොලිස් අධිකාරි ශානි අබේසේකර මහතා විදේශ ගත වීම වළක්වමින් නුගේගොඩ මහේස්ත්‍රාත් අධිකරණය අද තහනම් නියෝගයක් නිකුත් කළේ ය. ඒ කොළඹ අපරාධ කොට්ඨාසය ඉදිරිපත් කළ තොරතුරු වාර්තාවක් පදනම් කර ගනිමිනි. එමගින් අපරාධ කොට්ඨාසය අධිකරණයට පැවසුවේ, රන්ජන් රාමනායක මහතාගේ දුරකථන සංවාද සම්බන්ධයෙන් කෙරෙන විමර්ශනවලදී ශානි අබේසේකර මහතා විදෙස්ගත වීමෙන් බාධා එල්ල විය හැකි බවයි."
    },
    {
        "content": "නීතිපතිවරයාගේ සම්බන්ධීකරණ නිලධාරිනී රජයේ අධිනීතිඥ නිරාෂා ජයරත්න මෙනවිය සඳහන් කළේ, පසුගිය 30 වන දා කොළඹ ප්‍රධාන මහේස්ත්‍රාත් අධිකරණය නිකුත් කළ ඇප නියෝගය අවලංගු කරන ලෙස ඉල්ලා එම ප්‍රතිශෝධන අයදුම්පත ඉදිරිපත් කළ බවයි. සුදු වෑන් ප්‍රවෘත්ති සාකච්ඡාව සම්බන්ධයෙන් අපරාධ පරීක්ෂණ දෙපාර්තමේන්තුව ගොනු කළ නඩුවට අදාළව රාජිත සේනාරත්න මහතා රක්ෂිත බන්ධනාගාරගත කළේ, පසුගිය 27 වැනිදායි. ඒ වන විටත් නාරහේන්පිට පෞද්ගලික රෝහලක ප්‍රතිකාර ලබමින් සිටි සේනාරත්න මහතා බන්ධනාගාර නිලධාරීන් භාරයේ එම රෝහලේම ප්‍රතිකාර ලබමින් සිටියේ ය. ඔහු ඇප හිමිවූ පසුගිය 30 වනදා අධිකරණය හමුවේ පෙනී නොසිටියේ ද අසනීප තත්ත්වය හේතුවෙනි."
    },
    {
        "content": "2019 වසරේ 5 වසර ශිෂ්‍යත්ව විභාගයේ නැවත සමීක්ෂණ ප්‍රතිඵල අන්තර්ජාලයට නිකුත් කර තිබේ. ප්‍රතිඵල විභාග දෙපාර්තමේන්තුවේ www.donets.lk නිල වෙබ් අඩවියෙන් ලබා ගත හැකි ය. නැවත සමීක්ෂණ ප්‍රතිඵල පාසල් විදුහල්පතිවරුන් වෙත යොමුකර ඇති බව විභාග දෙපාර්මේන්තුව සඳහන් කළේ ය. 2019 වසරේ පැවති 05 වසර ශිෂ්‍යත්ව විභාගය සඳහා ඉදිරිපත් වූ සිසුන් සංඛ්‍යාව 339,369 කි."
    },
    {
        "content": "හන්තාන කඳුවැටියේ, සරසවිගම කන්ද ප්‍රදේශයේ ගින්නක් හටගෙන තිබේ. පොලීසිය පැවසුවේ අද පස්වරුවේ හටගත් ගින්න පාලනය සඳහා කටයුතු කරමින් සිටින බවයි. ඒ සඳහා පොලිස් විශේෂ කාර්ය බලකාය මෙන්ම මහනුවර ගිනි නීවීම් සේවා ඒකකයේ නිලධාරීන් යොදවා ඇති බව පොලීසිය පැවසුවේ ය."
    },
    {
        "content": "1.  : අපරාධ පරීක්ෂණ දෙපාර්තමේන්තුවේ හිටපු අධ්‍යක්ෂ ජ්‍යෙෂ්ඨ පොලිස් අධිකාරි ශානි අබේසේකර මහතාගේ රාජකාරි වැඩ තහනම් කර තිබේ. 2.   මහ බැංකු බැදුම්කර ගනුදෙනුවට අදාළ වෝහාරික විගණන වාර්තාව පාර්ලිමේන්තු මන්ත්‍රීවරුන්ට ලබාදිය නොහැකි බව කතානායක කරූ ජයසුරිය මහතා පාර්ලිමේන්තුවට දැනුම් දුන්නේ ය. 3.  : පොතුහැර, මල්පිටිය, හාල් පාර ප්‍රදේශයේ සිදුවූ රිය අනතුරකින් පුද්ගලයින් 10 දෙනෙකු තුවාල ලබා තිබේ. 4.  : වසර 3ක සිර දඬුවම් නියම වූ හිටපු පාර්ලිමේන්තු මන්ත්‍රී සරණ ගුණවර්ධන මහතා ඇප මත මුදා හැරිණි. 5.  : ඉරානයේ සිදුවූ තෙරපීමකින් පුද්ගලයින් 40 දෙනෙකු මියගොස් තිබේ."
    },
    {
        "content": "දුම්රිය පාලක මැදිරිය සඳහන් කළේ, ගාල්ල සිට කොටුව බලා ධාවනය වූ දුම්රියක් කහව ප්‍රදේශයේදී කාර්මික දෝෂයකට ලක්වීම හේතුවෙන් මෙම දුම්රිය ප්‍රමාදය හටගෙන ඇති බවයි. කාර්මික දෝෂයකට ලක් වූ දුම්රිය යථාතත්ත්වයට පත් කිරීම සඳහා විශේෂ කණ්ඩායමක් යොමු කර ඇතැයි ද දුම්රිය පාලක මැදිරිය සඳහන් කළේ ය."
    },
    {
        "content": "එහි උසස් නිලධාරියෙකු සඳහන් කළේ, ඒ අනුව රන්ජන් රාමනායක මහතාගේ මාදිවෙල පිහිටි නිවසින් සොයා ගත් සංයුක්ත තැටිවල අඩංගු කරුණු පිළිබඳව සහ මේ දිනවල සමාජ මාධ්‍ය හා ජන මාධ්‍යවල විකාශය වන හඬ පට පිළිබඳ විමර්ශනය කරන බවයි. අදාළ දුරකතන ඇමතුම් සම්බන්ධයෙන් ඒ ඒ දුරකතන සමාගම් මගින් වාර්තා කැඳවීමට නියමිත බව කොළඹ අපරාධ කොට්ඨාසය පැවසීය. වැඩබලන පොලිස්පතිවරයාගේ උපදෙස් මත මෙම විමර්ශනය ක්‍රියාත්මකයි. මේ අතර මෙම සිදුවීම හේතුවෙන් පාර්ලිමේන්තු මන්ත්‍රී රන්ජන් රාමනායක මහතා සිය විනය කඩ කර ඇති ද යන්න පිළිබඳව විශේෂ පරීක්ෂණයක් ආරම්භ කරන බව එක්සත් ජාතික පක්ෂය පවසයි. පක්ෂ මහ ලේකම් නීතිඥ අකිල විරාජ් කාරියවසම් මහතා පැවසුවේ, එම පරීක්ෂණයෙන් පසු ඉදිරි ක්‍රියාමාර්ග ගන්නා බවයි."
    },
    {
        "content": "එහි සභාපති කිංස්ලි රණවක මහතා සඳහන් කළේ, මධ්‍ය කඳුකරයේ ධාවනය වන පැරණි බස් රථ පිළිබඳ සොයා බලන බවයි. අලුත්වැඩියා කිරීමට සුදුසු තත්ත්වයේ පවතින බස් රථ අලුත්වැඩියා කර යළි ධාවනයට එක් කරන බව ඔහු පැවසුවේ ය. ලංකා ගමනාගමන මණ්ඩලය සතු සියලු බස් රථ පරීක්ෂාවක් ආරම්භ කර ඇතැයි ද ඔහු පැවසීය. පස්සර, මඩොල්සිම ප්‍රදේශයේදී බස් රථයක් ප්‍රපාතයකට පෙරළීමෙන් පුද්ගලයින් 9 දෙනෙකු මිය ගොස් තව ත් 40 දෙනෙකු තුවාල ලැබීම ඊට ආසන්නතම හේතුවයි. රිය අනතුර පිළිබඳ වාර්තාව මෙතෙක් තමන්ට ලැබී නොමැති බව ලංකා ගමනාගමන මණ්ඩලයේ සභාපති කිංස්ලි රණවක මහතා පවසයි. වසර 15 කට වඩා පැරණි බස් රථ 1000 ක් පමණ ධාවනයේ යොදවා ඇතැයි ද ඔහු පැවසුවේ ය."
    },
    {
        "content": "එහි නිලධාරීයෙකු සඳහන් කළේ, ඔහු පොලිස් ඒකකය හමුවේ මෙම ප්‍රකාශය ලබා දෙන බවයි. මේ වනවිට ජනාධිපති කොමිසම හමුවේ සාක්ෂි ලබාදී ඇති පුද්ගලයින් සංඛ්‍යාව 47 කි. තව ත් පුද්ගලයින් 317 දෙනෙකු ප්‍රකාශ ලබාදී ඇති බව ද ජනාධිපති කොමිසම සඳහන් කළේ ය. අප්‍රේල් 21 ප්‍රහාරය පිළිබඳ විමර්ශනයට පත් කළ ජනාධිපති කොමිසමේ අතුරු වාර්තාවක් මේ වනවිට ජනාධිපතිතුමාට භාර දී ඇති අතර එම කොමිසමේ නිල කාලය මාර්තු මස 22 අවසන් වීමට නියමිතයි."
    },
    {
        "content": "එහි විද්‍යා පීඨයේ පශ්චාත් උපාධි අධ්‍යයන ආයතනයේ අධ්‍යක්ෂ මහාචාර්ය එච්.එම්.ටී.ජී.ඒ.පිටවල මහතා මේ බව පැවසුවේ, පේරාදෙණිය විශ්වවිදයාලයේ විද්‍යා පීඨයේ ඊයේ පැවති මාධ්‍ය හමුවකට සහභාගි වෙමිනි. මේ අතර පසුගිය සති දෙක තුළ රාත්‍රි කාලයේ දී කොළඹ නගරය ආශ්‍රිත වායුගෝලයේ දූවිලි අංශු ඉහළ යාමේ තත්ත්වය මේ වන විට පහව ගොස් ඇති බව ජාතික ගොඩනැගිලි පර්යේෂණ සංවිධානය පවසයි. එහි ජ්‍යෙෂ්ඨ භූ විද්‍යාඥ සරත් ප්‍රේමසිරි මහතා සඳහන් කළේ, පස්වරුවේ ඇදහැලෙන වර්ෂාව මෙලෙස වායුගෝලීය දූවිලි අංශු ප්‍රමාණය යළි සාමාන්‍ය අගයකට පත්වීමට හේතුවී ඇති බවයි. මේ වන විට එහි අගය ඒකක 40 – 60 ප්‍රමාණයක පවතින බව ද ඒ මහතා පැවසීය. ගත වූ සති දෙකක කාලයේ දී කොළඹ නගරය ආශ්‍රිත වායුගෝලයේ දූවිලි අංශු ප්‍රමාණය පැවතුණේ ඒකක 100 – 150 අහිතකර තත්ත්වයකයි."
    },
    {
        "content": "එහි අතිරේක ලේකම් එම්.එම්.රත්නායක මහතා සඳහන් කළේ, මෙම මාසය තුළ අදාළ සම්මුඛ පරීක්ෂණ අවසන් කරන බවයි. ලබන මස 15 වැනි දාට පෙර පුරප්පාඩු විදුහල්පති තනතුරු සඳහා සුදුස්සන් පත් කරන බව ද අධ්‍යාපන අමාත්‍යාංශයේ අතිරේක ලේකම් එම්.එම්.රත්නායක මහතා පැවසීය."
    },
    {
        "content": "ඔහු සඳහන් කළේ, එම වාර්තාවට අනුව අනතුර සිදුවීමට බලපෑ යානයේ දෝෂයක් මෙතෙක් හඳුනාගැනීමට නොහැකි වී ඇති බවයි. වාර්තාවට අනුව කඩා වැටුණු යානයේ එන්ජිම ඇතුළු කොටස් වැඩිදුර පරීක්ෂාවකට ලක් කළ යුතු බව ගුවන් අනතුර සම්බන්ධයෙන් සෙවීමට පත්කළ කමිටුව ගුවන් හමුදාපතිවරයාට දැනුම්දී ඇත. අදාළ කොටස් වැඩිදුර පරීක්ෂාව සඳහා යොමුකර ඇත්තේ කටුනායක ගුවන් හමුදා කඳවුරේ ගුවන් යානා ඉංජිනේරු පක්ෂාංගයටයි. එහිදී ලබාගන්නා තොරතුරු මත මාසයක් ඇතුළත කමිටුවේ අවසන් වාර්තාව තමා වෙත ලැබෙනු ඇතැයි ගුවන් හමුදාපති එයාර් මාෂල් සුමංගල ඩයස් මහතා පැවසීය. ගුවන් අනතුරට හේතූ සෙවීමට පත්කළ එයාර් වයිස් මාෂල් ප්‍රසන්න පායෝ මහතාගේ ප්‍රධානත්වයෙන් යුත් කමිටුවට සාමාජිකයින් 6 දෙනෙකු ඇතුළත් ය. පසුගිය දා හපුතලේ, අයිස්පීල්ල ප්‍රදේශයේදී ගුවන් හමුදාවට අයත් වයි 12 යානයක් අනතුරට ලක්වීමෙන් එහි ගමන් කළ ගුවන් හමුදා සාමාජිකයින් සිව්දෙනෙකු මිය ගියහ."
    },
    {
        "content": "ඒ, එරට රජයේ ආරාධනයකට අනුවයි. විදේශ සබඳතා අමාත්‍ය දිනේෂ් ගුණවර්ධන මහතාගේ පළමු විදෙස් සංචාරය ද මෙයයි. අමාත්‍යාංශයේ ඉහළ නිලධාරීන් කිහිපදෙනෙකු ඔහු සමග එම සංචාරයට එක්ව සිටි. සිය සංචාරය තුළදී ඉන්දීය රජයේ ඉහළ නිලධාරීන් කිහිපදෙනෙකු සමග අමාත්‍යවරයා සාකච්ඡා පැවැත්වීමට නියමිතයි."
    },
    {
        "content": "මාතලේ මහ නගර සභාවේ නගරාධිපති ඩල්ජිත් අලුවිහාරේ මහතා අත්අඩංගුවට ගෙන තිබේ. පොලීසිය සඳහන් කළේ, ඊයේ පස්වරුවේ මාතලේ ප්‍රදේශයේදී එක්සත් ජාතික පක්ෂ මන්ත්‍රීවරයෙකු සහ ඔහුගේ රියැදුරුට කළ පහරදීමක් සම්බන්ධයෙන් අලුවිහාරේ මහතා අත්අඩංගුවට ගත් බවයි. අද පෙරවරුවේ අත්අඩංගුවට ගත් ඩල්ජිත් අලුවිහාරේ මහතා අධිකරණයට ඉදිරිපත් කිරීමට නියමිත බව පොලීසිය සඳහන් කළේ ය."
    },
    {
        "content": "ඇප අයදුම්පත් අද කැඳවූ අවස්ථාවේ නීතිපතිවරයා වෙනුවෙන් පෙනී සිටි නියෝජ්‍ය සොලිසිටර් ජනරාල් දිලීප පිරිස් මහතා ඇප දීමට එරෙහිව ලිඛිත මූලික විරෝධතා ගොනුකර තිබේ. එකී මූලික විරෝධතා සම්බන්ධයෙන් ප්‍රති විරෝධතා පෙබරවාරී 10 වන දා ගොනුකරන ලෙසට ද මහාධිකරණ විනිසුරුවරයා පෙත්ම්කාර පාර්ශවයට නියෝග කළේ ය. හේමසිරි ප්‍රනාන්දු සහ පූජිත් ජයසුන්දර යන මහත්වරුන්ට එරෙහිව නඩු පවරා ඇත්තේ අප්‍රේල් 21 ප්‍රහාරය වළක්වා ගැනීමට පියවර නොගැනීමේ චෝදනා යටතේයී."
    },
    {
        "content": "ගිනි නිවීම් සේවා දෙපාර්තමේන්තුව සඳහන් කළේ, ගින්න නිවීම සඳහා සේවා රථ 9 ක් යොදවා ඇති බවයි. ගින්නට හේතුව මෙතෙක් අනාවරණය වී නොමැත. ————————————————————————————————————————————— අප වාර්තාකරුවන් පවසන්නේ, මේ වන විට ගින්න මැඩ පැවැත්වීම සඳහා ගිනි නිවීම් 4ක් යොදවා ඇති බවයි. මේ වන විට සේවකයින් ගොඩනැගිල්ලෙන් ඉවත් කර ඇති බව ද අප වාර්තාකරුවෝ පැවසූහ."
    },
    {
        "content": "ජනාධිපති මාධ්‍ය අංශය පැවසුවේ, ජනාධිපතිවරයා පළමුව බාහිර රෝගී අංශයට ගොස් රෝගීන් සමග සුහද පිළිසඳරක ද නිරත වූ බවයි. එම රෝගීන්ගෙන් ඔවුන් පැමිණි ගම් ප්‍රදේශ පිළිබඳව විමසූ ජනාධිපතිවරයා, ඔවුන් එසේ පැමිණීමට හේතු ද විමසා තිබේ. එම රෝගීන් කොළඹින් පිටත පිහිටි රෝහල්වල පවතින ගැටලු පිළිබඳව ද ජනාධිපතිවරයා දැනුවත් කළ බව ජනාධිපති මාධ්‍ය අංශය සඳහන් කළේ ."
    },
    {
        "content": "ඒ, කොළඹ අපරාධ කොට්ඨාසය ඉදිරිපත් කළ තොරතුරු වාර්තාවක් පදනම් කර ගනිමිනි. එමගින් අපරාධ කොට්ඨාසය අධිකරණයට පැවසුවේ, රන්ජන් රාමනායක මහතාගේ දුරකතන සංවාද සම්බන්ධයෙන් කෙරෙන විමර්ශනවලදී ශානි අබේසේකර මහතා විදෙස් ගතවීමෙන් බාධා එල්ල විය හැකි බවයි."
    },
    {
        "content": "නඩුව පවරා ඇත්තේ 14 හැවිරදි බාල වයස්කාර දැරියක රවටා හෝටලයකට ගෙන ගොස් බලහත්කාරයෙන් දූෂණය කිරීමේ චෝදනා යටතේයි. නඩුවේ තීන්දුව අද නිකුත් කිරීමට නියමිතව තිබුණ ද, එය කල්දැමුණේ නඩු විභාගය පැවැත්වූ මහාධිකරණ විනිසුරු ආදිත්‍ය පටබැඳිගේ මහතා විශේෂ ත්‍රිපුද්ගල මහාධිකරණය හමුවේ විභාග වන නඩු කටයුත්තට සහභාගී වීමට නියමිත වීම හේතුවෙනි."
    },
    {
        "content": ". ජාතික ජල සම්පාදන මණ්ඩලය සඳහන් කළේ, පෑලියගොඩ, වත්තල මාබෝල නගර සභා බල ප්‍රදේශ, කැලණිය සහ වත්තල ප්‍රාදේශීය සභා බල ප්‍රදේශවලට ජල සැපයුම අත්හිටුවා ඇති බවයි. කැළණිය ගෝනවල ප්‍රදේශයේදී ප්‍රධාන නළ මාර්ගයේ එම කාන්දුව සිදුව තිබේ. එය පිළිසකර කිරීමේ කටයුතු ආරම්භ කර ඇතැයි, ජල සම්පාදන මණ්ඩලය පැවසී ය."
    },
    {
        "content": "පොලීසිය පැවසුවේ ත්‍රී රෝද රථයක් හා ලොරියක් ගැටීමෙන් අද පස්වරුවේ අනතුර සිදුව ඇති බවයි. තුවාල ලැබූවන් අතර කාන්තාවක ද සිටී. ඔවුන් පොල්ගහවෙල රෝහලට ඇතුළත් කිරීමෙන් පසුව කුරුණෑගල රෝහලට මාරුකර යැවූ බව පොලීසිය සඳහන් කළේ ය."
    },
    {
        "content": "මහපොළ ශිෂ්‍යාධාර මුදල ඉහළ නැවීම ඇතුළු ඉල්ලීම් කිහිපයක් මුල් කරගනිමින් මෙම විරෝධතා පා ගමන ආරම්භ කෙරුණේ කොළඹ සෞන්දර්ය විශ්වවිද්‍යාලය අසලිනි. එය පුරහල, කොම්පඤ්ඤවීදිය ලේක්හවුස් මංසන්දිය, ලෝටස් වට රවුම හරහා ජනාධිපති ලේකම් කාර්යාලය අසලට පැමිණියේ ය. අනතුරුව සිය ඉල්ලීම් සම්බන්ධයෙන් සාකච්ඡා කිරීමට ජනාධිපති ලේකම් කාර්යාලයට යාම සඳහා විරෝධතාකරුවන් කිහිපදෙනෙකුට අවස්ථාව හිමි විය. මේ අතර පා ගමනින් පැමිණි පිරිස ජනාධිපති ලේකම් කාර්යාලය ඉදිරිපිට මාර්ගයේ රැඳී සිට විරෝධතාවයේ නිරත විය. මේ හේතුවෙන් ජනාධිපති ලේකම් කාර්යාලය ඉදිරිපිට ගාලු පාරේ රථ වාහන ගමනාගමනයට ද බාධා මතුවිය."
    },
    {
        "content": "මේ අතර අදාළ දුරකතන සංවාද ඇතුළත් හඬපට සමාජ ඡාල මාධ්‍ය ඔස්සේ හා විද්‍යුත් මාධ්‍ය ඔස්සේ ප්‍රචාරය වීම සම්බන්ධයෙන් විවිධ පාර්ශවයන් පොලීසියට එල්ල කරන චෝදනා ප්‍රතික්ෂේප කරන බව පොලිස් මාධ්‍ය කොට්ඨාසය නිවේදනයක් නිකුත් කරමින් සඳහන් කළේ ය. පොලීසිය සතු කිසිදු හඬපටයක් බාහිර පාර්ශව වෙත ලබාදී නොමැති බවත් ඒවා රන්ජන් රාමානායක මන්ත්‍රීවරයාගේ වම් මාපට ඇඟිලි සලකුණ සහිතව මුද්‍රා තබා ආරක්ෂිතව ඇති බවත් එම නිවේදනයේ සඳහන් ය. සමාජ ගත වී ඇති සිද්ධි දුරකතන සංවාදවල ඇතුළත් හඬපට සම්බන්ධ වගකීම මුළුමනින්ම පැවරෙන්නේ දීර්ඝ කාලයක සිට ඒවා සන්තකයේ තබාගෙන සිටි අයවළුන්ට බව ද පොලිස් මාධ්‍ය කොට්ඨාසය නිකුත් කළ නිවේදනයේ වැඩිදුරටත් දැක්වෙයි."
    },
    {
        "content": "මහාධිකරණ විනිසුරු ශෂී මහේන්ද්‍රන් මහතා එහිදී නියෝග කළේ රුපියල් විසිදහස බැගින් දඩ මුදලක් ද ගෙවන ලෙසයි. අරලගංවිල පොලිස් ස්ථානයට අනුයුක්තව සේවය කළ, අදාළ පොලිස් පරීක්ෂකවරයා හා කොස්තාපල්වරයා, 2009 වසරේ අගෝස්තු 9 වැනිදා ගෝන මස් සමග පුද්ගලයෙකු අත්අඩංගුවට ගෙන තිබිණ. එහෙත් අදාළ පුද්ගලයාට එරෙහිව නීතිමය පියවර නොගැනීම සඳහා ඔවුන් රුපියල් 10000 ක අල්ලසක් ලබාගෙන තිබේ. සිරදඬුවම් නියම වූ පොලිස් පරීක්ෂකවරයා අත්අඩංගුවට පත්වීමට පෙර සේවය කළේ, පුත්තලම පොලිස් අධිකාරිවරයාගේ පෞද්ගලික සහායක ලෙසයි."
    },
    {
        "content": "ඒ, යුද හමුදාව, ඇල්ල ප්‍රාදේශීය ලේකම් කාර්යාලය, ඇල්ල ප්‍රාදේශීය සභාව, වන සංරක්ෂණ දෙපාර්තමේන්තුව ඇතුළු රාජ්‍ය ආයතන කිහිපයක් සමගින් ගම්මැද්ද V’Force අත්වැල් බැඳ ගනිමිනි. ගම්මැද්ද V’Force 8 වැනි සමාජ සත්කාරය මෙයයි."
    },
    {
        "content": "නුගේගොඩ අතිරේක මහේස්ත්‍රාත් එච්. යූ. කේ. පැල්පොල මහතා එම නියෝගය කළේ, ඒ පිළිබඳ විමර්ශනය කරන කොළඹ අපරාධ කොට්ඨාසය සිදුකළ ඉල්ලීමක් සලකා බැලීමෙන් අනතුරුවයි. එම හඬපට මේ වන විට සමාජ මාධ්‍ය ජාලා හා විවිධ මාධ්‍ය ඔස්සේ ප්‍රචාරය වන බැවින් එකී හඬපටවල අඩංගු සංවාද නිශ්චිතව අධිකරණයට වාර්තා කිරීම සඳහා එම හඬපටවල අනුපිටපත් මෙන්ම ඒවා පටිගත කිරීමට උපයෝගී කරගත් පරිගණක හා දෘඩාංග සම්බන්ධයෙන් දත්ත වාර්තා ලබා ගැනීමට අවශ්‍ය බව කොළඹ අපරාධ කොට්ඨාසය එහිදී අධිකරණයට පෙන්වා දුන්නේ ය."
    },
    {
        "content": "ඒ ජනාධිපවරයා වෙත ලිපියක් යොමු කරමිනි. ශ්‍රී ලංකාවේ ජාතික ආරක්ෂාවට සහ ස්වෛරීත්වයට සැබෑ ලෙසම තර්ජනයක්ව පවතින 1995 දී අත්සන් තැබූ සෝෆා ගිවිසුමත් 2007 දී අත්සන් කළ සහ 2017 දී එජාප ආණ්ඩුව විසින් දීර්ඝ කළ ඇක්සා ගිවිසුමත් වහාම අහෝසි කරන ලෙස ඔහු එම ලිපියෙන් ඉල්ලා තිබේ. මන්ත්‍රීවරයා ජනාධිපතිවරයාට යැවූ ලිපියෙන් ඉල්ලා ඇත්තේ ඒ වෙනුවෙන් පාර්ලිමේන්තුවට යෝජනාවක් ගෙනෙන ලෙසයි."
    },
    {
        "content": "එක පසෙකින් භාණ්ඩ මිල සීග්‍රයෙන් ඉහළ යමින් පවතින අතර අනෙක් පසින් ගොවියාට අත්‍යාවශ්‍ය පොහොර හිඟයකට මුහුණ දීමට සිදුව තිබේ. පානීය ජල අවශ්‍යතා , අලි මිනිස් ගැටුම, අබලන් වූ මාර්ග, ප්‍රවාහන දුෂ්කරතා, අධ්‍යාපනයට නිසි පහසුකම් නොමැතිවීම, නොවිසඳුණු සෞඛ්‍ය ගැටලු වැනි දහසකුත් ප්‍රශ්නවලට, දෛනිකව මහජනතාව මුහුණ දී සිටී. ජනතාවගේ ප්‍රශ්නවලට ඇහුන්කම් දෙන්නේ කවුද ? ජනතා නියෝජිතයින්ගෙන් සැදුම්ලත්, ජනතා මුදලින් නඩත්තු වන පාර්ලිමේන්තුව නිහඩයි. ඔවුන් මේවා කථා කරන්නේ ද නැත. අද දේශපාලඥයාට ඇති විශාලම ගැටලුව වන්නේ හඬපටයි. හඬපට පිළිබඳ විධිමත් පරික්ෂණයක් ආරම්භ කිරීම සහ පවත්වාගෙන යෑම, අදාළ අංශ වෙත භාර දී , ජනතාවගේ දැවෙන ප්‍රශ්න වහාම විසඳීමට, මැදිහත් වන්නැයි ජනතා නියෝජිතයින්ගෙන් අප ඉල්ලා සිටී."
    },
    {
        "content": "සංස්කෘතික හා ආගමික කටයුතු අමත්‍යංශයේ ලේකම් බන්දුල හරිස්චන්ද්‍ර මහතා සඳහන් කළේ , පසුගිය කාලයේ මෙරට අතිශය වැදගත් පෞරාණික මෙන්ම රහස්‍ය ලේඛන රැසක් ඇතැම් විදේශිකයින් අතට පත්වී ඇති බවට නැගෙන චෝදනා හේතුවෙන් එම පියවර ගත් බවයි. ඒ සම්බන්ධයෙන් පරීක්ෂණයක් ද ක්‍රියාත්මක බව ඔහු සඳහන් කළේ ය. රජයේ ඇතැම් රහස්‍ය ලේඛන ද , පසුගිය කාලයේ රාජ්‍ය ලේඛනාගාරයෙන් පිටවී ඇති බවට කරුණු අනාවරණය වෙමින් ඇතැයි ලේකම්වරයා සඳහන් කළේ ය. පරීක්ෂණ සඳහා අදාළ විෂය පිළිබඳ ප්‍රාමාණික දැනුමකින් යුත් විද්වත් මණ්ඩලයක් යෙදවීමට නියමිතයි. අදාළ රහස්‍ය ලේඛන ලේඛනාගාරයෙන් පිටතට රැගෙන යාමට කුමන්ත්‍රණය කළ හා ඊට සහය දැක්වූවන්ට එරෙහිව තරාතිරම නොබලා දඬුවම් ලබා දෙන බව සංස්කෘතික හා ආගමික කටයුතු අමත්‍යංශය පැවසී ය."
    },
    {
        "content": "අද පස්වරු 3‍ ට පමණ සිරිකොතේදී මෙම රැස්වීම ආරම්භ කෙරුණේ පක්ෂ නායක රනිල් වික්‍රමසිංහ මහතාගේ ප්‍රධානත්වයෙනි. විපක්ෂ නායක සජිත් ප්‍රේමදාස මහතා ඇතුළු පාර්ලිමේන්තු මන්ත්‍රීවරුන් ඊට සහභාගි වූ අතර අනතුරුව මාධ්‍ය වෙත අදහස් පළ කළහ."
    },
    {
        "content": "එහි ලේකම් එම්. එච්. එම්. චිත්‍රානන්ද මහතා සඳහන් කළේ, ගුරු සේවක සංඛ්‍යා කමිටුව හරහා එම කටයුතු සිදු කෙරෙන බවයි. මෙරට ගුරුවරුන් පාසල් අතර බෙදී යාමේ ඇති අඩුපාඩු රැසක් පසුගිය කාලයේ වාර්තා විය. ඒ හේතුවෙන් ඇතැම් පාසල්වලට ගුරුවරුන් අතිරික්තයක් පවතින විට තවත් පාසලක ගුරු හිඟයක් පවතින බව ලේකම්වරයා පැවසී ය. ඔහු සඳහන් කළේ, සමස්ත දිවයිනේම ගුරුවරුන් විසිරි සිටින ආකාරය අධ්‍යයනය කිරීමෙන් අනතුරුව එක් එක් විෂයන් සඳහා සැබෑ ලෙසම අවශ්‍ය ගුරුවරුන් සංඛ්‍යාව නිශ්චය කළ හැකි බවයි. ඒ අනුව පළාත් සභා සමග ඒකාබද්ධ වි ගුරු තුලනය සඳහා අවශ්‍ය පියවර ගැනෙනු ඇති."
    },
    {
        "content": "එම සංචාරයෙන් අනතුරුව ඇය ඉන්දියාවේ සහ පකිස්ථානයේ සංචාරය කිරිමට නියමිත බව අමරිකානු රාජ්‍ය දෙපාර්තමේන්තුව සඳහන් කළේ ය. ශ්‍රී ලංකා සංචාරයේදී රජයේ ජ්‍යේෂ්ඨ නිලධාරීන් , සිවිල් සංවිධාන නියෝජිතයින් සමග ඇලිස් වේල්ස් මහත්මිය සාකච්ඡා පවත්වනු ඇති. මානව හිමිකම්, යුක්තිය , ප්‍රජාතන්ත්‍රවාදය හා සෞභාග්‍ය සාක්ෂාත් කර ගැනීම සඳහා නිදහස් හා විවෘත ඉන්දු පැසිෆික් කලාපීය පොදු අභිලාසයන් ඇතුළුව කලාපීය හා ද්විපාර්ශික ගැටලු පිළිබඳ එහිදී අවධානය යොමු කිරිමට නියමිතයි. මේ අතර , රුසියානු විදේශ අමාත්‍ය සර්ජි ලැව්රෝක් ලබන 13 වැනිදා දිවයිනට පැමිණෙයි. විදේශ කටයුතු අමාත්‍යාංශය සඳහන් කළේ, දෙදින නිල සංචාරයක් සඳහා රුසියානු විදේශ අමාත්‍යවරයා දිවයිනට පැමිණෙන බවයි. එහිදී රුසියානු විදේශ අමාත්‍යවරයා ජනාධිපතිවරයා සහ රජයේ ඉහළ නියෝජිතයින් සමග සාකච්ඡා පවත්වනු ඇති."
    },
    {
        "content": "විදුලි බල හා බලශක්ති අමාත්‍යාංශයේ මාධ්‍ය ප්‍රකාශක සුලක්ෂණ ජයවර්ධන මහතා සඳහන් කළේ, මේ වන විට දෛනික විදුලිබල පරිභෝජනය ගිගාවොට් පැය 44 දක්වා ඉහළ ගොස් ඇති බවයි. පවතින වැසි රහිත කාලගුණය ඊට හේතුවී ඇතැයි ඔහු සඳහන් කළේ ය. පවතින තත්ත්වය සමග විදුලිය අරපිරිමැස්මෙන් භාවිත කරන්නැයි විදුලි බල අමාත්‍යාංශය ජනතාවගෙන් ඉල්ලීමක් කරයි."
    },
    {
        "content": "එම මණ්ඩලය සඳහන් කළේ, කොළඹ 01 සහ කොළඹ 11 යන ප්‍රදේශවලට අඩු පීඩනයක් යටතේ ජල සැපයුම ලබාදෙන බවය. එලෙස ජල සැපයුම අත්හිටුවන්නේ අත්‍යවශ්‍ය නඩත්තු කටයුත්තක් හේතුවෙනි. මේ අතර පෑලියගොඩ, වත්තල ඇතුළු ප්‍රදේශ කිහිපයකට ලබන 13 වැනි දා පෙරවරු 8 සිට පසුදා පෙරවරු 8 දක්වා පැය 24 කාලයක් ජල සැපයුම අත්හිටුවනු ඇති. ඒ අනුව පෑලියගොඩ, වත්තල හා මාබෝල නගර සභා බල ප්‍රදේශවලට මෙන්ම කැලණිය ප්‍රදේශීය සභා බල ප්‍රදේශයට අයත් ඇලකන්ද, හැදල, පල්ලියවත්ත ප්‍රදේශ වලටත්, බියගම ප්‍රාදේශීය සභා බල ප්‍රදේශයේ ප්‍රදේශ කිහිපයකටත් එම කාලය තුළ ජල සැපයුම අත්හිටුවනු ඇති. ඒ, කැලණි ගඟ දකුණු ඉවුර ජල ව්‍යාපෘතියේ දෙවන අදියරේ අත්‍යවශ්‍ය ඉදිකිරිමක් හේතුවෙන් ය."
    },
    {
        "content": "ඒ , අදාළ අනතුර සිදුකළ ජීප් රථය ද සමගයි. සැකකරු කුරුණෑගල මහේස්ත්‍රාත් අධිකරණයට ඉදිරිපත් කිරිමෙන් අනතුරුව ලබන 22 වන දා දක්වා රක්ෂිත බන්ධනාගාරගත කෙරිණ. පෙරේදා රාත්‍රියේ එලෙස අනතුරට පත්වූ පොලිස් නිලධාරියා මේ වන විට කුරුණෑගල රෝහලේ දැඩි සත්කාර ඒකකයේ ප්‍රතිකාර ලබමින් සිටී."
    },
    {
        "content": "COLOMBO (News 1st) – නවකවදය සිද්ධියක් සම්බන්ධයෙන් කොළඹ විශ්වවිද්‍යාලයේ සිසුන් 12 දෙනෙකු පොලිස් අත්අඩංගුවට පත්ව තිබේ. විශ්වවිද්‍යාලයේ උපකුලපති මහාචාර්ය චන්ද්‍රිකා විජේරත්න මහත්මිය සඳහන් කළේ, කුරුඳුවත්ත පොලීසියට කරන ලද පැමිණිල්ලකට අනුව එම අත්අඩංගුවට ගැනීම කර ඇති බවයි. පෙරේදා පස්වරුවේ විශ්වවිද්‍යාලයේ ආපනශාලාවක් තුළදී නවකවදය සිදුවීමක් මුල්කර ගනිමින් ගැටුමක් ඇතිව තිබුණි. දෙවන වසරේ සිසුන් පිරිසක් පළමු වසරේ සිසුන්ට විශ්වවිද්‍යාලය තුළදී මෙන්ම බොරැල්ලේ පිහිටි ශිෂ්‍ය නේවාසිකාගාරයේදී පසුගිය දින කිහිපය පුරා අමානුෂික ලෙස නවකවදය ලබාදී ඇත. පහරකෑමට ලක්ව ඇත්තේ ඊට එරෙහි වූ තෙවන වසරේ සිසුවෙක් සහ තව ත් සිසුවෙකි. ඔවුන් කොළඹ ජාතික රෝහලට ඇතුළත් කෙරුණි. අත්අඩංගුවට ගත් සිසුන් හෙට අලුත්කඩේ මහේස්ත්‍රාත් අධිකරණයට ඉදිරිපත් කිරීමට නියමිතයි. නවකවද සිදුවීම් සම්බන්ධයෙන් ජනාධිපතිතුමා ඊයේ කොළඹ පැවති ශ්‍රී ලංකා පොදුජන තරුණ පෙරමුණේ ජාතික සම්මේලනයේදී අදහස් පළ කළේ ය."
    },
    {
        "content": "පොලීසිය පැවසුවේ, ඔවුන් සන්තකයේ තිබී කේරල ගංජා, නීති විරෝධි දුම්වැටි ඇතුළු මත්ද්‍රව්‍ය සොයාගත් බවයි. සැකකරුවන් මීගමුව, කුරුණෑගල, දඹුල්ල, කොළඹ, ගාල්ල සහ මාතර ප්‍රදේශවල පදිංචිකරුවන් ය. මත්ද්‍රව්‍ය රැගෙන ශ්‍රීපාද වන්දනාවේ පැමිණෙන වන්දනාකරුවන් අත්අඩංගුවට ගැනීමේ මෙහෙයුම් තවදුරටත් ක්‍රියාත්මකයි."
    },
    {
        "content": "පොලිස් මාධ්‍ය ප්‍රකාශක පොලිස් අධිකාරි ජාලිය සේනාරත්න මහතා සඳහන් කළේ, ඔහු ත්‍රස්ත මර්දන හා විමර්ශන කොට්ඨාසයේ සිට විනය හා කල්ක්‍රියා කොට්ඨාසයට මාරු කර ඇති බවයි. ඒ අනුව පුරප්පාඩු වූ ත්‍රස්ත විමර්ශන කොට්ඨාසයේ වැඩ බලන අධ්‍යක්ෂවරයා ලෙස සහකාර පොලිස් අධිකාරි ප්‍රසන්න අල්විස් මහතා පත්කර තිබෙන බව පොලිස් මාධ්‍ය ප්‍රකාශකවරයා පැවසීය."
    },
    {
        "content": "එම රැස්වීම පැවැත්වෙනු ඇත්තේ, අධ්‍යාපන අමාත්‍ය ඩලස් අලහප්පෙරුම සහ සෞඛ්‍ය ඇමතිනි පවිත්‍රා වන්නිආරච්චි යන දෙපළගේ සහභාගීත්වයෙනි. පාර්ලිමේන්තුවේ අධ්‍යාපන සහ මානව සම්පත් සංවර්ධනය පිළිබඳ ආංශික අධීක්ෂණ කාරක සභාව සහ කාන්තා සහ ස්ත්‍රී පුරුෂ සමාජ භාවය පිළිබඳ ආංශික අධීක්ෂණ කාරක සභාව මෙම තීරණය ගත්තේ ඒකාබද්ධ රැස්වීමකින් අනතුරුවයි. පාර්ලිමේනතුවේදී පැවති මෙම කමිටුවල ඒකාබද්ධ රැස්වීමට මහා සංඝරත්නය විශේෂඥ වෛද්‍යවරුන්, විශ්වවිද්‍යාල මහාචාර්යවරුන් අධ්‍යාපනඥයන්, ජාතික ළමාරක්ෂක අධිකාරියේ නිලධාරීන්, අධ්‍යාපන අමාත්‍යාංශයේ නිලධාරීන් ඇතුළු විශාල පිරිසක් එක්ව සිටියහ. මෙහිදී අදහස් දැක් වූ විද්වතුන් බොහෝ දෙනෙක් ළමා වියේදීම නවයොවුන් දරුවන්ට ලිංගික අධ්‍යාපනයක් ලබා දිය යුතු බව පෙන්වා දුන් අතර මේ සම්බන්ධව සෞඛ්‍ය අමාත්‍යාංශය සහ විශ්වවිද්‍යාල විසින් සිදු කළ සමීක්ෂණ රැසක තොරතුරු ද ඉදිරිපත් කර තිබුණි. පාර්ලිමේන්තුවේ සන්නිවේදන දෙපාර්තමේන්තුව සඳහන් කළේ, – හතේ අපේ පොත- නැමැති ග්‍රන්ථය නැවත පාසැල්වලට නිකුත් කළ යුතු බවට යෝජනා වූ අතර මේ සම්බන්ධව අවසන් තීරණය ලබන 21වන දා ගන්නා බවයි. එදිනට මෙම පොත සම්බන්ධව විවේචන එල්ල කළ මහා සඟරුවනට ද ආරාධනා කිරීමට ද තීරණයක් ගෙන ඇත."
    },
    {
        "content": "එලෙස මියගොස් ඇත්තේ, අසර්බයිජාන් බාකුහි වෙස්ටන් කැස්පියන් විශ්වවිද්‍යාලයේ ඉගෙනුම ලැබූ ශ්‍රී ලාංකික සිසුවියන් තිදෙනෙකි. ඔවුන් අවුරුදු 21, 23 හා 25 යන වයස්වල පසුවන බව විදෙස් වාර්තා අනාවරණ කළේ ය. විදුලි කාන්දුවකින් එම ගින්න හටගෙන අති බවත් එරට පොලීසිය හා ගිනි නිවීම් අංශ එක්ව වැඩිදුර විමර්ශන සිදු කෙරෙන බව ද විදෙස් වාර්තාවල සඳහන් විය. මේ අතර විදේශ කටයුතු අමාත්‍යාංශය පැවසුවේ, අදාළ සිදුවීම සම්බන්ධයෙන් ඉරානයේ ටෙහෙරාන් නුවර පිහිටි ශ්‍රී ලංකා තානාපති කාර්යාලය විසින් ඒ සම්බන්ධයෙන් වැඩිදුර කරුණු විමර්ශනය කරමින් සිටින බවයි."
    },
    {
        "content": "ජනාධිපතිතුමා අතිවිශේෂ ගැසට් නිවේදනයකින් පත් කර ඇති මෙම කොමිසමේ සභාපති ලෙස විශ්‍රාමික ශ්‍රේෂ්ඨාධිකරණ විනිසුරු කේ.ටි. චිත්‍රසිරි මහතා පත් කර ඇති අතර සුහද ගම්ලත් සහ ඩි.එම්. ගුණසේකර යන මහත්වරුන් එහි සාමාජිකයින් ය."
    },
    {
        "content": "1.  : ප්‍රසිද්ධියට පත්ව ඇති රන්ජන් රාමානායක මහතා හා විනිසුරුවරුන් අතර ඇති වූ බව කියන දුරකතන සංවාද පිළිබඳව වහාම පරීක්ෂණයක් කරන්නැයි ශ්‍රී ලංකා නීතිඥ සංගමය අගවිනිසුරුවරයාගෙන් ඉල්ලීමක් කර තිබේ. 2.  : ආන්දෝලනයකට ලක්ව ඇති ‘හතේ අපේ පොත’ පිළිබඳ අවසන් තීරණයක් ගැනීමට ලබන ජනවාරි 21වැනි දා විශේෂ රැස්වීමක් කැඳවීමට තීරණය කර තිබේ. 3.  : දකුණ හා මධ්‍යම ආසියානු කටයුතු භාර අමරිකානු නියෝජ්‍ය සහකාර ලේකම් ඇලිස් වේල්ස් මහත්මිය දෙදින නිල සංචාරයක් සඳහා ලබන 13 වැනිදා දිවයිනට පැමිණීමට නියමිතයි. 4.  : නව වසරේ පළමු චන්ද්‍ර ග්‍රහණය මෙරට වැසියන්ට ඊයේ රාත්‍රි දර්ශනය විය. 5. : ටෙහෙරාන් නුවර ආශ්‍රිතව යුක්‍රේන ගුවන් යානයක් කඩා වැටුණේ ඉරාන මිසයිල ප්‍රහාරයකින් බව බටහිර රාජ්‍ය නායකයෝ පවසති."
    },
    {
        "content": "රාජ්‍ය අමාත්‍යවරයා පැවසුවේ, ජනාධිපතිතුමාගේ ප්‍රතිපත්තිමාලාව අනුව එම වැඩපිළිවෙළ ක්‍රියාත්මක බවයි."
    },
    {
        "content": "අමාත්‍යවරයා පැවසුවේ, ඒ සම්බන්ධයෙන් පොලීසිය ද රාජකාරිය කරමින් සිටින බවයි. පසුගිය බදාදා පස්වරුවේ විශ්වවිද්‍යාලයේ ආපනශාලාවක් තුළදී නවකවදය සිදුවීමක් මුල්කර ගනිමින් ඇති වූ ගැටුමකින් තුවාල ලැබු සිසුවෙකු මේ වනවිට කොළඹ ජාතික රෝහලේ ප්‍රතිකාර ලබයි. ඒ සම්බන්ධයෙන් සැකපිට කොළඹ විශ්වවිද්‍යාලයේ සිසුන් 12 දෙනෙකු පොලිස් අත්අඩංගුවට පත්ව තිබේ. ඔවුන් අද අධිකරණය වෙත ඉදිරිපත් කිරීමට නියමිතයි."
    },
    {
        "content": "රාජ්‍ය අමාත්‍යවරයා පැවසුවේ, එම භටයින් දිවා කාලයේදී මෙන්ම රාත්‍රී කාලයේදීත් අලි වැට ආරක්ෂා කිරීමේ රාජකාරි කටයුතු සඳහා යොදවන බවයි."
    },
    {
        "content": "ඒ, අමාත්‍ය මහින්ද අමරවීර මහතාගේ උපදෙස් මතයි. දුර ගමන් සේවා සඳහා පවතින ලංගම බස් රථ සඳහා රියැදුරන් ප්‍රමාණවත් නොවන බව මගී ප්‍රවාහන කළමනාකරණ අමාත්‍යාංශය පෙන්වා දෙයි. එම අමාත්‍යාංශය පැවසුවේ, අවිධිමත් ලෙස උසස් වීම් ලබාදීම සහ ස්ථාන මාරු ලබාදීම හේතුවෙන් එම තත්ත්වය උද්ගතව ඇති බවයි. ඒ හේතුවෙන් වහාම ක්‍රියාත්මක වන පරිදි ලංගම සේවකයින් සඳහා ලබා දෙන ස්ථාන මාරු තාවකාලිකව අත්හිටුවන්නැයි අමාත්‍ය මහින්ද අමරවීර මහතා ශ්‍රී ලංකා ගමනාගමන මණ්ඩලයට උපදෙස් දී තිබේ. මේ අතර නව බස් රථ 500 ක් මිලදී ගැනීමට තීරණය කර ඇතැයි අමාත්‍ය මහින්ද අමරවීර මහතා පවසයි. ඔහු පැවසුවේ, මගී ජනතාවට වැඩි පහසුකම් සහිත බස් රථ මිලදී ගැනීමට එහිදී කටයුතු කරන බවයි. ධාවනය කිරීමට නුසුදුසු බස් රථ වැඩි ප්‍රමාණයක් ඩිපෝවල පවතින බව ද අමාත්‍යවරයා සඳහන් කළේ ය. මේ අතර ඉදිරියේදී තව ත් බස් රථ 2000 ක් මිල දී ගැනීමට ද නියමිත වේ."
    },
    {
        "content": "එම ඇගයීම් කටයුතු ලබන 18 සිට 26 දක්වා පැවැත්වීමට නියමිතයි. ඒ අනුව මාතර මහාමායා බාලිකා විද්‍යාලය, ශාන්ත අන්තෝනි බාලිකා විද්‍යාලය මහනුවර සහ කුරුණෑගල මල්ලවපිටිය සී.ඩබ්ලිව්.ඩබ්ලිව්. කන්නන්ගර විද්‍යාලය අදාළ කාලය තුළ සම්පූර්ණයෙන් වසා දැමෙනු ඇති. එසේම 2019 අපොස සාමාන්‍ය පෙළ විභාගයේ දෙවැනි අදියරේ ඇගයීම් කටයුතු හේතුවෙන් පාසල් 24 ක කොටසක් පමණ වසා තැබෙන බව ද අධ්‍යාපන දෙපාර්තමේන්තුව පැවසීය."
    },
    {
        "content": "මධ්‍යම කාරක සභාව ඊයේ රාත්‍රි රැස්වුණේ හිටපු ජනාධිපති පක්ෂයේ සභාපති මෛත්‍රීපාල සිරිසේන මහතාගේ ප්‍රධානත්වයෙනි."
    },
    {
        "content": "අප වාර්තාකරු සඳහන් කළේ අද උදෑසන මෙම මළ සිරුර හමුවී ඇති බව ය. සිද්ධියෙන් මියගොස් ඇත්තේ කොස්සින්න ප්‍රදේශයේ පදිංචි 59 හැවිරිදි විවාහක පුද්ගලයෙකි. අදාළ පුද්ගලයා කලෙක සිට වෙනත් කාන්තවක සමග අනියම් සම්බන්ධතාවක් පවත්වා ඇති අතර එම කාන්තාවගේ නිවසේ තිබී ඔහුගේ සිරුර සොයා ගැනිණි. පොලීසිය සැක පළ කරන්නේ මෙය ඝාතනයක් විය හැකි බව ය. අද දින සිද්ධියට අදාළ මහේස්ත්‍රාත් පරීක්ෂණය පැවැත්වීමට නියමිත අතර ගනේමුල්ල පොලීසිය විසින් වැඩිදුර පරීක්ෂණ පවත්වනු ලැබේ."
    },
    {
        "content": "ඊට අමතරව මහරගම, බොරලැස්ගමුව සහ කොළොන්නාව නගර සභා බල ප්‍රදේශවලටත්, කොටිකාවත්ත, මුල්ලේරියාව ප්‍රාදේශීය සභා බල ප්‍රදේශවලටත් අදාළ කාලසීමාව තුළ ජල සැපයුම අත්හිටවනු ඇති. එලෙස ජල සැපයුම අත්හිටුවන්නේ අඹතලේ ජල පවිත්‍රාගාරයේ වාර්ෂික නඩත්තු කටයුත්තක් හේතුවෙනි. ජල සම්පාදන මණ්ඩලය ජනතාවට දැනුම් දෙන්නේ ජලය රැස්කර තබාගන්නා ලෙස ය."
    },
    {
        "content": "ඒ, තමන් යටතේ සේවය කළ අඹු සැමි යුවළකගේ 14 හැවිරිදි බාලසයස්කාර පාසැල් දැරිවියක් බලහත්කාරයෙන් තමන්ට අයත් හෝටලයකට ගෙන ගොස් දුෂණය කිරිමේ චෝදනාවට වරදකරු කරමිනි. සිර දඬුවමට අමතරව දුෂණයට ලක්වූ දැරියට රුපියල් දෙලක්ෂ පනස් දහසක වන්දියක් ගෙවන ලෙසට විනිසුරුවරයා එහිදී නියෝග කළේය. එම වන්දි මුදල නොගෙවන්නේ නම්, එය දඩයක් ලෙස අය කර ගැනීමටත් එම දඩය නොගෙවන්නේ නම් බරපතල වැඩ සහිත අමතර සිරදඬුවම් ලබා දීමට නියෝග කළේය. විත්තිකරුට ලබාදී ඇති චෝදනා පැමිණිල්ල විසින් සාධාරණ සැකයෙන් ඔබ්බට ඔප්පු කර ඇති බව පෙන්වා දුන් විනිසුරුවරයා විත්තිකරුගේ එම ක්‍රියාව මගින් මහජන නියෝජිතයින් කෙරෙහි ජනතා විශ්වාසයට ඉතා බරපලතල හානියක් සිදුවී ඇති බව ත් එබැවින් විත්තිකරු සම්බන්ධයෙන් ලිහිල්ව කටයුතු කිරිමට ඇති හැකියාව තම අධිකරණයට නැති බවත් පෙන්වා දුන්නේය."
    },
    {
        "content": "පොලීසීය සඳහන් කළේ, දින කිහිපයක සිට අතුරුදන්ව සිටි තරුණයෙකුගේ මළ සිරුරක් එලෙස සොයාගත් බවයි. මියගොස් ඇත්තේ හැටන් දික්ඔය වත්තේ පදිංචි 25 හැවිරිදි තරුණයෙකි. සිද්ධිය සම්බන්ධයෙන් වැඩිදුර පොලිස් විමර්ශන ක්‍රියාත්මකයි."
    },
    {
        "content": "ඊට අමතරව මහරගම, බොරලැස්ගමුව සහ කොළොන්නාව නගර සභා බල ප්‍රදේශවලටත්, කොටිකාවත්ත, මුල්ලේරියාව ප්‍රාදේශීය සභා බල ප්‍රදේශවලටත් අදාළ කාල සීමාව තුළ ජල සැපයුම අත්හිටවනු ඇති. එලෙස ජල සැපයුම අත්හිටුවන්නේ අඹතලේ ජල පවිත්‍රාගාරයේ වාර්ෂික නඩත්තු කටයුත්තක් හේතුවෙනි. ජල සම්පාදන මණ්ඩලය ජනතාවට දැනුම් දෙන්නේ කල්තබා ජලය රැස්කර තබාගන්නා ලෙසයි."
    },
    {
        "content": "කටුනායක ගුවන් තොටුපොළ කාර්ය භාර කළමනාකාරවරයා පැවසුවේ අද පස්වරු 3.45 ට පමණ ජනාධිපතිවරයා එහි පැමිණි බවයි. එහිදී ජනාධිපතිවරයා ගුවන්තොටුපළ මෙහෙයුම් කටයුතු, පහසුකම් සහ මගී සේවා පිළිබඳ නිරීක්ෂණය කර ඇති අතර එහි නිලධාරීන් සහ මගීන් හමුවී කතාබහක ද නිරත ව ඇත. ජනාධිපතිවරයා සමග මෙම නිරීක්ෂණ චාරිකාවට ගුවන් තොටුපොළ සහ ගුවන් සේවා අධිකාරියේ සභාපති මේජර් ජෙනරාල් ජී. ඒ. චන්ද්‍රසිරි මහතා ද එක්ව සිටි බව ගුවන් තොටුපොළ කාර්ය භාර කළමනාකාරවරයා පැවසී ය."
    },
    {
        "content": "අදාළ නිවේදනය මගින්, ට්‍රාන්ස්පේරන්සි ඉන්ටනැෂනල් ශ්‍රී ලංකා ආයතනය කතානායකවරයාගෙන් ඉල්ලා සිටියේ, හැකි ඉක්මනින් මහජනතාවට හා පාර්ලිමේන්තු නියෝජිතයන්ට අනාවරණය කරන ලෙසයි. අදාළ වාර්තාවන් පාර්ලිමේන්තු මන්ත්‍රීවරුන් අතර විවෘතව සංසරණය වීම වැලැක්වීමට නීතිපතිවරයා විසින් කතානායකවරයාට උපදෙස් දීම සම්බන්ධයෙන් ට්‍රාන්ස්පේරන්සි ඉන්ටනැෂනල් ශ්‍රී ලංකා ආයතනය අවදානය යොමු කර තිබේ. ඔවුන් පෙන්වා දෙන්නේ, නීතිපති දෙපාර්තුමේන්තුවේ නිලධාරීන් නිර්ව්‍යාජ කටයුතු කලත්, වෝහාරික විගණන වාර්තාවන් නිකුත් කිරීමේ සිදුවීමට අදාළව ඔවුන්ගේ ක්‍රියා කලාපය ප්‍රශ්න සහගත බවයි. අදාළ වෝහාරික විගණන වාර්තාව මගින්, මෙතෙක් හෙළි නොවූ, දීර්ඝ කාලයක් තිස්සේ පවතින රාජ්‍ය මූල්‍ය කළමනාකරණයේ අක්‍රමිකතාවයන් ඉස්මතු කිරීමට මුලික අඩිතාලමක් සපයනු ඇතැයි ද ට්‍රාන්ස්පේරන්සි ඉන්ටනැෂනල් ශ්‍රී ලංකා ආයතනය නිකුත් කළ නිවේදනයේ සඳහන් ය."
    },
    {
        "content": "නිතිඥ ආශා කහවත්ත මහත්මිය විසින් මාධ්‍ය හමුවේ කළ අදාළ ප්‍රකාශය අධිකරණයේ ස්වාධිනත්වයට කළ බාධාවක් සේම අධිකරණයට අපහාස කිරිමක් බව පෙනී යන හෙයින් එකී නියෝගය නිකුත් කළ බව නීතිපතිවරයාගේ සම්බන්ධීකරණ නිලධාරී රජයේ අධි නීතීඥ නිෂාරා ජයරත්න මෙනවිය ප්‍රකාශ කළා ය. එම සිද්ධිය සම්බන්ධයෙන් නුගේගොඩ මහේස්ත්‍රාත් අධිකරණයට කරුණු වාර්තා කිරීමට නියමිතයි."
    },
    {
        "content": "රනිල් වික්‍රමසිංහ මහතා එහිදී එම ස්ථානයෙන් ඉවත්ව ගොස් ඇති අතර යෝජනාව කළ මන්ත්‍රීවරුන් පිටතට නොගොස් එහි රැඳී සිට ඡන්දයක් විමසා තිබේ. එහිදි නව නායකයා ලෙස සජිත් ප්‍රේමදාස මහතා පත්විය යුතු බවට 52 කට 0ක් ලෙස සම්මත වී ඇති බව ද වාර්තා විය."
    },
    {
        "content": "ඒ අනුව, ගාලුමුවදොර පිහිටි ආරක්ෂක අමාත්‍යාංශයේ ක්‍රීඩාංගණයට හෙලිකොප්ටර් ගොඩබැස්විය හැකි බව සිවිල් ගුවන් සේවා අධිකාරිය සඳහන් කළේය. තහනම ඉවත් කරමින් ඒ, සඳහා අවසර ලබා දී ඇති දේශීය ගුවන් සමාගම් ගණන 4කි. පසුගිය අවරුදු 25 ක කාලයේදි අදාළ මගී ගුවන් ගමන් ක්‍රියාත්මක කෙරුණේ රත්මලාන හා බත්තරමුල්ලේ සිටයි. නව තීරණයත් සමග කොළඹ නගරය ආශ්‍රිත සංචාරක කර්මාන්තය සංවර්ධනයට පහසුකම් සැලසෙන බව රජය ප්‍රකාශ කළේය."
    },
    {
        "content": "විද්‍යුත් මාධ්‍ය පිළිබද ඩිප්ලෝමා පාඨමාලාව, රූපවාහිනි හා ගුවන් විදුලි ඉදිරිපත් කිරීම පිළිබඳ සහතික පත්‍ර පාඨමාලාව, හා විකුණුම් සහ අලෙවිකරණය පිළිබඳ සහතික පත්‍ර පාඨමාලාව සාර්ථකව අවසන් කළ පිරිසට ඩිප්ලෝමා හා සහතික පත් ප්‍රදානය සිදු කෙරුණේ, රත්මලාන ස්ටයින් මැදිරි සංකිර්ණයේදීයි. දිවයිනේ ප්‍රදේශ රැසකින් තෝරා ගත් තරුණ තරුණයින් 75 දෙනෙකු හට මෙහිදි ඩිප්ලෝමා හා සහතික පත්‍ර ප්‍රදානය කළේ, ඌව වෙල්ලස්ස විශ්වවිද්‍යාලයේ උප කුලපති මහාචාර්ය ජයන්ත ලාල් රත්නසේකර මහතා ඇතුළු පිරිසකගේ ප්‍රධානත්වයෙනි. මෙහිදී MIM 2019 හොඳම ශිෂ්‍යයාට හිමි රන් සම්මානය හිමිවුයේ රුහාසා ඉර්ෆාන්ටයි. කැපිටල් මහාරාජා සංවිධානයේ විද්‍යුත් මාධ්‍ය ව්‍යාපාර සමුහ අධ්‍යක්ෂ නීඩ්‍රා වීරසිංහ, නීති හා මානව සම්පත් සමූහ අධ්‍යක්ෂ සුරංග ජයලත්, සමූහ අධ්‍යක්ෂ ශෙවාන් ඩැනියෙල්, එම්.අයි.එම්. ආයතනයේ ප්‍රධාන විධායක නිලධාරි චේතනා ලියනගේ යන මහත්ම මහත්මීහු ද ඩිප්ලෝමා ප්‍රදානෝත්සවය ඇමතූහ."
    },
    {
        "content": "දුම්රිය සේවා රාජ්‍ය අමාත්‍ය සී.බී. රත්නායක මහතා සදහන් කළේ , ගල්ගමුව සිට අනුරාධපුරය දක්වා දුම්රිය ස්ථානවල ජනතාවට පානය කිරිම සඳහා ජල පෙරන සවිකිරීමේ ව්‍යාපෘතියේදී මෙම මූල්‍ය වංචාව සිදුව ඇති බව ය. ව්‍යාපෘතිය සඳහා මුදල් ගෙවා තිබුණ ද කිසිඳු ජල පෙරනයක් සවිකර නොමැති බව අමාත්‍යවරයා ප්‍රකාශ කළේය. මේ අතර , පසුගිය කාලයේ දුම්රිය දෙපාර්තමේන්තුවට විදුලි පංකා මිලදි ගැනීමේදී සිදුවූ මුදල් වංචාවක් සම්බන්ධයෙන් ද පරීක්ෂණ ආරම්භ කළ බව රාජ්‍ය අමාත්‍ය සී.බී. රත්නායක මහතා සඳහන් කළේය."
    },
    {
        "content": "ජාතික මැතිවරණ කොමිෂන් සභාව සඳහන් කළේ, ඊට අදාළ ගැසට් නිවේදනය ද නිකුත් කළ බව ය. ලබන මස 16 වැනිදා දක්වා ඒ සඳහා අයදුම් කළ හැකි වේ. එලෙස නව දේශපාලන පක්ෂ ලියාපදිංචි කෙරෙන්නේ 2017 වසරෙන් පසුවයි. මැතිවරණ කාලසීමාවක පක්ෂ ලියාපදිංචිය නීතිවිරෝධී බැවින් පසුගිය කාලයේ එය සිදුනොකළ බව ද ජාතික මැතිවරණ කොමිසම ප්‍රකාශ කළේය. මේ වනවිට මෙරට පවතින පිළිගත් දේශපාලන පක්ෂ ගණන 70කි."
    },
    {
        "content": "එහි ජ්‍යෙෂ්ඨ විද්‍යාඥ සරත් ප්‍රේමසිරි මහතා සඳහන් කළේ, අද උදෑසන කාලයේදී එහි අගය ඒකක 100 – 150 ත් අතර පැවති බව ය. මෙම තත්ත්වය ලබන මාසයේ මුල් සතිය දක්වා පැවතිය හැකි බව ඔහු සඳහන් කළේය. කුඩා දරුවන්, ගැබිණි මව්වරුන් සහ ශ්වසන ආබාධ ඇති පුද්ගලයින් මේ සම්බන්ධයෙන් වැඩි අවධානයක් යොමු කළ යුතු බව සරත් ප්‍රේමසිරි මහතා වැඩිදුරටත් සඳහන් කළේය."
    },
    {
        "content": "ශ්‍රී ලංකා නිදහස් පක්ෂයේ ජ්‍යෙෂ්ඨ උප සභාපති මහාචාර්ය රෝහණ ලක්ෂ්මන් පියදාස මහතා සඳහන් කළේ, එහි නව සංවිධායකවරයා ලෙස රාජ්‍ය අමාත්‍ය ලසන්ත අලගියවන්න මහතා පත්කර ඇති බව ය. මේ අතර පසුගිය ජනාධිපතිවරණයේදී විනය විරෝධී ලෙස පක්ෂ මතය ප්‍රකාශ කිරීමට පෙර ශ්‍රී ලංකා පොදුජන පෙරමුණු අපේක්ෂකයා වූ ජනාධිපති ගෝඨාභය රාජපක්ෂ මහතාට සහය දැක්වූ ඩිලාන් පෙරේරා, එස්.බී. දිසානායක හා ලක්ෂ්මන් යාපා අබේවර්ධන යන මහත්වරුන්ට එරෙහිව පැවැත්වෙන පරීක්ෂණ හෙටින් අවසන්වීමට නියමිත වේ. මේ අතර එක්සත් ජාතික පක්ෂය සමග එක් වූ ගාමිණි විජිත් විජයමුණි සොයිසා මහතා සම්බන්ධ විනය පරික්ෂණ ද හෙට අවසන් වීමට නියමිතය."
    },
    {
        "content": "එහි අධ්‍යක්ෂ වෛද්‍ය හසිත අත්තනායක මහතා සඳහන් කළේ, බොරැල්ල වෛද්‍ය පර්යේෂණ ආයතනය සිදු කළ පරීක්ෂණවලදි ඒ බව තහවුරු වූ බව ය. දැනට දැඩි සත්කාර ඒකකයේ ප්‍රතිකාර ලබන රෝගියාගේ තත්ත්වය යහපත් අතට හැරෙමින් පවතින බව ද රෝහල් අධ්‍යක්ෂවරයා සඳහන් කළේය. මේ අතර, ලයන් එයාර් ගුවන් යානයේදි මියගිය පුද්ගලයින් දෙදෙනාගේ මළ සිරුරු පසුගිය 15 වැනිදා ඉන්දුනිසියාවට ගෙන ගිය බව මෙරට විදේශ කටයුතු අමාත්‍යාංශය ප්‍රකාශ කළේය. පසුගිය 13 වැනිදා අලුයම 2.45 ට පමණ ලයන් එයාර් ගුවන් සේවයට අයත් JT85 දරන එයාර් බස් A330 වර්ගයේ යානය කටුනායක ගුවන්තොටුපොළට හදිසියේ ගොඩ බස්වා තිබුණි. ඒ, ගුවන් යානයේ මගීන් දෙදෙනෙකු අසනීප වී ඇති බැවින් ප්‍රතිකාර අවශ්‍ය බව පවසමිනි. කෙසේ වෙතත් එම අවස්ථාව වන විටත් එම මගීන් දෙදෙනා මිය ගොස් තිබූ බව පොලිසිය ප්‍රකාශ කළේය. එලෙස මියගොස් ඇත්තේ, ඉන්දුනීසියානු ජාතික කාන්තාවක් සහ පිරිමි පුද්ගලයෙකි."
    },
    {
        "content": "ජනාධිපතිතුමා ඒ පිළිබඳ සිය නිර්දේශ ආණ්ඩුක්‍රම ව්‍යවස්ථා සභාව වෙත යොමු කළ බව සඳහන් වේ. ශ්‍රේෂ්ඨාධිකරණ විනිසුරු ජනාධිපති නීතීඥ ප්‍රසන්න ජයවර්ධන මහතාගේ අභාවයෙන් පසු ශ්‍රේෂ්ඨාධිකරණ විනිසුරු ධුරයක් පුරප්පාඩු වී තිබේ."
    },
    {
        "content": "අබුඩාබිහිදි සිදුවූ රිය අනතුරකින් ශ්‍රී ලාංකික කාන්තාවන් දෙදෙනකු මියගොස් ඇතැයි විදේශ කටයුතු අමාත්‍යාංශය පවසයි. එම අමාත්‍යාංශය සඳහන් කළේ, එම කාන්තාවන් ගමන් ගත් බස් රථය අනතුරට ලක්වීමෙන් ඔවුන් මරණයට පත්ව ඇති බවයි. අනතුරින් ලාංකික කාන්තාවන් දෙදෙනෙකු ඇතුළුව 6 දෙනෙකු මිය ගොස් තිබේ. විදේශ කටයුතු අමාත්‍යාංශයේ සඳහන් කළේ ඔවුන්ගේ සිරුරු මෙරටට ගෙන ඒම සඳහා අබුඩාබිහි ශ්‍රී ලංකා තානාපති කාර්යාලය කටයුතු කරමින් සිටින බවයි."
    },
    {
        "content": "පොලීසිය සඳහන් කළේ, ඔවුන් ගමන් ගත් ත්‍රිරෝද රථයට සිය භාරයට ගත් බවයි. ඔවුන් සන්තකයේ තිබී හෙරොයින් ජාවාරම් කිරීමෙන් උපයාගත් රුපියල් දෙලක්ෂ තිස්දහසකට අධික මුදලක් ද සොයා සොයා ගෙන තිබේ. සැකකරුවන් අතර කාන්තාවක ද වේ. ඔවුන් මහනුවර, අම්පිටිය, පේරාදෙණිය, අමුණුගම යන ප්‍රදේශවල පදිංචිකරුවෝ වෙති."
    },
    {
        "content": "ඒ අනුව එම යානා ක්‍රියාත්මක කිරීම සඳහා තවදුරටත් ආරක්ෂක අමාත්‍යාංශ අවසරය අවශ්‍ය නොවනු ඇති. කෙසේ වෙතත් හමුදා ප්‍රකාශක බ්‍රිගේඩියර් චන්දන වික්‍රමසිංහ මහතා පැවසුවේ, රාජ්‍ය ආරක්ෂාවට තර්ජනයක් වන මර්මස්ථානවල ඩ්‍රෝන යානා ක්‍රියාත්මක කළ නොහැකි බවයි. අදාළ යානා ක්‍රියාත්මක කිරීම සඳහා ආරක්ෂක අමාත්‍යාංශ අවසරය ලබා ගැනීම ඉවත් කළ ද, සිවිල් ගුවන් සේවා අධිකාරියේ අවසරය තවදුරටත් ලබාගත යුතු වේ."
    },
    {
        "content": "අත්අඩංගුවට ගත් සැකකරුවන් 8 දෙනාගෙන් , 5 දෙනෙකු ම ශ්‍රී ලාංකිකයින් බව පොලීසිය පැවසී ය. පසුගිය මාස දෙකක පමණ කාලයක සිට නගරයේ සිදුවූ සොරකම් සම්බන්ධයෙන් විමර්ශනය කළ පොලීසිය සැකකරුවන් අත්අඩංගුවට ගෙන තිබේ. අත්අඩංගුවට ගත් පිරිස අතර ඉන්දීය ජාතිකයින් දෙදෙනකු ද සිටින අතර  පොදු ප්‍රවාහන හා සාප්පු සංකීර්ණ ආශ්‍රිත ප්‍රදේශවල මොවුන්  සොරකමේ නිරතව සිට ඇති බව වාර්තා වේ. අත්අඩංගුවට ගත් වයස අවුරුදු 25 ත් 38 අතර පසුවන මෙම පිරිස අතර කාන්තාවෝ දෙදෙනෙක් ද වෙති. අත්අඩංගුවට ගත් සැකකරුවන් මෙල්බර්න් මහේස්ත්‍රාත් අධිකරණයට ඉදිරිපත් කිරිමෙන් අනතුරුව ඇප මත මුදාහැර ඇති අතර ලබන අප්‍රේල් 14 වන දින සැකකවරුන්ට එරෙහි නඩුව යළි කැඳවීමට නියමිතයි. මෙම ශ්‍රී ලාංකික සැකකරුවන් සම්බන්ධයෙන් එරට බලධාරින්ගෙන් තොරතුරු අපේක්ෂාවෙන් පසුවන බව පොලිස් මූලස්ථානය සඳහන් කළේ ය."
    },
    {
        "content": "විශ්‍රාමික මේජර් ජෙනරල් පාලිත ප්‍රනාන්දු , විශ්‍රාමික මේජර් ජෙනරල් කරුණාරත්න බණ්ඩා එගොඩවෙල, ආරක්ෂක අමාත්‍යාංශයේ හිටපු ජ්‍යෙෂ්ඨ සහකාර ලේකම් සුජාතා දමයන්ති ජයරත්න යන විත්තිකරුවන් තිදෙනා සහ එම නඩුවේ පළමු සහ දෙවන විත්තිකරුවන් ලෙස නම් කර සිටි රක්නා ලංකා සමාගම සහ ඇවන්ට්ගාඩ් මැරිටයිම් සමාගම එලෙස සියලු අධිචෝදනාවලින් නිදහස් කරනු ලැබී ය. නීතිපතිවරයා විසින් ගොනු කර තිබූ 7573 කින් යුත් අධිචෝදනා පත්‍රය සම්බන්ධයෙන් විත්තියේ නීතිඥයින් ඉදිරිපත් කළ මූලික නෛතික විරෝධතා සම්බන්ධයෙන් තීන්දුව ලබාදෙමින් ධම්මික ගනේපොල, ආදිත්‍ය පටබැදිගේ සහ මංජුල තිලකරත්න යන විනිසුරු මඩුල්ල එම නියෝග කළේ ය. විනිසුරු මඩුල්ල දැනුම් දුන්නේ අධිචෝදනා 7573 අතරින් තවදුරටත් පවත්වාගෙන යාමේ නීතිමය හැකියාව ඇත්තේ අධිචෝදනා 19 ක් පමණක් බවයි. ඒ සම්බන්ධයෙන් සාක්ෂි විභාගය ලබන පෙබරවාරි 10 වන දා පැවැත්වීමට නියමිතව තිබේ. විශ්වජිත් චන්දන දියබලනගේ, ජෝන් ඇල්බට් තිලකරත්න, එම නෞකාවේ කපිතාන්වරයා ලෙස සේවය කළ යුක්‍රේන ජාතික කෙනඩි ගැබ්බ්‍රි ලෝ , මේජර් නිශ්ශංක සේනාධිපති, වික්ටර් සමරවීර , නිළුපුල් ද කොස්තා, පොන්නතුරෙයි බාල සුබ්‍රමනියම් ප්‍රේමචන්ද්‍ර හා සමන් දිසානායක යන විත්තිකරුවන් 8 දෙනාට එරෙහිව අධිචෝදනා 19 යටතේ නඩුව තවදුරටත් පවත්වාගෙන යන්නේ දැයි, සලකා බලන ලෙස ද විශේෂ මහාධිකරණය නීතිපතිවරයාට දැනුම් දුන්නේ ය. එම නඩුවේ හත්වන සැකකරු ලෙස නම් කර තිබූ ඇවන්ට්ගාඩ් මැරිටයිම් සර්විසර් සමාගමේ සභාපති මේජර් නිශ්ශංක සේනාධිපති මහතා රුපියල් ලක්ෂ 5 ක මුදල් ඇප හා රුපියල් ලක්ෂ 25 බැගින් වූ ශරීර ඇප දෙකක් මත මුදා හැරීමට ද එහිදී නියෝග කළේ ය. ඔහුට අධිකරණයේ අවසරයකින් තොරව විදේශගත වීම වළක්වන නියෝගයක් ද නිකුත් කළ විනිසුරු මඩුල්ල එම විත්තිකරුගේ විදේශ ගමන් බලපත්‍රය අධිකරණයට භාරදෙන ලෙසටද නියෝග කරනු ලැබී ය. ඇවන්ට්ගාඩ් මැරිටයිම් සර්විසස් සමාගමට අයත් එම්. වී. ඇවන්ට්ගාඩ් නෞකාවේ කිසිදු නීත්‍යනුකූල බලපත්‍රයක් හෝ අවසර පත්‍රයක් නොමැතිව නීති විරෝධී ගිනිඅවි 816 ක් සහ ජීව උණ්ඩ දෙලක්ෂ දෙදහස් නවසිය තිස්පහක් සන්තකයේ තබා ගැනීම ඇතුළු චෝදනා යටතේ නීතිපතිවරයා මෙම නඩුව පවරා තිබේ. නිදහස් කරනු ලැබු 12 වන විත්තිකාරිය වන සුජාතා දමයන්ති ජයරත්න මහත්මියට නිකුත් කර තිබූ වරෙන්තු නියෝගය ආපසු කැඳවීමට ද විනිසුරු මඩුල්ල අද නියෝග කළේ ය."
    },
    {
        "content": "ඒ, ජල සම්පාදන මණ්ඩලයේ කැලණි ගඟ ඉවුර ජල ව්‍යාපෘතියේ දෙවැනි අදියරේ අත්‍යවශ්‍ය ඉදිකිරීමක් හේතුවෙනි. ඒ අනුව පෑලියගොඩ, වත්තල – මාබෝල නගර සභා බල ප්‍රදේශ, කැලණිය ප්‍රාදේශීය සභා බල ප්‍රදේශයේ හැඳල, ඇලකන්ද සහ පල්ලියවත්ත, බියගම ප්‍රාදේශීය සභා බල ප්‍රදේශයේ මගුරුවිල පාර, විජේරාම මාවත, කේ.ඊ. පෙරේරා මාවත, ගෝනවල, පමුණුවිල සහ බතලහේනවත්ත යන ප්‍රදේශවල ජල සැපයුම අත්හිටුවනු ඇති."
    },
    {
        "content": "COLOMBO (News 1st) : පාර්ලිමේන්තු මන්ත්‍රී රන්ජන් රාමනායක මහතා අද නුගේගොඩ මහේස්ත්‍රාත් අධිකරණයට ඉදිරිපත් කළේ ය. ඒ පසුගියදා ඔහුගේ මාදිවෙල පිහිටි නිවස කොළඹ අපරාධ කොට්ඨාසය පරීක්ෂා කළ අවස්ථාවේ ලියාපදිංචි නොකළ ගිනිඅවියක් සහ උණ්ඩ 123 සොයා ගැනීමේ නඩුවට අදාළවයි. එම නඩුව පෙබරවාරි මස 07 වන දා දක්වා කල් තැබීමට නුගේගොඩ මහේස්ත්‍රාත් වසන්ත කුමාර මහතා නියෝග කළේ ය. විත්තිය වෙනුවෙන් නීතිඥ උදුල් ප්‍රේමරත්න මහතා සහ ආශා කහවත්ත මහත්මිය පෙනී සිටියහ. මේ අතර රන්ජන් රාමනායක මහතා සමග විනිසුරුවරුන්ට බලපෑම් කළ බව කියන දුරකථන සංවාද පිළිබඳ නඩුව ලබන 29 වන දා කැඳවීමට නියමිතයි."
    },
    {
        "content": "එහි ලේකම් එම්.එච්.එම් චිත්‍රානන්ද මහතා සඳහන් කළේ, වසර ගණනාවක සිට සියලු අධ්‍යාපන විද්‍යා පීඨවල පීඨාධිපති තනතුරු හොබවන්නේ වැඩබලන පදනම මත පත් කළ නිලධාරීන් බවයි. මෙම තත්ත්වය විද්‍යා පීඨවල කාර්යක්ෂම පරිපාලනයක් ගෙනයාමට බාධවක් වී ඇති බව ඔහු පැවසීය. ඒ අනුව ගුරු අධ්‍යාපනඥ සේවයේ සුදුසුකම් සපුරා ඇති පුද්ගලයින්ට මේ වනවිට සම්මුඛ පරීක්ෂණ කැඳවා තිබේ. එම සම්මුඛ පරීක්ෂණ හෙට දිනයේත් පැවැත්වෙනු ඇති. සම්මුඛ පරීක්ෂණවලදී සුදුසුකම් සපුරාලන පුද්ගලයින් විද්‍යා පීඨවල පීඨාධිපති තනතුරු සඳහා මෙන්ම නියෝජ්‍ය පීඨාධිපති ඇතුළු අංශ ප්‍රධාන තනතුරු සඳහා පත් කරන බව අධ්‍යාපන අමත්‍යාංශ ලේකම් එම්.එච්.එම් චිත්‍රානන්ද මහතා කියා සිටියේ ය."
    },
    {
        "content": "පොලීසිය පැවසුවේ, ත්‍රිරෝද රථයකින් පැමිණි පිරිසක් ලාතුගල මාර්ගයේදී මග හරස් කරමින් පොලිස් නිලධාරීන්ට පහරදීමක් සිදු කර ඇති බවයි. පහරදීමෙන් නිලධාරියෙකු සුළු තුවාල ලැබූ අතර ඔවුන් ගමන්ගත් ත්‍රිරෝද රථයදට අලාභහානි සිදු කර තිබේ. සැකකරුන් පැමිණි ත්‍රිරෝද රථය ද පොලීසිය භාරයට ගෙන තිබේ. අත්අඩංගුවට ගත් සැකකරුවන් අද අම්පාර මහේස්ත්‍රාත් අධිකරණයට ඉදිරිපත් කිරීමට නියමිතයි."
    },
    {
        "content": "එළෙස මියගොස් ඇත්තේ, අසර්බයිජාන් බාකුහි වෙස්ටන් කැස්පියන් විශ්වවිද්‍යාලයේ ඉගැනුම ලැබූ අවුරුදු 21, 23 හා 25 යන වයස්වල පසුවන ශ්‍රී ලාංකික සිසුවියන් තිදෙනෙකි. විදුලි කාන්දුවකින් එම ගින්න හටගෙන ඇති අතර විදෙස් වාර්තා පැවසුවේ ඒ සම්බන්ධයෙන් එරට පොලීසිය හා ගිනි නිවීම් අංශ එක්ව වැඩිදුර විමර්ශන කරන බවයි. ඉරානයේ ටෙහෙරාන් නුවර පිහිටි ශ්‍රී ලංකා තානාපති කාර්යාලය හරහා ඒ සම්බන්ධයෙන් වැඩිදුර තොරතුරු විමර්ශනය කරමින් සිටින බව විදේශ කටයුතු අමාත්‍යාංශය සඳහන් කළේ ය."
    },
    {
        "content": "එම මධ්‍යස්ථානය සඳහන් කළේ, මාතර සිට හම්බන්තොට හරහා පොතුවිල් දක්වා මුහුදු ප්‍රදේශවල සුළඟේ වේගය ද ඇතැම් සිට පැයට කිලෝමීටර් 50 දක්වා ඉහළ දක්වා ඉහළ යා හැකි බැවින් එම මුහුදු ප්‍රදේශ රළු විය හැකි බවයි. ඒ පිළිබඳව ධීවර හා නාවුක ප්‍රජාව විමසිලිමත් විය යුතු බව ද කාලගුණ විද්‍යා දෙපාර්තමේන්තුව පවසයි."
    },
    {
        "content": "පොලිස් විශේෂ කාර්ය බලකාය පැවසුවේ, සැකකරුවන් සන්තකයේ තිබ හෙරොයින් මිලිග්‍රෑම් 1500 ක් සිය භාරයට ගත් බවයි. සැකකරුවන් වැඩිදුර විමර්ශන සඳහා වීරකැටිය පොලිස් ස්ථානය වෙත ඉදිරිපත් කර තිබේ."
    },
    {
        "content": "ඒ සැකකරුවන් අද අලුත්කඩේ මහේස්ත්‍රාත් අධිකරණයට ඉදිරිපත් කිරීමෙන් අනතුරුවයි. ඔවුන්ට චෝදනා එල්ල වී ඇත්තේ පහරදීම, තුවාල සිදු කිරීම, අයුතු ජනරාශීය සහ සාපරාධි බිය ගන්වීමයි. ලබන 13 වන දා සැකකාර සිසුන් හඳුනා ගැනීමේ පෙරට්ටුවකට ද ඉදිරිපත් කරන ලෙස අධිකරණය නියෝග කෙරිණ. කොළඹ විශ්වවිද්‍යාලයේ පෙරේදා පස්වරුවේ ආපන ශාලාවක් තුළදී නවක වධ සිදුවීමක් මුල්කර ගනිමින් ගැටුමක් සිදුව ඇති අතර ඊයේ පස්වරුවේ ඊට සම්බන්ධ මෙම සිසුන් 12 දෙනා අත්අඩංගුවට ගැනිණ. දෙවන වසරේ සිසුන් පිරිසක්, පළමු වසරේ සිසුන්ට විශ්වවිද්‍යාලය තුළදී මෙන්ම බොරැල්ලේ පිහිටි ශිෂ්‍ය නේවාසිකාගාරයේදී පසුගිය දින කිහිපය පුරා අමානුෂික ලෙස නවක වධය ලබාදී ඇතැයි, වාර්තා වේ. ඊට එරෙහි වූ තෙවන වසරේ සිසුවෙක් සහ තවත් සිසුවෙකු පහරදීමට ලක්ව ඇති අතර ඔවුන් කොළඹ ජාතික රෝහලට ඇතුළත් කර තිබේ."
    },
    {
        "content": "ජනාධිපතිවරයා ප්‍රථමයෙන් පැමිණියේ ශ්‍රී දළඳා මාළිගාවටයි. දළඳා සමිඳුන්ගේ ආශිර්වාද ලබාගත් ජනාධිපතිවරයා ඉන් අනතුරුව මල්වතු මහා විහාරයට පැමිණියේ ය. සියම් මහා නිකායේ මල්වතු පාර්ශවයේ මහා නායක අතිපූජ්‍ය තිබ්බටුවාවේ ශ්‍රී සුමංගල මහ නා හිමියන් බැහැදුටු ජනාධිපතිවරයා උන්වහන්සේගෙන් ආශිර්වාද ලබා ගත්හ. අනතුරුව ගෝඨාභය රාජපක්ෂ මහතා මල්වතු පාර්ශවයේ අනුනායක අතිපූජ්‍ය නියංගගොඩ විජිතසිරි අනු නා හිමියන් බැහැ දුටුවේ ය. ජනාධිපතිවරයා සියම් මහා නිකායේ අස්ගිරි පාර්ශවයේ මහා නායක අතිපූජ්‍ය වරාගොඩ ශ්‍රී ඥානරථන මහ නා හිමියන්ව බැහැදුටුවේ අස්ගිරි මහා විහාරයේදීයි. මෙම අවස්ථාවට අස්ගිරි පාර්ශවයේ අනුනායක අතිපූජ්‍ය ආනමඩුවේ ධම්මදස්සී හිමියන් ඇතුළු එම පාර්ශවයේ මහා සංඝරත්නය ද වැඩම කොට සිටියහ. මැණික්හින්න විද්‍යාසාගර පිරිවනට පැමිණි ජනාධිපතිවරයා එහිදී රාමඤ්ඤ මහා නිකායේ මහා නායක අතිපූජ්‍ය නාපන පේමසිරි මහා නා හිමියන් බැහැ දැක ආශිර්වාද ලබා ගත්තේ ය. අස්ගිරි මහා පිරිවෙන් පරිවනාධිපති පූජ්‍ය නාරම්පනාවේ ආනන්ද හිමියන් ද බැහැ දැක ජනාධිපතිවරයා ආශිර්වාද ලබා ගත්තේ ය. අනතුරුව ජනාධිපතිතුමා පැමිණියේ ගැටඹේ රාජෝපවනාරමයටයි. එහිදි රාජෝපවනාරාමාධිපති පූජ්‍ය කැප්පැටියාගොඩ සිරිවිමල නාහිමියන් බැහැදැක ජනාධිපතිවරයා ආශිර්වාද ලබා ගත්තේ ය."
    },
    {
        "content": "එහි උසස් නිලධාරියෙකු සඳහන් කළේ, එම හඬපට පිළිබඳ සම්පූර්ණ වාර්තාවක් ලබාදෙන්නැයි දැනුම් දෙමින් මෙම හඬපට යොමු කර ඇති බවයි. එම වාර්තා පදනම් කර ගනිමින් ඉදිරි විමර්ශන ක්‍රියාත්මක කරන බව ද ඔහු සඳහන් කළේ ය. මේ පිළිබඳව කළ විමසීමකදී රජයේ රස පරීක්ෂණ දෙපාර්තමේන්තුවේ නිලධාරියෙකු සඳහන් කළේ, හඬපටවලින් කොටසක් මේ වන විට තම දෙපාර්තමේන්තුවට ලැබී ඇති බවයි. එම දුරකථන සංවාද සහිත හඬපට හඬ විශ්ලේෂක විද්‍යාගාර නිලධාරීන් විසින් විමර්ශනය කිරීමට පියවර ගනු ලබන ඇති බව ද, ඔහු සඳහන් කළේ ය. එම නිලධාරියා පැවසුවේ, ඉතා කඩිනමින් මෙහි වාර්තාව අදාළ අංශ වෙත යොමු කිරීමට දැනටමත් සැලසුම් කරමින් ඇති බවයි."
    },
    {
        "content": "එම කොමිසම සඳහන් කළේ ඒ අනුව කොමිසම රැස් වී ඒ පිළිබඳව සාකච්ඡා කළ බවයි. අදාළ ක්‍රමවේදයන්ට අනුව එම විනිසුරුවරුන් සම්බන්ධයෙන් ඉදිරි ක්‍රියාමාර්ග ගන්නා බව අධිකරණ සේවා කොමිෂන් සභාව සඳහන් කළේ ය. අගවිනිසුරු ජයන්ත ජයසූරිය මහතා අධිකරණ සේවා කොමිසමේ සභාපති ධුරය දරන අතර එය තවත් කොමසාරිස්වරුන් දෙදෙනෙකුගෙන් සමන්විතයි."
    },
    {
        "content": "එහි නිලධාරියෙකු සඳහන් කළේ, ඒ අතර ප්‍රතිජීවක ඖෂධ ඇතුළු ඖෂධ වර්ග වන බවයි. අදාළ මිල අඩු කිරීම් සඳහා ඉදිරියේදී සෞඛ්‍ය අමාත්‍යවරියගේ අනුමැතිය හිමිවනු ඇති බව ජාතික ඖෂධ නියාමන අධිකාරිය සඳහන් කළේ ය. මේ වනවිට අවස්ථා කිහිපයකදී මිල අඩුකර ඇති ඖෂධ සංඛ්‍යාව 70 කට අධිකයි."
    },
    {
        "content": "ගම්මැද්ද V – Force සමග එක් වෙමින් , එම් ඒ එස් ආයතනය ,ශ්‍රී ලංකා යුද හමුදාව , සහ පරිසර සංවිධාන ඇතුළු පාර්ශ්ව ගණනාවක් අද මෙහි දෙවැනි අදියර ක්‍රියාත්මක කළේ ය. මෙරට සුන්දර ජෛයිව විවිධත්වයක් ඇති ඇල්ල කඳුකරයට යළිත් ජීවය දෙන්නට, ලහි ලහියේ ගමන් කරන ස්වේච්ඡා බලකායට විශාල පිරිසක් එක්ව සිටියහ. මනරම්ව දිස්වෙන ඇල්ල කදු පන්තිය වෙත ගමන් කළ වී ෆෝස් බලකාය, පැල රෝපනය ආරම්භ කිරීමට පෙර පැවැති කෙටි උත්සවයට සහභාගි විය. අනතුරුව පැළ රෝපණය ඇරඹුණු අතර ඒ සඳහා රූනා, සපු, කුඩුදවුල , එරමුදු. සුදුහඳුන් , ගම්මාලු, නෙල්ලි, පිහිඹියා ඇතුළු පැළ වර්ග රාශියක් එහි රැගෙන ගොස් තිබිණ. ඇල්ල කඳුවැටියේ කිතල් ඇල්ල ප්‍රෙද්ශයේ අක්කර 10 ක බිම් පෙදෙසක් තුළ එම පැළ රෝපණය කෙරිණ. ඌව පළාත් සභාව, වන සංරක්ෂණ දෙපාර්තමේන්තුව, වන ජීවී සංරක්ෂණ දෙපාර්තමේන්තුව, මධ්‍යම පරිසර අධිකාරිය, ශ්‍රී ලංකා යුද හමුදාව,ඇල්ල ප්‍රදේශිය සභාව, ඇල්ල සංචාරක මග පෙන්වන්නන්ගේ සංගමය, පොලීසිය සහ තවත් ආයතන රැසක් මෙන්ම ප්‍රෙද්ශවාසීන්ද වී ෆෝර්ස් බලකාය සමග එක්විය."
    },
    {
        "content": "එහි අතිරේක ලේකම් සුනිල් ද අල්විස් මහතා සඳහන් කළේ, කොළඹ, කරාපිටිය හා මහනුවර ඇතුළු රෝහල් කිහිපයක පවතින තදබදය අවම කර ජනතාවට තමන් පදිංචි දිස්ත්‍රික්යේදීම අවශ්‍ය ප්‍රතිකාර සේවා පුළුල් කිරීම මෙහි අරමුණ බවයි. මාතලේ, කිලිනොච්චි, මුලතිව්, මන්නාරම හා වව්නියාව යන දිස්ත්‍රික්කවල මධ්‍යම රජයට අයත් රෝහලක් මෙතෙක් පිහිටුවා නැත. මේ හේතුවෙන් එම දිස්ත්‍රික්ක අයත් වන පළාත් සභා රෝහල්වලින් පමණක් ප්‍රතිකාර ගැනීමට ජනතාවට සිදු වේ. එහෙත් ප්‍රමාණවත් ප්‍රතිපාදන නොවීමෙන් එම රෝහල් සංවර්ධනය පළාත් සභා මගින් සිදු නොකිරීම හේතුවෙන් දියුණු ප්‍රතිකාර ක්‍රම ලබා ගැනීමට ජනතාවට දුර බැහැරට යාමට සිදුව ඇති බව අමාත්‍යාංශය සඳහන් කළේ ය. නව වැඩපිළිවෙළ යටතේ දිස්ත්‍රික්කය තුළ මධ්‍යම රාජයට පවරා ගත් රෝහල් සංවර්ධනය කර ජනතාවට පහසුකම් ලබා දීමට නියමිතයි."
    },
    {
        "content": "පවුලේ ඥාතීන් පැවසුවේ, කෙටි කලක් රෝගාතුරව පසු වූ මනෝරත්න මහතා සිය නිවසේදී අභාවප්‍රාප්ත වූ බවයි. මියයන විට ඔහුගේ වයස අවුරුදු 71 කි. ඔහුදේ දේහය අද පෙරවරුවේ සිට මහජන ගෞරවය සඳහා බොරැලස්ගමුව, රත්නාරාම පාරේ අභයරත්න මාවතේ පිහිටි නො. 18 නිවසේ තැන්පත් කර තැබෙන අතර අවසන් කටයුතු පසුව දැනුම් දෙන බව පවුලේ ඥාතීන් ප්‍රකාශ කළහ. වේදිකාව, සිනමාව, ටෙලිනාට්‍ය ඇතුළු සෑම අංශයකින්ම එක ලෙස ප්‍රතිභාව දැක්වූ ඔහු 1948 වසරේදී නුවරඑළිය, දෙහිපේ නම් ගම්මානයේ උපත ලැබුවේ ය. පාසල් වියේදීම වේදිකාවට අත්පොත් තැබූ ජයලත් මනෝරත්න මහතා සරසවි ජීවිතයේදී මහාචාර්ය එදිරිවීර සරච්චන්ද්‍රයන්ගේ හමුවීමත් සමග එහි කූටප්‍රාප්තියට ළඟා විය. පේරාදෙණිය සරසවියේ දෙවන වසරේදී ප්‍රේමතී ජායතී සෝකෝ නාට්‍යයට සම්බන්ධ වූ මනෝරත්නයන් වෙස්සන්තර, කදාවළලු, එලොව ගිහින් මෙලොව ආවා සරච්චන්ද්‍ර නාට්‍ය රැසකටම සිය රංගන දායකත්වය ලබා දුන්නේ ය. ජයලත් මනෝරත්නයන් තම වේදිකා නාට්‍ය නිර්මාණාවලිය ආරම්භ කරන්නේ මහගිරිබද වේදිකා නාට්‍යයෙනි. වාර්තා රංග තීරිය උපයෝගී කර ගනිමින් එතැන් සිට මනෝරත්නයන් වේදිකා නාට්‍ය රැසක් නිර්මාණය කරන අතර එම සියලු නාට්‍යය මෙරට වේදිකා නාට්‍ය ක්ෂේත්‍රයේ සන්ධිස්ථාන මංසලකුණු සනිටුහන් කිරීමට සමත් විණි. අන්දරේලා, ගුරුතරුව, තල මල පිපිලා, පුත්‍ර සමාගම, සොක්‍රටීස් යන නාට්‍ය නිර්මාණ ජයලත් මනෝරත්නයන් විසින් මෙරට ප්‍රේක්ෂකයින්ට දායාද කළ විශිෂ්ට කෘති ලෙස අදටත් සම්භාවනාවට පාත්‍ර විය. ටයිටස් තොටවත්තයන්ගේ හදයා චිත්‍රපටයෙන් සිනමා දිවියට පිවිසි මනෝරත්නයන් එතැන් සිට සිය රංගන ප්‍රතිභාවෙන් හැඩ කළ චිත්‍රපට සංඛ්‍යාව 30 කට අධිකයි. පුංචි තිරයේ ද ටෙලි නාට්‍ය රැසක් ඔහුගේ රංගන කෞශල්‍යයෙන් ඔපවත් විය. හොඳම වේදිකා නළුවා, ටෙලි නාට්‍ය නළුවා මෙන්ම හොඳම චිත්‍රපට නළුවා යන අංශ තුනෙන්ම සම්මානයට පාත්‍ර වූ මනෝරත්නයන් ස්වකීය වේදිකා නිර්මාණ රැසකටම රාජ්‍ය සම්මාන දිනා ගත්තේ ය. 1979 දී යුග දිවියට පිවිසි මනෝරත්නයන්ට බානුක නම් පුතෙකු සහ ඉන්දීවරී නම් දියණියක ද වේ."
    },
    {
        "content": "කාර්යයේ නියුතු කාලගුණ විද්‍යාඥ ජනක කුමාර මහතා සඳහන් කළේ, ගාල්ල සිට හම්බන්තොට හරහා පොතුවිල් දක්වා වන මුහුදු ප්‍රදේශවල ද සුළගේ වේගය ඉහළ යා හැකි බවයි."
    },
    {
        "content": "අමාත්‍ය දිනේෂ් ගුණවර්ධන මහතා සඳහන් කළේ, ඉරාන ශ්‍රී ලංකා තානාපතිවරයා සමග එම සාකච්ඡාව පැවැත්වෙන බවයි. එම සාකච්ඡාවෙන් අනතුරුව කඩිනමින් එම මෘත දේහයන් මෙරටට ගෙන්වා ගැනීමට කටයුතු කරන බව අමාත්‍යවරයා පැවසුවේ ය. අසර්බයිජානයේ බකුහි වෙස්ටන් කැස්පියන් පෞද්ගලික විශ්වවිද්‍යාලයේ ඉගෙනුම ලැබූ අවුරුදු 21, 23 හා 25 යන වයස්වල පසුවන ශ්‍රී ලාංකික සිසුවියන් තිදෙනෙකුට මෙම ඉරණමට මුහුණදීමට සිදු වුණි. එම විශ්වවිද්‍යාලයේ පාඨමාලාවක් හැදැරීම සඳහා ඔවුන් තිදෙනා ගොස් ඇත්තේ පසුගිය වසරේ අගෝස්තු මාසයේදීයි. තරුණියන් නවාතැන් ගෙන සිටි බකු අගනුවර බේයිල් නාගරික සීමාවේ දෙමහල් නිවසක බිම් මහලේ ඇති වූ ගින්නක් සමග විෂ දුම ආග්‍රාණය වීම නිසා සිසුවියන් තිදෙනා මියගොස් ඇතැයි විදෙස් මාධ්‍ය වාර්තා කළේ ය. ගින්නට හේතුව එම නිවසේ විදුලි පරිපථයේ දෝෂයක් බව සඳහන් වේ. ඒ සම්බන්ධයෙන් එරට පොලීසිය හා ගිනි නිවීම් අංශ විමර්ශන පවත්වනු ලබයි."
    },
    {
        "content": "ඔහු මේ බව සඳහන් කළේ, කැස්බෑවේ පැවති ජන රැළියකට එක්වෙමිනි."
    },
    {
        "content": "පොලීසිය පැවසුවේ, පහරදීම සම්බන්ධයෙන් රත්තොට පොලීසියට පැමිණිල්ලක් ලැබී ඇති බවයි. රත්තොට ප්‍රාදේශීය සභාව ඉදිරිපිටදී මෙම පහරදීම සිදුව ඇත. පහරදුන් සැකකරු ප්‍රදේශයෙන් පළාගොස් ඇතැයි පොලීසිය පැවසුවේ ය."
    },
    {
        "content": "පොලීසිය පැවසුවේ, එහිදී හෙරොයින් කිලෝග්‍රෑම් 1යි ග්‍රෑම් 634 ක්, අයිස් ග්‍රෑම් 403 සහ කේරල ගංජා ග්‍රෑම් 573 ක් සිය භාරයට ගත් බවයි. ඒවායේ වටිනාකම රුපියල් දෙකෝටි පනස් ලක්ෂයකට අධික ය. පොලීසිය පැවසුවේ, අත්අඩංගුවට ගත් සැකකරුවන් 42, 26 සහ 24 හැවිරිදි වියේ පසුවන දෙමටගොඩ ප්‍රදේශයේ පදිංචිකරුවන් බවයි. සැකකරුවන් හෙට මාලිගාකන්ද මහේස්ත්‍රාත් අධිකරණයට ඉදිරිපත් කිරීමට නියමිත අතර සතියක රැඳවුම් නියෝග ලබා ගැනීමට කටයුතු කරන බව පොලීසිය ප්‍රකාශ කළේ ය. ජාවාරමට සම්බන්ධ ප්‍රධාන සැකකරු හඳුනාගෙන ඇති අතර ඔහු අත්අඩංගුවට ගැනීමට පුළුල් මෙහෙයුමක් මේ වනවිට ක්‍රියාත්මකයි."
    },
    {
        "content": "අධිකරණ සේවා කොමිෂන් සභාව සඳහන් කළේ, ලබන සතිය අවසන් වීමට පෙර අදාළ කරුනු කොමිෂන් සභාව වෙත යොමු කළ යුතු බවට ඔවුන්ට දැනුම් දී ඇති බවයි. දුරකථන සංවාද පැවැත්වූ බවට චෝදනා එල්ල වන විශ්‍රාමික විනිසුරුවරිය සම්බන්ධයෙන් ගන්නා ඉදිරි ක්‍රියාමාර්ග පිළිබඳව තවදුරටත් සාකච්ඡා කරමින් ඇතැයි, නිවුස්ෆස්ට් කළ විමසීමකදී අධිකරණ සේවා කොමිෂන් සභාව පැවසී ය. පාර්ලිමේන්තු මන්ත්‍රී රන්ජන් රාමනායක මහතා සමග දුරකථන සංවාද පැවැත්වූ බවට චෝදනා එල්ල වන විනිසුරුවරුන් තිදෙනෙකු සම්බන්ධයෙන් පැමිණිලි කිහිපයක් ලැබී ඇතැයි අධිකරණ සේවා කොමිසන් සභාව මීට පෙර සඳහන් කළේ ය. එම කොමිසම සදහන් කළේ, අදාළ ක්‍රමවේදයන්ට අනුව එම විනිසුරුවරුන් සම්බන්ධයෙන් ඉදිරි ක්‍රියාමාර්ග ගන්නා බවයි. අගවිනිසුරු ජයන්ත ජයසූරිය මහතා අධිකරණ සේවා කොමිසමේ සභාපති ධුරය දරන අතර එය තවත් කොමසාරිස්වරුන් දෙදෙනෙකුගෙන් සමන්විතයි."
    },
    {
        "content": "විදේශ සබඳතා අමාත්‍යාංශය සඳහන් කළේ, රුසියානු විදේශ අමාත්‍යවරයා සිය සංචාරය තුළදී විදේශ අමාත්‍ය දිනේෂ් ගුණවර්ධන, ජනාධිපති ගෝඨාභය රාජපක්ෂ සහ අග්‍රාමාත්‍ය මහින්ද රාජපක්ෂ යන මහත්වරුන් හමුවීමට නියමිත බවයි. මෙහිදී ආර්ථීක, ආරක්ෂක, අධ්‍යාපනික , සංචාරක , විද්‍යා තාක්ෂණ අංශ සම්බන්ධයෙන් ද්විපාර්ශ්වික සාකච්ඡා පැවැත්වීම නියමිත අතර කලාපීය වශයෙන් ඇති අභියෝග සම්බන්ධයෙන් ද දෙරටේ අවධානය යොමු කෙරෙන බව විදේශ සබඳතා අමාත්‍යාංශය පැවසී ය. අමාත්‍යාංශය සඳහන් කළේ, රුසියානු විදේශ අමාත්‍ය සර්ජි ලැව්රොව් සහ අමාත්‍ය දිනේෂ් ගුණවර්ධන යන මහත්වරුන් සහභාගී වන ඒකාබද්ධ මාධ්‍ය හමුවක් පැවැත්වීමට නියමිත බවයි. මේ අතර චීන විදේශ කටයුතු අමාත්‍ය වංග් යි මහතා ද කෙටි සංචාරයක් සඳහා හෙට දිවයිනට පැමිණීමට නියමිතව තිබේ. එම සංචාරය තුළදී ඔහු ජනාධිපතිවරයා, අග්‍රමාත්‍යවරයා සහ විදේශ අමාත්‍යාවරයා හමුවීමට නියමිතයි. හෙට රාත්‍රීයේ දිවයිනට පැමිණෙන චීන විදේශ අමාත්‍යවරයා අනිද්දා දහවල් දිවයිනෙන් පිටත්ව යාමට නියමිත බව විදේශ සබඳතා අමාත්‍යාංශය සඳහන් කළේ ය. මේ අතර, දකුණ හා මධ්‍යම ආසියානු කටයුතු භාර අමරිකානු නියෝජ්‍ය සහකාර ලේකම් ඇලිස් වේල්ස් මහත්මිය දෙදින නිල සංචාරයක් සඳහා හෙට දිවයිනට පැමිණෙයි. එම සංචාරයෙන් අනතුරුව ඇය ඉන්දියාවේ සහ පකිස්ථානයේ සංචාරය කිරිමට නියමිත බව අමරිකානු රාජ්‍ය දෙපාර්තමේන්තුව සඳහන් කළේ ය. ශ්‍රී ලංකා සංචාරයේදී රජයේ ජ්‍යේෂ්ඨ නිලධාරීන් , සිවිල් සංවිධාන නියෝජිතයින් සමග ඇලිස් වේල්ස් මහත්මිය සාකච්ඡා පවත්වනු ඇති. මානව හිමිකම් , යුක්තිය, ප්‍රජාතන්ත්‍රවාදය හා සෞභාග්‍ය සාක්ෂාත් කර ගැනීම සඳහා නිදහස් හා විවෘත ඉන්දු පැසිෆික් කලාපීය පොදු අභිලාසයන් ඇතුළුව කලාපීය හා ද්වි පාර්ශික ගැටලු පිළිබඳ එහිදී අවධානය යොමු කිරීමට නියමිතයි."
    },
    {
        "content": "ඒ කළුතර අපරාධ කොට්ඨාස අපරාධ විමර්ශන අංශය කළ වැටලීමකිනි. පොලීසිය පැවසුවේ, සැකකරු සන්තකයේ තිබී හෙරොයින් ග්‍රෑම් 10 ක් සිය භාරයට ගත් බවයි. කළුතර සිට හොරණ දෙසට යතුරුපැදියකින් ගමන් කරමින් සිටියදී සැකකරු අත්අඩංගුවට ගෙන ඇති අතර ඔහු කළුතර බන්ධනාගාරයට අනියුක්තව සේවය කළ නියාමකවරයෙකි. 52 හැවිරිදි සැකකරු රැඳවියන් සමග එක්ව කලක සිට එම ජාවාරම ක්‍රියාත්මක කර ඇති බව විමර්ශනවලදී අනාවරණය වී ඇතැයි පොලීසිය පැවසී ය. සිද්ධිය සම්බන්ධයෙන් වැඩිදුර විමර්ශන ක්‍රියාත්මකයි."
    },
    {
        "content": "එම අමාත්‍යාංශය සඳහන් කළේ, ඒ බව මේ වන විට දැනුම් දී ඇති බවයි. ඔවුන්ගේ සිරුරු මෙරටට ගෙන්වා ගැනීමට අදාළ කටයුතු මේ වන විට අවසන් අදියරේ පවතින බව ද විදේශ සබඳතා අමාත්‍යාංශය සඳහන් කළේ ය. අසර්බයිජානයේ බකුහි වෙස්ටන් කැස්පියන් පෞද්ගලික විශ්ව විද්‍යාලයේ ඉගෙනුම ලැබූ අවුරුදු 21, 23 හා 25 යන වයස්වල පසුවන ශ්‍රී ලාංකික සිසුවියන් තිදෙනෙකු මෙම ඉරණමට මුහුණ පෑවේ ය. එම විශ්වවිද්‍යාලයේ පාඨමාලාවක් හැදැරීම සඳහා ඔවුන් තිදෙනා ගොස් ඇත්තේ පසුගිය වසරේ අගෝස්තු මාසයේදීයි. තරුණියන් නවාතැන් ගෙන සිටි බකු අගනුවර බේයිල් නාගරික සීමාවේ දෙමහල් නිවසක බිම් මහලේ ඇති වු ගින්නක් සමග විෂ දුම ආඝ්‍රානය වීම නිසා සිසුවියන් තිදෙනා මියගොස් ඇතැයි විදෙස් මාධ්‍ය වාර්තා කළේ ය. ගින්නට හේතුව එම නිවසේ විදුලි පරිපථයේ දෝෂයක් බව සඳහන් ය."
    },
    {
        "content": "පොලීසිය පැවසුවේ, පවුල් දෙකක් අතර ඇතිවූ බහින් බස්වීමකින් පසු ඇතිවු ගැටුමක් අතරතුර මෙම ඇසිඩ් ප්‍රහාරය එල්ල වී ඇති බවයි. ඉන් දෙපාර්ශවයේම පිරිමි පුද්ගලයින් 8 දෙනෙකු තුවාල ලබා තිබේ. ඊයේ රාත්‍රීයේ එල්ල වූ එම ප්‍රහාරයෙන් තුවාල ලැබූවන් මේ වන විට රෝහල්ගත කර ඇතැයි පොලීසිය ප්‍රකාශ කළේ ය. සිද්ධිය සම්බන්ධයෙන් වැඩිදුර විමර්ශන ක්‍රියාත්මකයි."
    },
    {
        "content": "රේගුව සඳහන් කළේ, ඔහු චීනයේ ගුවැංෂු නගරය වෙත යාම සඳහා කටුනායක ගුවන්තොටුපොළට පැමිණි අවස්ථාවේදී ගුවන්තොටුපොළ ආරක්ෂක අංශ ඔහු සිය භාරයට ගෙන රේගුව වෙත භාර දුන් බවයි. සිය ගමන්මල්ලේ සඟවා අදාළ ජීවි ගෝනුස්සන් රැගෙන යාමට තැත් කළ අවස්ථාවේදී එම චීන ජාතිකයා ගුවන්තොටුපොළ ආරක්ෂක අංශ භාරයට ගෙන තිබේ. රේගුව පවසන්නේ, මෙරටින් ගෝනුස්සන් රැගෙන යාම තහනම් බවයි."
    },
    {
        "content": "කොළඹ, ගම්පහ,අවිස්සාවේල්ල, උඩවලව ඇතුළු ප්‍රදේශ රැසකින් ඊයේ අලුයම 5.30 ට පමණ හදුනා නොගත් පියාසර වස්තුන් පෙලක් අලෝකාත්මකව එක පෙළට ගමන් කළ බවට වාර්තා විය. ඒවා එකම වේගයකින් යුතු බවටත් විශාල ප්‍රමාණයක් එක පෙළට පිහිටා තිබූ බවත් ඇසින් දුටූවෝ ප්‍රකාශ කළහ. කෙසේවෙතත් මේ පිළිබඳව අප කළ විමසීමකදි ආතර් සී ක්ලාක් මධ්‍යස්ථානය ප්‍රකාශ කළේ, මෙම දර්ශනය දුටු ජනතාව පවසන ලක්ෂණ අනුව එය ස්ටාර් ලින්ක් චන්ද්‍රිකා පද්ධතිය බවයි. ස්පේස් එක්ස් සමාගමට අයත් ස්ටාර් ලින්ක් චන්ද්‍රිකා පද්ධතිය පසුගිය මැයි 24 වෙනිදා නෙදර්ලන්තයේ ඉහළ අහසේ ගමන් ආකාරය සටහන්ව තිබිණ. එම දර්ශන පෙළ ඊයේ අලුයම හඳුනානොගත් පියාසර වස්තුන් දුටු බව කියන ප්‍රදේශ දෙකක පුද්ගලයින් වෙත අප වෙන වෙනම යොමු කළ අතර ඔවුන් තමන් දුටු ආලෝක පෙළ හා එය ඉතා සමාන බවට තහවුරු කළේ ය. අධිවේගී අන්තර්ජාල පහුසකම් සැපයීම මෙන්ම ලොව දුෂ්කර ප්‍රදේශවලට ආවරණය ලබාදීම අරමුණුකරගනිමින් ස්පේස් එක්ස් සමාගම ස්ටාර් ලින්ක් චන්ද්‍රිකා පද්ධතිය සැලසුම් කර තිබේ. ඒ අනුව ෆැල්කන් නයින් රොකට්ටුව මගින් කුඩා චන්ද්‍රිකා 60 ප්‍රථමයෙන් කක්ෂගත කෙරුණ අතර මෙම චන්ද්‍රිකා කක්ෂගත කර ඇත්ත් පෘථිවියට ඉතා සමීපයෙනි. ස්ටාර් ලින්ක් චන්ද්‍රිකා පද්ධතිය යටතේ චන්ද්‍රිකා 400 ක් කක්ෂතගත කිරීමට නියමිතයි. මේ අනුව දැනට ලොව භාවිත කරන ෆයිබර් ඔප්ටික් රැහැන් මගින් සැපයෙන අත්ර්ජාල සේවාවට වඩා වේගවත් සේවාවක් මෙම නව තාක්ෂණය ඔස්සේ ලබාගත හැකිවේ. ස්පෙස් එක්ස් සමාගමට අමතරව අභ්‍යාවකාශගත අන්තර්ජාල පහසුකම් සැපයීමට බ්‍රිතාන්‍ය වන් වෙබ් සමාගම ද මේවනවිට සුදානම් වෙන අතර ඔවුන දැනටමත් චන්ද්‍රිකා 6 ක් සැලසුම්කර අවසන් ය. ස්පෙක්ස් එක්ස් සමාගම අමෙරිකානු සමාගමක් වන එහි මූලස්ථානට කැලිෆෝනියා ප්‍රාන්තයේ ස්ථාපනය කර තිබේ. 2002 වර්ෂයේදී මැයි මස 06 වෙනිදා ඇරමි මෙම අමෙරිකානු සමාගම සේවකයින් 7000 කගෙන් සමන්විතයි."
    },
    {
        "content": "මීගමුව මහ රෝහලේ ජ්‍යෙෂ්ඨ ප්‍රකාශකයෙකු පැවසුවේ, ඔහුගේ තත්ත්වය ද බරපතළ බවයි. ලයන් එයාර් ගුවන් යානයේ අද අලුයම මියගොස් සිටි මගීන් දෙදෙනාගේ සිරුරු මීගමුව මහ රෝහල වෙත යොමුකර තිබේ. පොලීසිය පැවසුවේ, ඉන්දුනීසියානු ජාතික 64 හැවිරිදි පිරිමි අයෙකු සහ 74 හැවිරිදි කාන්තාවක් එලෙස මියගොස් ඇති බවයි. මගීන් 285 ක් රැගත් ලයන් එයාර් ගුවන් සේවයට අයත් මගී ගුවන් යානයක් අද අලුයම 2.45 ට පමණ හදිසියේ කටුනායක ජාත්‍යන්තර ගුවන් තොටුපළට ගොඩබස්වනු ලැබී ය. ඒ, සෞදියේ ජෙඩා සිට ඉන්දුනිසියාවේ සුරබයා දක්වා පියාසර කළ ගුවන් ලයන් එයාර් ගුවන් යානයේ සිටි අසනීපවූ මගීන් දෙදෙනෙකුට ප්‍රථිකාර ලබා දීම සඳහායි. කෙසේ වෙතත් ඒ වන විටත් අදාළ මගීන් දෙදෙනා මිය ගොස් සිටි බව පොලිසිය සඳහන් කළේ ය. පොලීසිය පැවසුවේ, ඉන්දුනීසියානු ජාතික 64 හැවිරිදි පිරිමි අයෙකු සහ 74 හැවිරිදි කාන්තාවක එලෙස මියගොස් ඇති බවයි. මගීන් 285 ක් රැගත් ලයන් එයාර් ගුවන් සේවයට අයත් මගී ගුවන් යානයක් අද අලුයම 2.45 ට පමණ හදිසියේ කටුනායක ජාත්‍යන්තර ගුවන් තොටුපොළට ගොඩබස්වනු ලැබී ය. ඒ, යානයේ සිටි අසනීපවූ මගීන් දෙදෙනෙකුට ප්‍රථිකාර ලබා දීම සඳහායි. කෙසේ වෙතත් ඒ වන විටත් අදාළ මගීන් දෙදෙනා මිය ගොස් සිටි බව පොලීසිය සඳහන් කළේ ය. එලෙස ගොඩබස්වා තිබුණේ සෞදියේ ජෙඩා සිට ඉන්දුනිසියාවේ සුරබයා දක්වා පියාසර කළ ගුවන් ලයන් එයාර් ගුවන් සේවයට අයත් යානයකි. ………………………………………………………………………………………………………………………………………………………………….. ගුවන් තොටුපලේ කාර්ය භාර කළමනාකරු සඳහන් කළේ, මගීන් දෙදෙනෙකු අසනීපවු බව පවසමින් අද අලුයම 2.45 ට එම යානය ගොඩ බස්වා ඇති බවයි. යානයේ සිටි ඔවුන්ට ප්‍රථිකාර ලබා දීම සදහා ගුවන් යානය එලෙස ගොඩ බස්වා තිබෙනවා. කෙසේ වෙතත් යානය ගොඩ බස්වන විටත් එම මගීන් දෙදෙනා මිය ගොස් ඇති බව පොලීසිය පැවසී ය. එලෙස මිය ගොස් ඇත්තේ ඉන්දුනිසියානු ජාතික කාන්තාවක සහ පිරිමි පුද්ගලයෙකි."
    },
    {
        "content": "ජනාධිපති මාධ්‍ය අංශය පැවසුවේ , ජනාධිපති ගෝඨාභය රාජපක්ෂ මහතා සමග ජනාධිපති කාර්යාලයේ දී ඊයේ පැවති හමුවේදී කලාපීය පුනරුදය පිළිබඳ ජපාන රාජ්‍ය අමාත්‍ය කොසෝ යමමොතෝ මහතා මේ බව ප්‍රකාශ කළ බවයි. වත්මන් රජය යටතේ ශ්‍රී ලංකාවේ ආරක්ෂාව තහවුරු වී ඇති බවත් එමෙන්ම ආර්ථිකය ගොඩනැගෙමින් පවතින බවත් එවන් පසුබිමක ජපන් ව්‍යාපාරිකයන්ට ශ්‍රී ලංකාවේ ආයෝජන සඳහා සුබදායි පරිසරයක් ගොඩනැගී ඇති බවත් ජපාන රාජ්‍ය අමාත්‍යවරයා එහිදී පවසා තිබේ. ජපාන රාජ්‍ය අමාත්‍යවරයා වැඩිදුරටත් පවසා ඇත්තේ, ශ්‍රී ලංකාවේ ගමන් මගට අත්වැලක් සැපයීමට ජපානයට හැකි බවයි. 2015 ට පෙර මෙරට පැවති 7% ක ආර්ථික වර්ධන වේගය බිඳ වැටී ඇති ආකාරය ජනාධිපතිවරයා යමමොතෝ මහතාට පැහැදිලි කර දී තිබේ. එය ගොඩනැගීම තමා ඉදිරියේ ඇති ප්‍රධාන අභියෝගයක් බව ජනාධිපතිවරයා එහිදී ප්‍රකාශ කළ බව ජනාධිපති මාධ්‍ය අංශය නිකුත් කළ නිවේදනයේ සඳහන් ය. උසස් තාක්ෂණයෙන් යුත් එකලස් කිරීමේ කාර්මාන්තයන්හි ආයෝජන අවස්ථාවන් මෙරටට ලබාදෙන ලෙස ද ජනාධිපතිවරයා ජපාන රජයෙන් ඉල්ලීමක් කර තිබේ. ජනාධිපති මාධ්‍ය අංශය නිකුත් කළ නිවේදනයේ දැක්වුණේ, ජපාන ව්‍යාපාරික ප්‍රජාව අතර ශ්‍රී ලංකාව ප්‍රවර්ධනය කිරීමට ක්‍රියා කරන බව, ජනාධිපතිවරයාගේ ඉල්ලීම පිළිගනිමින් කොසෝ යමමොතෝ මහතා එහිදි කියා සිටි බවයි."
    },
    {
        "content": "එම සංචාරය තුළදී ඔහු ජනාධිපතිවරයා, අග්‍රමාත්‍යවරයා සහ විදේශ අමාත්‍යාවරයා හමුවීමට නියමිතයි. චීන විදේශ අමාත්‍යවරයා හෙට දහවල් දිවයිනෙන් පිටත්ව යාමට නියමිත බව, විදේශ සබඳතා අමාත්‍යාංශය සඳහන් කළේ ය. මේ අතර, දකුණ හා මධ්‍යම ආසියානු කටයුතු භාර අමරිකානු නියෝජ්‍ය සහකාර ලේකම් ඇලිස් වේල්ස් මහත්මිය දෙදින නිල සංචාරයක් සදහා අද දිවයිනට පැමිණීමට නියමිතයි. එම සංචාරයෙන් අනතුරුව ඇය ඉන්දියාවේ සහ පකිස්ථානයේ සංචාරය කිරිමට නියමිත බව අමරිකානු රාජ්‍ය දෙපාර්තමේන්තුව සඳහන් කළේ ය. ශ්‍රී ලංකා සංචාරයේදී රජයේ ජ්‍යේෂ්ඨ නිලධාරින් , සිවිල් සංවිධාන නියෝජිතයින් සමග ඇලිස් වේල්ස් මහත්මිය සාකච්ඡා පවත්වනු ඇති. මානව හිමිකම් , යුක්තිය , ප්‍රජාතන්ත්‍රවාදය හා සෞභාග්‍ය සාක්ෂාත් කර ගැනීම සඳහා නිදහස් හා විවෘත ඉන්දු පැසිෆික් කලාපීය පොදු අභිලාෂයන් ඇතුළුව කලාපීය හා ද්වි පාර්ශික ගැටලු පිළිබඳ එහිදී අවධානය යොමු කිරිමට නියමිතයි. මේ අතර රුසියානු විදේශ අමාත්‍ය සර්ජි ලැව්රොව් මහතා නිල සංචාරයක් සඳහා හෙට අලුයම දිවයිනට පැමිණීමට නියමිතයි. විදේශ සබඳතා අමාත්‍යාංශය සඳහන් කළේ, රුසියානු විදේශ අමාත්‍යවරයා සිය සංචාරය තුළදී විදේශ අමාත්‍ය දිනේෂ් ගුණවර්ධන, ජනාධිපති ගෝඨාභය රාජපක්ෂ සහ අග්‍රාමාත්‍ය මහින්ද රාජපක්ෂ යන මහත්වරුන් හමුවීමට නියමිත බවයි. මෙහිදී ආර්ථීක, ආරක්ෂක, අධ්‍යාපනික , සංචාරක , විද්‍යා තාක්ෂණ අංශ සම්බන්ධයෙන් ද්විපාර්ශ්වික සාකච්ඡා පැවැත්වීම නියමිත අතර, කලාපීය වශයෙන් ඇති අභියෝග සම්බන්ධයෙන් ද දෙරටේ අවධානය යොමු කෙරෙන බව විදේශ සබඳතා අමාත්‍යාංශය පැවසී ය. අමාත්‍යාංශය සඳහන් කළේ, රුසියානු විදේශ අමාත්‍ය සර්ජි ලැව්රොව් සහ අමාත්‍ය දිනේෂ් ගුණවර්ධන යන මහත්වරුන් සහභාගී වන ඒකාබද්ධ මාධ්‍ය හමුවක් පැවැත්වීමට නියමිත බවයි."
    },
    {
        "content": "ඒ අනුව පෑලියගොඩ, වත්තල – මාබෝල නගර සභා බල ප්‍රදේශ, කැළණිය ප්‍රාදේශීය සභා බල ප්‍රදේශයේ හැඳල, ඇලකන්ද සහ පල්ලියවත්ත, බියගම ප්‍රාදේශීය සභා බල ප්‍රදේශයේ මගුරුවිල පාර, විජේරාම මාවත, කේ.ඊ. පෙරේරා මාවත, ගෝනවල, පමුණුවිල සහ බතලහේනවත්ත යන ප්‍රදේශවල ජල සැපයුම අත්හිටුවනු ඇති. ජල සම්පාදන මණ්ඩලයේ කැලණි ගඟ ඉවුර ජල ව්‍යාපෘතියේ දෙවැනි අදියරේ අත්‍යවශ්‍ය ඉදිකිරීමක් ඊට හේතු වී තිබේ."
    },
    {
        "content": "ඒ, දැනට පාර්ලිමේන්තුවේ අහෝසිවී පවතින කාරක සභා සඳහා සාමාජිකයන් පත්කිරිම පිළිබඳව සාකච්ඡා කිරීමේ අරමුණිනි. ඒ අනුව අද පෙරවරු 11.30 ට පාර්ලිමේන්තු සංකීර්ණයේදී මෙම සාකච්ඡාව පැවැත්වෙනු ඇති. මේ සඳහා දැනට පාර්ලිමේන්තුව නියෝජනය කරන සියලු පක්ෂවල නායකයින් සහභාගිවීමට නියමිතයි. ජනාධිපති ගෝඨාභය රාජපක්ෂ මහතා පසුගියදා පාර්ලිමේන්තුව වාර අවසාන කිරිමත් සමග පාර්ලිමේන්තු පොදු ව්‍යාපාරික කාරක සභාව, මුදල් කාරක සභාව, ගිණුම් කාරක සභාව ඇතුළු කාරක සභා 10 ක් අහෝසි විය. නව සැසිවාරයට අදාළව එම කාරක සභා සඳහා සාමාජිකයින් පත්කිරීම සම්බන්ධයෙන් අද දිනයේ සාකච්ඡා කෙරෙනු ඇති."
    },
    {
        "content": "ඒ , පසුගියදා එම ස්ථානයේ සිදුවූ බස් රථ අනතුරින් මියගිය පුද්ගලයින්ට හා තුවාල ලැබූවන්ට වන්දි මුදල් ලබා දෙන ලෙස ඉල්ලමිනි. අදාළ මාර්ගයේ ධාවනයට සුදුසු බස් රථ ලබා දෙන ලෙස ද උද්ඝෝෂකයෝ ඉල්ලා සිටියහ. පසුගිය දා බදුල්ල පස්සර මඩොල්සිම මාර්ගයේ 6 කණුව ප්‍රදේශයේදී ලංගම බස් රථයක් අනතුරට ලක් වීමෙන් පුද්ගලයින් 9 දෙනෙක් ජීවිතක්ෂයට පත්වූහ. එහිදී තුවාල ලබූ පිරිස 40 කට අධිකයි. පස්සර නගරයේ සිට ඇකිරිය බලා ධාවනයවූ බස් රථයක් එලෙස අනතුරට ලක් විය. මිය ගිය අයට සහ අනතුරින් තුවාල ලැබූවන්ට මෙතෙක් සාධාරණයක් ඉටුවී නොමැති බව උද්ඝෝෂකයෝ ප්‍රකාශ කළහ."
    },
    {
        "content": "කොළඹ මහාධිකරණ විනිසුරු ශෂී මහේන්ද්‍රන් මහතා මෙලෙස දඬුවම් නියම කළේ, කිරුළපන පූර්වාරාම ප්‍රදේශයේ පදිංචිකරුවෙකුටයි. ලිංගක අපයෝජනයට ලක්වූ දරුවාට රුපියල් ලක්ෂ 6 ක වන්දියක් ගෙවන ලෙසට ද මහාධිකරණ විනිසුරුවරයා නියෝග කළේ ය. එය නොගෙවන්නේ නම් තවත් වසර 6 ක බරපතළ වැඩ සහිත සිරදඬුවමක් නියම කෙරිණ. රුපියල් තිස් දහසක දඩයක් ද නියම කළ කොළඹ මහාධිකරණ විනිසුරුවරයා එය නොගෙවන්නේ නම් තවත් මාස 18 ක ලිහිල් සිරදඬුවමක් ද විත්තිකරුට නියම කළේ ය. 2013 හා 2014 යන කාලය තුළදී එම පිරිමි දරුවාට බරපතළ ලිංගික අපයෝජන සිදුකළ බවට විත්තිකරුට එරෙහිව අධිචෝදනා ගොනුකර තිබිණ."
    },
    {
        "content": "සුරාබදු නියෝජ්‍ය කොමසාරිස් කපිල කුමාරසිංහ මහතා සඳහන් කළේ, නව කොමසාරිස්වරයා හෙට දිනයේ දී වැඩ භාර ගැනීමට නියමිත බවයි. සුරාබදු පරීක්ෂකවරයෙකු ලෙස සේවයට එක්වූ ඒ.බෝදරගම මහතාගේ සේවා කාලය වසර 34කි. කළුතර, අම්පාර, නුවර, නුවර එළිය, මාතලේ, කොළඹ වැනි දිවයිනේ විවිධ ප්‍රදේශවල සේවය කර ඇති බෝදරගම මහතා, 2016 වසරේ දී වැඩබලන සුරාබදු කොමසාරිස් ජනරාල්වරයා ලෙස ද සේවය කර තිබේ. දෙපාර්තමේන්තුවේ සාමාජිකයෙකු, සුරාබදු කොමාසිරිස් ජෙනරාල් තනතුරු සඳහා පත්කෙරුණේ වසර 23කට පසුවයි."
    },
    {
        "content": "අමාත්‍යවරයා ඒ බව සඳහන් කළේ, අද කොළඹදී පැවැති ප්‍රවෘත්ති සාකච්ඡාවකට එක්වෙමිනි."
    },
    {
        "content": "පොලීසිය සඳහන් කළේ, ඔවුන් විසින් භාවිත කරන ලද පොලිස් ලාංඡනය සහිත නිල්පාට රෙදි තොප්පියක්, පොලිස් නාමය සහිත හැඳුනුම්පතක්, කළු පැහැති ජීප් රථයක් පොලිස් භාරයට ගත් බවයි. අත්අඩංගුවට ගත් සැකකරුවන් 30, 39 සහ 56 වයස්වල පසුවන කුරුණෑගල, ත්‍රිකුණාමලය සහ බුත්තල ප්‍රදේශවල පදිංචිකරුවන් වේ. වලාන දූෂණ මර්දන ඒකකයේ නිලධාරීන් යැයි පවසා මෙවැනි ක්‍රියා සිදු කරන පුද්ගලයින් පිළිබඳ තොරතුරු වෙතොත් ඔවුන්ගේ අනන්‍යතාව තහවුරු කර ගැනීම සඳහා වලාන දූෂණ මර්දන ඒකකයේ 038 223 43 14 යන දුරකතන අංකයෙන් විමසන ලෙසට පොලීසිය ජනතාවගෙන් ඉල්ලා සිටි."
    },
    {
        "content": "ඒ, සැකකරුවන් අද කොළඹ ප්‍රධාන මහේස්ත්‍රාත් ලංකා ජයරත්න මෙනවිය හමුවට ඉදිරිපත් කිරීමෙන් අනතුරුවයි. සැකකාර සිසුන් හඳුනා ගැනීමේ පෙරට්ටුවකට ද ඉදිරිපත් කෙරුණු අතර එහිදී ඔවුන් සියලු දෙනා හඳුනා ගෙන ඇත. ඔවුන්ට එරෙහිව නඩු පවරා ඇත්තේ පහරදීම, තුවාල සිදු කිරීම, අයුතු ජනරාශීය සහ සාපරාධී බිය ගැන්වීම යන චෝදනා යටතේයි. කොළඹ විශ්වවිද්‍යාලයේ පසුගිය 9 වැනි දා පස්වරුවේ ආපනශාලාවක් තුළදී නවකවදය සිදුවීමක් මුල්කර ගනිමින් ගැටුමක් සිදුව ඇති අතර 10 වැනි දා පස්වරුවේ ඊට සම්බන්ධ සිසුන් 12 දෙනා අත්අඩංගුවට ගෙන තිබේ. දෙවන වසරේ සිසුන් පිරිසක්, පළමු වසරේ සිසුන්ට විශ්වවිද්‍යාලය තුළදී මෙන්ම බොරැල්ලේ පිහිටි ශිෂ්‍ය නේවාසිකාගාරයේදී පසුගිය දින කිහිපය සිට අමානුෂික ලෙස නවකවදය ලබාදී ඇතැයි පැවසේ. පහරකෑමට ලක් ව ඇත්තේ, ඊට එරෙහි වූ තෙවන වසරේ සිසුවෙකු සහ තව ත් සිසුවෙකි. ඔවුන් කොළඹ ජාතික රෝහලට ඇතුළත් කෙරුණි."
    },
    {
        "content": "අදාළ අපද්‍රව්‍ය සහිත කැළි කසළ බහාලුම්වලින් නියැදි ලබාගෙන ඒවා මිනිස් සිරුරට හා පරිසරයට කෙතරම් හානිදායකදැයි වාර්තා කරන ලෙස අධිකරණය රජයේ රස පරීක්ෂකවරයාට නියෝග කර තිබුණි. එහෙත් එම නියෝගය ඉටුකිරීම සඳහා අවශ්‍ය පහසුකම් නොමැති බවට රජය රස පරීක්ෂකවරයා අභියාචනාධිකරණයට දැනුම්දී තිබේ. මේ අනුව එම දැනුම්දීම සම්බන්ධයෙන් අධිකරණ අමාත්‍යාංශ ලේකම්වරයා කරන විමර්ශනයට මග පෙන්වමින් උපදෙස් ලබාදෙන ලෙස අධිකරණ අමාත්‍යවරයාට හා නීතිපතිවරයාට අභියාචනාධිකරණයේ සභාපති විනිසුරු යසන්ත කොදාගොඩ හා අර්ජුන ඔබේසේකර යන මහත්වරුන් මෙහිදී නියෝග කර ඇත. තම අධිකරණය රජයේ රස පරීක්ෂකවරයා වෙත අදාළ නියෝගය ලබාදී දීර්ඝ කාලයක් ගත වී ඇතැත් මේ දක්වා සැහැහීමකට පත්විය හැකි මට්ටමේන් ක්‍රියාත්මක නොවිම පිළිබඳව විනිසුරු මඩුල්ල කණස්සල්ල පළකරමින් අධිකරණ අමාත්‍යාංශ ලේකම්වරයාට දැනුම් දුන්නේ විමර්ශන ප්‍රගතිය ලබන 13 වැනි දා අභියාචනාධිකරණයට දැනුම්දෙන ලෙසයි. එම කැළි කසළ ගෙන් වූ රටවලටම ආපසු යැවීමට මධ්‍යම පරිසර අධිකාරිය වගඋත්තරකාර පාර්ශව සමග සාකච්ඡා කරමින් පවතින බව මෙහිදී නීතිපතිවරයා වෙනුවෙන් පෙනී සිටි ජ්‍යෙෂ්ඨ නියෝජ්‍ය සොලිස්ටර් ජනරාල් මිලින්ද ගුණතිලක මහතා අධිකරණයට දැනුම් දුන්නේ ය. විනිසුරු මඩුල්ල පැවසුවේ, අදාළ කැළි කසළ ප්‍රතිඅපනයනයට පියවර ගන්නේ නම් තම අධිකරණය ලබාදී ඇති නියෝග එම ක්‍රියාවලියට බාධාවක් නොවන බවයි. විදේශ රටවලින් අනයනය කර මේ වන විට කොළඹ වරායේ සහ කටුනායක ආයෝජන ප්‍රවර්ධන කලාපයේ ගොඩ ගසා ඇති කැළි කසළවල මිනිස් සිරුරට හා පරිසරයට දැඩි හානි දායක ද්‍රව්‍ය ඇති බැවින් ඒවා ආපසු එම රටවලට යැවීමට නියෝගයක් කරන ලෙස ඉල්ලා පරිසර යුක්ති කේන්ද්‍රය විසින් මෙම නඩුව ගොනු කර ඇත."
    },
    {
        "content": "එහිදි කථානායක කරූ ජයසුරිය මහතා දැනුම් දී ඇත්තේ, එම නාම යෝජනා ලබන අනිද්දා පස්වරු 3.00ට පෙර පාර්ලිමේන්තු මහලේකම් කාර්යාලයට ලබා දෙන ලෙසයි. ඊට අදාළ යෝජනාව ලබන 21 වන දා පාර්ලිමේන්තු න්‍යාය පත්‍රයට ඇතුළත් කිරීමට ද නියමිතව තිබේ. ජනාධිපති ගෝඨාභය රාජපක්ෂ මහතා පසුගිය දා පාර්ලිමේන්තුව වාර අවසාන කිරීමත් සමග පාර්ලිමේන්තු පොදු ව්‍යාපාරික කාරක සභාව, මුදල් කාරක සභාව, ගිණුම් කාරක සභාව ඇතුළුකාරක සභා 10 ක් අහෝසි විය. නව සැසිවාරයට අදාළව එම කාරක සභා සඳහා සාමාජිකයින් පත්කිරීම සම්බන්ධයෙන් ඊයේ දිනයේ එම පක්ෂ නායක රුස්වීම පැවැත්විණ."
    },
    {
        "content": "ඇලිස් වේල්ස් මහත්මිය සිය සංචාරයේදී මෙරට රජයේ ජ්‍යේෂ්ඨ නිලධාරින්, සිවිල් සංවිධාන නියෝජිතයින් සමග සාකච්ඡා පවත්වනු ඇති. මානව හිමිකම්, යුක්තිය , ප්‍රජාතන්ත්‍රවාදය හා සෞභාග්‍ය සාක්ෂාත් කර ගැනීම සඳහා නිදහස් හා විවෘත ඉන්දු පැසිෆික් කලාපීය පොදු අභිලාසයන් ඇතුළුව කලාපීය හා ද්විපාර්ශවීය ගැටලු පිළිබඳ එහිදී අවධානය යොමු කිරීමට නියමිතයි. මේ අතර චීන විදේශ කටයුතු ඇමති වන්ග් යී මහතා ඊයේ රාත්‍රී දිවයිනට පැමිණියේ ය. විදේශ කටයුතු අමාත්‍යංශය පැවසුවේ, ඒ මහතා ජනාධිපති ගෝඨාභය රාජපක්ෂ ,අග්‍රාමාත්‍ය මහින්ද රජපක්ෂ ,විදේශ සබඳතා අමාත්‍ය දිනේෂ් ගුණවර්ධන ,එම අමාත්‍යංශ ලේකම් රවිනාථ ආරියසිංහ යන මහත්වරුන් හා ඉහළ නිලධාරීන් සමග සාකච්ඡා පැවැත්වීමට නියමිත බවයි. මේ අතර රුසියානු විදේශ අමාත්‍ය සර්ජි ලැවරෝෆ් මහතා අද දිවයිනට පැමිණීමට නියමිතයි. විදේශ කටයුතු අමාත්‍යංශය සඳහන් කළේ, රුසියානු විදේශ අමාත්‍යවරයා අද ජනාධිපති ගෝඨාභය රාජපක්ෂ සහ අග්‍රාමාත්‍ය මහින්ද රාජපක්ෂ යන මහත්වරුන් හමුවීමට නියමිත බවයි."
    },
    {
        "content": "විදේශ සබඳතා අමාත්‍යාංශය සඳහන් කළේ, රුසියානු විදේශ අමාත්‍යවරයා සිය සංචාරය තුළදී විදේශ අමාත්‍ය දිනේෂ් ගුණවර්ධන, ජනාධිපති ගෝඨාභය රාජපක්ෂ සහ අග්‍රාමාත්‍ය මහින්ද රාජපක්ෂ යන මහත්වරුන් හමුවීමට නියමිත බවයි. මෙහිදී ආර්ථීක, ආරක්ෂක, අධ්‍යාපනික , සංචාරක , විද්‍යා තාක්ෂණ අංශ සම්බන්ධයෙන් ද්විපාර්ශ්වික සාකච්ඡා පැවැත්වීම නියමිත අතර, කලාපීය වශයෙන් ඇති අභියෝග සම්බන්ධයෙන් ද දෙරටේ අවධානය යොමු කෙරෙන බව විදේශ සබඳතා අමාත්‍යාංශය පැවසී ය. අමාත්‍යාංශය සඳහන් කළේ, රුසියානු විදේශ අමාත්‍ය සර්ජි ලැව්රොව් සහ අමාත්‍ය දිනේෂ් ගුණවර්ධන යන මහත්වරුන් සහභාගී වන ඒකාබද්ධ මාධ්‍ය හමුවක් පැවැත්වීමට නියමිත බවයි."
    },
    {
        "content": "පසුගිය මස 26 වැනිදා හිටපු අමාත්‍ය වෛද්‍ය රාජිත සේනාරත්න මහතා නාරාහේන්පිට ප්‍රදේශයේ පෞද්ගලික රෝහලක හෘද රෝග ඒකකයට ඇතුළත් කෙරිණ. එම රෝහලේ කාර්ය භාර කළමනාකාරවරයා පැවසුවේ, වෛද්‍ය නිර්දේශ මත ප්‍රතිකාර කටයුතු අවසන් කර හිටපු අමාත්‍යවරයා අද අලුයම රෝහලෙන් පිටත්ව ගිය බවයි. හිටපු අමාත්‍ය රාජිත සේනාරත්න මහතා පසුගිය දා අපරාධ පරීක්ෂණ දෙපාර්තමේන්තුව විසින් අත්අඩංගුවට ගනු ලැබුවේ ද නාරාහේන්පිට පෞද්ගලික රෝහලක ප්‍රතිකාර ලබමින් සිටියදීයි."
    },
    {
        "content": "එම ලැයිස්තුවට එල්.ටී.ටී.ඊ සංවිධානය ද ඇතුළත් වේ. යුරෝපා සංගමය නිකුත් කළ එම ලැයිස්තුවට ජාත්‍යන්තර ත්‍රස්තවාදීන් 15 දෙනෙකුගේ නම් ද ඇතුළත් කර තිබේ. එමගින් තහනම් කර ඇති ත්‍රස්තවාදී සංවිධාන සංඛ්‍යාව 21කි. එම සංවිධාන සහ පුද්ගලයින්ට එරෙහිව සම්බාධක පැනවීමේ අරමුණින් යුරෝපා සංගමය විසින් මෙම ලැයිස්තුව නිකුත් කර තිබේ."
    },
    {
        "content": "අනතුර සිදුව ඇත්තේ, හැටන් සිට මහනුවර දක්වා ධාවනය වු පෞද්ගලික බස් රථයක් සහ මහනුවර සිට හැටන් දක්වා ධාවනය වු පෞද්ගලික බස් රථයක් මුහුණට මුහුණ ගැටීමෙනි. අනතුරින් බස්රථවල ගමන් ගනිමින් සිටි මගීන් 20 දෙනෙකු තුවාල ලබා වටවල රෝහලට ඇතුළත් කර තිබේ. වටවල රෝහලේ ප්‍රකාශිකාවක සඳහන් කළේ, ඉන් 7 දෙනෙකු වැඩිදුර ප්‍රතිකාර සඳහා නාවලපිටිය රෝහල වෙත මාරුකර යැවූ බවයි."
    },
    {
        "content": "පොලීසිය පැවසුවේ, වැලිගම මහවීදිය ප්‍රදේශයේදී හෙරොයින් ග්‍රෑම් 17 යි මිලිග්‍රෑම් 400 ක් සමග සැකකරුවෙක් අත්අඩංගුවට ගෙන ඇති අතර ඔහු අද අධිකරණය වෙත ඉදිරිපත් කිරීමට නියමිත බවයි. එසේම දඹුල්ල, තිහගොඩ, වැලිගම, අවිස්සාවේල්ල යන ප්‍රදේශවලදී තවත් සැකකරුවන් 5 දෙනෙකු අත්ඩංගුවට ගෙන ඇති අතර ඔවුන් සන්තකයේ තිබී හෙරොයින් ග්‍රෑම් එක හමාරකට ආසන්න ප්‍රමාණයක් පොලිස් විශේෂ කාර්ය බලකාය භාරයට ගෙන තිබේ. මේ අතර වීරඹුගෙදර, මාරවිල, කහවත්ත, හම්බන්තොට යන ප්‍රදේශවලදී මත්පැන් ජාවාරමේ නිරත සැකකරුවන් 5 දෙනෙකු අත්අඩංගුවට ගත් බව පොලිස් විශේෂ කාර්ය බලකාය සඳහන් කළේ ය."
    },
    {
        "content": "ජාතික ඩෙංගු මර්දන ඒකකය සඳහන් කළේ, එම වසර තුළ රාජ්‍ය ආයතන 2068 ක් පරීක්ෂා කළ බවයි. ඉන් පරිශ්‍ර 168 ක් මදුරු කීටයන් බෝ විය හැකි ලෙස, පවත්වා ගෙන ගොස් තිබේ. ජාතික ඩෙංගු මර්දන ඒකකය පැවසුවේ , පසුගිය වසරේ පාසල් 1494 ක් ද පරීක්ෂා කළ බවයි. එහිදී මදුරු කීටයන් බෝවිය හැකි ලෙස පරිශ්‍ර පවත්වා ගෙන ගිය පාසල් සංඛ්‍යාව 259 ක් ලෙස හඳුනා ගෙන තිබේ. පසුගිය වසරේ සෞඛ්‍ය අමාත්‍යාංශය විසින් දිප ව්‍යාප්තව විශේෂ ඩෙංගු මර්දන වැඩසටහන් 12 ක් ක්‍රියාත්මක කර ඇති අතර එහිදී පරීක්ෂා කර ඇති පරිශ්‍ර සංඛ්‍යාව හය ලක්ෂ පනස් දෙදෙහස් 897 කි. ඉන් පරිශ්‍ර එක් ලක්ෂ පනස් හය දහසක් මදුරු කීටයන් බෝවිය හැකි ලෙස , පවත්වා ගෙන ගොස් තිබේ. ජාතික ඩෙංගු මර්දන ඒකකය ප්‍රකාශ කළේ, එහිදී මදුරු කීටයන් සිටි පරිශ්‍ර 21 , 585 ක් සොයා ගත් බවයි. ඩෙංගු රෝගය පාලනය සඳහා විශේෂ වැඩසටහන් මේ වන විටත් දීප ව්‍යාප්තව ආරම්භ කර ඇතැයි සෞඛ්‍ය අමාත්‍යාංශය පවසයි. ජාතික ඩෙංගු මර්දන ඒකකයේ අධ්‍යක්ෂ වෛද්‍ය අරුණ ජයසේකර මහතා සඳහන් කළේ, පසුගිය 07 , 08 සහ 09 යන දිනවලදී දිස්ත්‍රික්ක කිහිපයක් කේන්ද්‍ර කර ගනිමින් පැවැත්වූ ඩෙංගු මර්දන වැඩසටහන්වලදී පරිශ්‍ර 46 ,065 ක් පරීක්ෂා කළ බවයි. වසරේ ගතවූ කාල සීමාව තුළ වාර්තා වන ඩෙංගු රෝගීන් සංඛ්‍යාව 600 කට අධිකයි."
    },
    {
        "content": "ඒ අනුව එක් අයෙකුට රුපියල් ලක්ෂ 2 බැගින්වූ ශරීර ඇපයක් මත සැකකරුවන් මුදාහැරීමට කොළඹ ප්‍රධාන මහේස්ත්‍රාත් ලංකා ජයරත්න මෙනවිය නියෝග කළා ය. යළිත් මෙවැනි ක්‍රියාවන්ට සම්බන්ධ නොවන ලෙසත් පරීක්ෂණවලට බාධාවක් නොවන ලෙස කටයුතු කරන ලෙසටත් ප්‍රධාන මහේස්ත්‍රාත්වරිය එම සිසුන්ට අවවාද කර තිබේ. කොළඹ විශ්වවිද්‍යාලයේ පසුගිය 9 වැනිදා පස්වරුවේ ආපන ශාලාවක් තුළදී ඇතිවූ ගැටුමක් මුල් කර ගනිමින් 10 වන දා පස්වරුවේ ඊට සම්බන්ධ සිසුන් 12 දෙනා අත්අඩංගුවට ගත්තේ ය."
    },
    {
        "content": "ඒ, රන්ජන් රාමනායක මහතා සිදුකරන ලද දුරකතන සංවාද හේතුවෙන් ඇතිවී තිබෙන වාතාවරණය හමුවේ පක්ෂය විසින් ගන්නා ලද විනය ක්‍රියා මාර්ගයක් ලෙසයි."
    },
    {
        "content": "ඒ, එම පතලේ අඩි 1132 ගැඹුරට ගමන් කරමිනි. දොඩංගස්ලන්ද, කහටගහ පතලේ කම්කරුවන් අද පෙරවරුවේ මෙලෙස රැස්වුණේ සිය වැටුප් ඇතුළු ගැටලු සම්බන්ධයෙන් සාකච්ඡා කිරීමේ අරමුණිනි. පෙරවරු 10.00 ට පමණ පිරිස පතල් පරිශ්‍රයට පිටව ගියේ තම අරමුණු දිනා ගැනීම වෙනුවෙන් මාරාන්තික උපවාසයක් ආරම්භ කිරීමටයි. මේ වනවිට දොඩංගස්ලන්ද ග්‍රැෆයිට් ලංකා ලිමිටඩ් සමාගමට අයත් මිනිරන් පතලේ කම්කරුවන් 60 දෙනෙකු පමණ මාරාන්තික උපවාසයට එක් ව සිටි. කාන්තාවන් 15 දෙනෙකු ද ඊට ඇතුළත් ය. මෙම මිනිරන් පතල 1872 වසරේදී පෞද්ගලික සමාගමක් ලෙස ආරම්භ වී ඇති අතර 1971 වසරේදී රාජ්‍ය ආයතනයක් ලෙස ස්ථාපිත කර තිබේ. මේ වනවිට එය පාලනය කෙරෙන්නේ කර්මාන්ත හා වාණිජ කටයුතු අමාත්‍යාංශය යටතේයි."
    },
    {
        "content": "ඒ, මේ වන විට සමාජ මාධ්‍ය ජාලා ඔස්සේ ප්‍රචාරය වන දුරකතන සංවාද අනුව රන්ජන් රාමනායක මහතා අධිකරණ විනිසුරුවරුන්ගේ කටයුතුවලට මැදිහත්වී ඇති බවට කරුණු හෙළිවි තිබීම හේතුවෙනි. ආණ්ඩුක්‍රම ව්‍යවස්ථාවේ 111 /2 ව්‍යවස්ථාව යටතේ ගැනෙණ වැරදි සිදු කර ඇති බවට ආනාවරණය වී ඇති නිසා නීතිපතිවරයා එම නියෝග කර තිබේ."
    },
    {
        "content": "මෙම නඩුව පවරා තිබුණේ, රාජ්‍ය මුද්‍රණ නීතිගත සංස්ථාවට අයත් රුපියල් දෙලක්ෂ තිස් දහසක මුදලක් කෙහෙළිය රඹුක්වැල්ල මහතාගේ පෞද්ගලික දුරකතන බිල් ගෙවීම සඳහා පෙළඹවුයේ යැයි කියන චෝදනා මතයි. මහාධිකරණය එම චෝදනාවලින් නිදහස් කිරීම හේතුවෙන් සැකකාර කෙහෙළිය රඹුක්වැල් හා ජයන්ත ශ්‍රී බණ්ඩාර හීන්කෙන්ද යන මහත්වරුන් එම චෝදනාවලින් නිදහස් කිරීමට කොළඹ ප්‍රධාන මහේස්ත්‍රාත් ලංකා ජයරත්න මෙනවිය අද නියෝග කළා ය."
    },
    {
        "content": "නීතිපතිවරයා පසුගියදා කොළඹ අපරාධ කොට්ඨාසයට උපදෙස් ලබාදුන්නේ රන්ජන් රාමනායක මහතාගේ දුරකතන සංවාදවලට සම්බන්ධ විනිසුරුවරුන්ගෙන් ප්‍රකාශ ලබා ගන්නා ලෙසයි. ඒ, අනුව කොළඹ අපරාධ කොට්ඨාසය විසින් අද පස්වරු 2.00 ට හිටපු විනිසුරු පද්මිණී රණවක විනිසුරුවරියට ප්‍රකාශයක් ලබාදීම සඳහා අපරාධ කොට්ඨාසය හමුවට පැමිණෙන ලෙසට කැඳවීමක් කරනු ලැබ තිබේ. කොළඹ අපරාධ කොට්ඨාසය හමුවට පැමිණි විනිසුරුවරියගෙන් මේ වන විට පොලිස් නිලධාරීන් ප්‍රකාශ සටහන් කර ගනිමින් සිටි. කොළඹ අපරාධ කොට්ඨාසය ඊයේ දිනයේදී මහාධිකරණ විනිසුරු ගිහාන් පිලපිටිය මහතාගෙන්ද දුරකතන හඬපට සම්බන්ධයෙන් පැය 5 ක කාලයක් ප්‍රශ්න කර ප්‍රකාශ සටහන් කර ගත්තේ ය."
    },
    {
        "content": "එම දෙපාර්තමේන්තුව සඳහන් කළේ, නැගෙනහිර, ඌව සහ උතුරු මැද පළාත්වලත් හම්බන්තොට සහ මාතලේ දිස්ත්‍රික්කවලත්, වැසි වාර කිහිපයක් ඇතිවන අතර, උතුරු පළාතේ වැසි ස්වල්පයක් ඇති විය හැකි බව ය. සබරගමුව සහ බස්නාහිර පළාත්වලත්, ගාල්ල, මාතර, මහනුවර සහ නුවරඑළිය දිස්ත්‍රික්කවලත් සවස 2.00න් පසුව වැසි හෝ ගිඟුරුම් සහිත වැසි ඇතිවිය හැකි වේ. සබරගමුව පළාතෙත්, කළුතර, ගාල්ල , මාතලේ සහ බදුල්ල දිස්ත්‍රික්කවලත්, ඇතැම් ස්ථානවලට මිලිමීටර් 75කට වැඩි, තරමක් තද වැසි ද ඇතිවිය හැකි බව ද, කාලගුණ විද්‍යා දෙපාර්තමේන්තුව සඳහන් කළේය. මේ අතර පොතුවිල් සිට හම්බන්තොට හරහා ගාල්ල දක්වා මුහුදු ප්‍රදේශ සහ දිවයිනට බස්නාහිර දෙසින් වන ගැඹුරු මුහුදු ප්‍රදේශවල මුහුදු රළ ඉහළ යා හැකි බැවින් ධීවර කටයුතුවල නිරත වීමේදී විමසිලිමත් වන්නැයි, ධීවර දෙපාර්තමේන්තුව දැනුම් දෙන්නේය. එහි සෝදිසි මෙහෙයුම් අංශයේ සහකාර අධ්‍යක්ෂ පද්මප්‍රිය තිසේරා මහතා සඳහන් කළේ, පවතින තත්ත්වය පිළිබඳ අවධානය යොමු කර, ආරක්ෂිත උපක්‍රම අනුගමනය කිරිම අනිවාර්ය බව ය.ක"
    },
    {
        "content": "අධ්‍යාපන අමාත්‍යාංශය නිකුත් කළ නිවේදනයක දැක්වෙන්නේ, දැනට ක්‍රියාත්මක චක්‍රලේඛනය දිවයිනටම පොදු බැවින් ප්‍රාදේශීය වශයෙන් පවත්නා ඉඩම් ගැටලු, බලපත්‍ර හා ඔප්පු ලබාදීමේ ප්‍රමාදයන් ආදිය සැලකිල්ලට ගෙන 2021 වර්ෂය සඳහා නව චක්‍රලේඛනයක් නිකුත් කරන ලෙස අධ්‍යාපන ලේකම්වරයාට උපදෙස් ලබාදී ඇති බවයි. පළමු ශ්‍රේණියට සිසුන් බඳවා ගැනීම සඳහා වූ පරීක්ෂණ වෙනුවෙන් පසුගිය කාලය මුළුල්ලේ අධ්‍යාපන අමාත්‍යාංශය විසින් නිකුත් කොට භාවිතා කළ චක්‍රලේඛයේ අතාත්වික මෙන්ම අසාධාරණ කරුණු කිහිපයක් ඇති බව අධ්‍යාපන අමාත්‍යවරයාගේ නිගමනය වී ඇති බව එම නිවේදනයේ සඳහන් විය."
    },
    {
        "content": "නැගෙනහිර විශ්වවිද්‍යාලයේ කලා පීඨයේ අධ්‍යාපනය ලබන පළමු වසර සිසුවෙකුට ‍දෙවන වසරේ සිසුන් පිරිසක් අද පෙරවරුවේ පහරදී තිබුණි. පහරදී ඇත්තේ නවකවදයට එරෙහි සංවිධානයවී කටයුතු කිරීම බව වාර්තා විය. තුවාල ලැබූ සිසුවා‍ මේ වනවිට මඩකලපුව ශික්ෂණ රෝහලේ ප්‍රතිකාර ලබන අතර නැගෙනහිර විශ්වවිද්‍යාලයේ පාලනාධිකාරිය පැවසුවේ, මේ වන විට සියල්ල සමතයකට පත්කර ඇති බවයි. කෙසේ වෙතත් පළමු ව‍සරේ සහ දෙවන වසරේ සිසුන් සඳහා නැවත දැනුම් දෙන තුරු විශ්වවිද්‍යාලය වසා දමා තිබේ. පසුගිය දා කොළඹ විශ්වවිද්‍යාලයේ ආපනශාලාවක් තුළ ගැටුමක් හට ගත්තේ ද නවකවදය සිද්ධියක් මුල් කරගනිමිනි. මේ සිද්ධියට අදාළව සිසුන් 12 දෙනෙකු අත්අඩංගුවට ගෙන රක්ෂිත බන්ධනාගාරගත‍ කෙරුණි."
    },
    {
        "content": "මෙලෙස ආසන සංවිධායකවරුන් කැඳවා තිබෙන්නේ, විපක්ෂ නායක සජිත් ප්‍රේමදාස මහතාගේ ප්‍රධානත්වයෙන් පැවැත්වෙන හමුවක් සඳහාය. මේ අනුව අද සවස 3.00ට පාර්ලිමේන්තු සංකිර්ණයේදි එම හමුව පැවැත්වීමට නියමිත ය. එහිදී ඉදිරි මහමැතිවරණය සඳහා පක්ෂයේ සූදානම ඇතුළු කරුණු පිළිබඳව අවධානය යොමු කිරිමට නියමිත බව සඳහන් වේ. මේ අතර එක්සත් ජාතික පෙරමුණේ පාර්ලිමේන්තු කණ්ඩායම් රැස්වීමක් අද පෙරවරු 10.00ට පාර්ලිමේන්තුවේදී පැවැත්වීමට නියමිත ය. ඒ, එක්සත් ජාතික පෙරමුණේ නායක රනිල් වික්‍රමසිංහ මහතාගේ ප්‍රධානත්වයෙනි. එහිදී ඉදිරි පාර්ලිමේන්තු සතියේදි ගනු ලබන කරුණු පිළිබඳව සාකච්ඡා කිරිමට නියමිතය."
    },
    {
        "content": "පාර්ලිමේන්තුව අද පස්වරු 1.00ට රැස්වීමට නියමිත ය. පාර්ලිමේන්තුවේ පොදු ව්‍යාපාර පිළිබඳ කාරක සභාව, රාජ්‍ය ගිණුම් කාරක සභාව ඇතුළු කාරක සභා සඳහා නව සමාජිකයින් පත් කිරිම ඇතුළු පාර්ලිමේන්තුවේ බොහෝ කටයුතු සිදු කෙරෙන්නේ පාර්ලිමේන්තු තේරිම් කාරක සභාව මගිනි. 8 වන පාර්ලිමේන්තුවේ සිව් වැනි සැසිවාරයට අදාළව පාර්ලිමේන්තු තේරිම් කාරක සභාව සඳහා කඩිනමින් සාමාජිකයින් නම් කරන්නැයි පසුගියදා කතානායකවරයා ද පක්ෂ නායකයින්ගෙන් ඉල්ලිමක් කළේය. කතානායකවරයාගේ සභාපතිත්වයෙන් යුත් පාර්ලිමේන්තු තේරිම් කාරක සභාවට දේශපාලන පක්ෂවල නායකයින් හෝ ඔවුන්ගේ නියෝජිතයින් ද ඇතුළුව පාර්ලිමේන්තුව නම් කරන සාමාජිකයින් 17 දෙනකුගෙන් සමන්විත ය. චමල් රාජපක්ෂ, නිමල් සිරිපාල ද සිල්වා, දිනේෂ් ගුණවර්ධන, ජොන්ස්ටන් ප්‍රනාන්දු, ඩග්ලස් දේවානන්ද, මහින්ද සමරසිංහ, ගාමිණි ලොකුගේ, මහින්ද යාපා අබේවර්ධන සහ රෝහිත අබේගුණවර්ධන යන මන්ත්‍රිවරුන් නව දෙනාගේ නම්, ආණ්ඩු පක්ෂය නියොජනය කරමින් පාර්ලිමේන්තු තේරිම් කාරක සභාවේ සමාජිකත්වය සඳහා පාර්ලිමේන්තු න්‍යා‍ය පත්‍රයට ඇතුළත්ව තිබේ. පාර්ලිමේන්තු න්‍යාය පත්‍රයේ දැක්වෙන්නේ ලක්ෂ්මන් කිරිඇල්ල, ජෝන් අමරතුංග, විජිත හේරත්, රිෂාඩ් බදියුදීන්, චම්පික රණවක, මනෝ ගනේෂන්, නිරෝෂන් පෙරේරා, මාවෙයි සේනාධිරාජා යන මන්ත්‍රීවරුන්ගේ නම් විපක්ෂව නියෝජනය කරමින් ඉදිරිපත් වී ඇති බව ය."
    },
    {
        "content": "කොළඹ මහාධිකරණ විනිසුරු මංජුල තිලකරත්න මහතා නියෝග කළේ, එම විභාගය ලබන මාර්තු 05 වැනිදා පැවැත්වීමටයි. එදින අධිකරණය හමුවේ පෙනි සිටින ලෙස දන්වා රාජිත සේනාරත්න මහතාට නොතිසි නිකුත් කිරිමට ද මහාධිකරණ විනිසුරුවරයා නියෝග කළේය. මෙම ප්‍රතිශෝධන අයදුම්පත නීතිපතිවරයා විසින් ගොනු කර තිබුණේ, රාජිත සේනාරන්න මහතා අත්අඩංගුවට ගෙන ප්‍රකාශයක් ලබා ගැනීමටත් පෙර දින 03 ක් ඇතුළතදී නාරාහේන්පිට පෞද්ගලික රෝහලක ප්‍රතිකාර ලබමින් සිටියදීම කොළඹ ප්‍රධාන මහේස්ත්‍රාත් අධිකරණය ඔහු ඇප මත මුදා හැරීම හේතුවෙනි. සුදු වෑන් ප්‍රවෘත්ති සාකච්ඡාවට අදාළ නඩුවේ තුන්වැනි සැකකරු ලෙස නම්කර ඇති වෛද්‍ය රාජිත සේනාරත්න මහතාට මෙසේ ඇප ලබාදීම විමර්ශනවලට දැඩි බාධාවක් සිදුව ඇති බව නීතිපතිවරයා පෙන්වා දී තිබුණි. එම ප්‍රතිශෝධන අයදුම්පත සම්බන්ධයෙන් විභාගයක් පැවැත්වීමට තරම් ප්‍රමාණවත් කරුණු ඉදිරිපත් වී ඇති බව මහාධිකරණ විනිසුරුවරයා අද ප්‍රකාශ කළේය. මහාධිකරණ විනිසුරුවරයා එහිදී රාජිත සේනාරත්න මහතාගේ නිතිඥවරයාට නියෝග කළේ, ඒ සම්බන්ධයෙන් විරෝධතා ලබන 10 වැනිදා අධිකරණය හමුවේ ගොනු කරන ලෙස ය. මේ අතර පෙබරවාරි 24 වැනිදා ප්‍රතිවිරෝධතා ගොනු කරන ලෙසට නීතිපතිවරයා වෙත මහාධිකරණ විනිසුරු මංජුල තිලකරත්න මහතා නියෝග කළේය. රාජිත සේනාරත්න මහතාට නොතීසි නිකුත් කිරිම සඳහා අවශ්‍ය ලේඛන ලබන 23 වැනිදා අධිකරණය හමුවට ඉදිරිපත් කරන ලෙසට ද නීතිපතිවරයාට අධිකරණය නියෝග කළේය."
    },
    {
        "content": "ඒ, සැකකරු ඊයේ නිකවැරටිය මහේස්ත්‍රාත් අධිකරණයට ඉදිරිපත් කිරීමෙන් අනතුරුවයි. සත්ත්ව ගොවිපලක් තුළ අමානුෂික ලෙස වායු රයිෆලයකින් සුනඛයෙකුට වෙඩි තබා පහරදීම පිළිබඳව මාධ්‍ය ඔස්සේ සංසරණය වූ වීඩියෝ පටයක් සම්බන්ධව කොබෙයිගනේ පොලීසියට දුරකතනය ඔස්සෙ ලද තොරතුරක් අනුව විමර්ශන ආරම්භ කර තිබුණි. පොලීසිය පැවසුවේ සිද්ධියට අදාළව එම සත්ත්ව ගොවිපලේ සේවකයන්ගෙන් ප්‍රකාශ සටහන් කර ගැනීමෙන් අනතුරුව පසුගිය 16 වැනිදා නිකවැරටිය මහේස්ත්‍රාත් අධිකරණයට කරුණු වාර්තා කළ බව ය. ඒ, අනුව ගොවිපලේ මුරකරු පෙරේදා අත්අඩංගුවට ගෙන තිබූ අතර ඔහු සතු වායු රයිෆලය ද පොලීසිය භාරයට ගෙන තිබුණි."
    },
    {
        "content": "පාර්ලිමේන්තු මන්ත්‍රී රන්ජන් රාමනායක මහතා තමන් සතු දුරකතන සංවාද අද පාර්ලිමේන්තුවේ සභාගත කර තිබේ. ඒ, රක්ෂිත බන්ධනාගාරයේ සිට අද පාර්ලිමේන්තු සභාවාරයට එක්වෙමිනි."
    },
    {
        "content": "ඒ, අදාළ සිද්ධිය සම්බන්ධයෙන් ප්‍රකාශයක් ලබාදීම සඳහායි. විනිසුරුවරුන්ගෙන් මෙලෙස ප්‍රකාශ සටහන් කරගනු ලබන්නේ පසුගිය දා නීතිපතිවරයා කොළඹ අපරාධ කොට්ඨාසයට දුන් උපදෙස් අනුවයි. ආන්දෝලනාත්මක දුරකතන සංවාද සම්බන්ධයෙන් ප්‍රකාශයක් ලබාදීම සඳහා හිටපු විනිසුරු පද්මිණී රණවක මහත්මිය ඊයේ කොළඹ අපරාධ කොට්ඨාසය හමුවට පැමිණියා ය. පෙරේදා දිනයේදී මහාධිකරණ විනිසුරු ගිහාන් පිලපිටිය මහතා ද පැය 5 ක කාලයක් ප්‍රකාශ ලබා දුන්නේ ය."
    },
    {
        "content": "ඒ, මුදල්, ආර්ථික හා ප්‍රතිපත්ති සංවර්ධන අමාත්‍යවරයා ලෙස අග්‍රාමාත්‍ය මහින්ද රාජපක්ෂ මහතා ඉදිරිපත් කළ යෝජනාවක් අනුවයි. සරල, විනිවිදභාවයෙන් යුත්, කාර්යක්ෂම බදු ක්‍රමයක් යළි නිර්මාණය කරන බවට වූ පොරොන්දුව මත එම ක්‍රියාමාර්ගය ගත් බව මුදල්, ආර්ථික හා ප්‍රතිපත්ති සංවර්ධන අමාත්‍යාංශය නිවේදනයක් නිකුත් කරමින් සඳහන් කළේය. ඒ අනුව 2017 අංක 24 දරන දේශීය ආදායම් පනත සංශෝධනය කිරීම සඳහා දේශීය ආදායම් සංශෝධන පනත් කෙටුම්පත පාර්ලිමේන්තු අනුමැතිය සඳහා ඉදිරිපත් කිරීමට නියමිතයි. දේශීය ආදායම් පනතට ගෙන එන එම නව සංශෝධනය යටතේ රඳවා ගැනීමේ බද්ද රුපියල් 250,000 ක් දක්වා නිදහස් කිරීමට නියමිත වේ. උපයන විට ගෙවීමේ බද්ද සඳහා වන සීමාව රුපියල් 100,000 සිට රුපියල් 250,000 ක් දක්වා ඉහළ දැමීම ඇතුළු බදු සහන රැසක් ඊට ඇතුළත් බව මුදල් අමාත්‍යාංශය නිකුත් කළ නිවේදනයේ සඳහන් ය."
    },
    {
        "content": "රන්ජන් රාමනායක මහතා සමග දුරකතන සංවාද පැවැත්වූ බව කියන මහාධිකරණ විනිසුරු ගිහාන් පිලපිටිය මහතාගේ වැඩ තහනම් කර තිබේ. ඒ, ජනාධිපතිවරයාගේ අනුමැතියට යටත්වයි. මහාධිකරණ විනිසුරු ගිහාන් පිලපිටිය මහතා සම්බන්ධයෙන් පසුගිය දා අධිකරණ සේවා කොමිෂන් සභාව ජනාධිපතිවරයා වෙත සිය නිර්දේශ යොමු කළේ ය. අදාළ නිර්දේශ සඳහා ජනාධිපති ගෝඨාභට රාජපක්ෂ මහතා සිය අනුමැතිය ලබාදීමෙන් පසු ගිහාන් පිලපිටිය මහතාගේ වැඩ තහනම් කළ බව අධිකරණ සේවා කොමිසම පවසයි."
    },
    {
        "content": "ඒ, අධ්‍යාපනය සහ මානව සම්පත් සංවර්ධනය පිළිබඳ ආංශික අධීක්ෂණ කාරක සභාව හා කාන්තා සහ ස්ත්‍රී පුරුෂ සමාජ භාවය පිළිබඳ ආංශික අධීක්ෂණ කාරක සභාව ඊයේ පස්වරුවේ පාර්ලිමේන්තු සංකීර්ණයේදී රැස්වූ අවස්ථාවේදී ය. අතිශය සංවේදි ගැටළුවක්වන ප්‍රජනන සෞඛ්‍ය පිළිබඳ සිසුන් දැනුවත් කිරිම පිළිබඳ පුළුල් අධ්‍යයනයක් කිරිමට ද එම රැස්වීමේදි එකඟතාවට පැමිණ තිබේ. මෙම ග්‍රන්ථ සිසුන් අතට පත්වීම වැළැක්වීම සඳහා අධ්‍යාපන අමත්‍යාංශය පියවර ගත්ත ද මේ වනවිට මුද්‍රණය කළ ග්‍රන්ථ 350,000න් 325,000ක් ම බෙදා හැර ඇති බව ද මෙම සාකච්ඡාවේදි අනාවරණය විය. රුහුණු විශ්වවිද්‍යාලයේ උපකුලපති මහාචාර්ය පූජ්‍ය අකුරටියේ නන්ද හිමියන්, ශ්‍රී ජයවර්ධනපුර විශ්වවිද්‍යාලයේ මහාචාර්ය මැදගොඩ අභයතිස්ස ඇතුළු භික්ෂූන් වහන්සේලා අධ්‍යාපන ප්‍රකාශක දෙපාර්තමේන්තුවේ නිලධාරින් ඇතුළු පිරිසක් මීට සහභාගී වී තිබේ."
    },
    {
        "content": "1. : හිටපු රාජ්‍ය අමාත්‍ය පාර්ලිමේන්තු මන්ත්‍රී රන්ජන් රාමනායක මහතා අත්අඩංගුවට ගෙන තිබේ. 2.  : ලොව ධනවත් හා බලවත් රාජ්‍ය හතරක ඉහළපෙළේ නියෝජිතයින් සිව්දෙනෙක් ගත වූ පැය 24 තුළ මෙරටට පැමිණියහ. 3.  : ශ්‍රී ලංකා සංචාරක ප්‍රවර්ධන කාර්යාංශයේ අධ්‍යක්ෂ මණ්ඩලයට ජනප්‍රිය ගායක ඉරාජ් වීරරත්න මහතා පත් කර තිබේ. 4.  : පාර්ලිමේන්තු මන්ත්‍රී රන්ජන් රාමනායක මහතාගේ එක්සත් ජාතික පක්ෂ සාමාජිකත්වය තාවකාලිකව අත්හිටුවා තිබේ. 5.  : පිලිපීනයේ ටාල් ගිනිකන්දෙන් ලාවා පිටවීම ආරම්භ වී තිබේ."
    },
    {
        "content": "එම කාර්යාලය සඳහන් කළේ, ප්‍රතිපාදන නොමැති වීමෙන් ඔවුන්ට එම දීමනාව ගෙවීමට නොහැකි වී ඇති බව ය. මේ සඳහා අවශ්‍ය ප්‍රතිපාදන රජයෙන් ඉල්ලා ඇති බව එහි ජ්‍යේෂ්ඨ නිලධාරියෙකු සඳහන් කළේය. මේ වනවිට වැඩිහිටි දීමනාව ලබන පිරිස 416,667කි. මේ අතර දැනට මාසිකව රුපියල් 2000 ක් ලෙස ගෙවන වැඩිහිටි දීමනාව රුපියල් 2500 ක් දක්වා වැඩි කිරිමට ද සැලසුම් කර ඇති බව වැඩිහිටි ලේකම් කාර්යාලය සඳහන් කළේය. ඒ, සඳහා අවශ්‍ය යෝජනා සමාජ ආරක්ෂණ අමාත්‍යාංශයට යොමුකර තිබේ."
    },
    {
        "content": "එහි සාමාන්‍යාධිකාරී ආචාර්ය ටර්නි ප්‍රදීප් කුමාර මහතා සඳහන් කළේ, අවිධිමත් ධීවර කටයුතු හා පරිසර දූෂණය මෙම තත්ත්වයට හේතුවී ඇති බවය. මළ මුහුදු කලාපයක් යනු ඔක්සිජන් සාන්ද්‍රණය අඩු, විෂ වායු වැඩි, ජීවින්ගෙන් තොර මුහුදු ප්‍රදේශයයි. එම මුහුදු කලාප මෙරට මුහුදු තීරයේ නිර්මාණය වුවහොත් සාගර පරිසර පද්ධතියට දැඩි බලපෑම් එල්ල විය හැකි බව ද ඔහු සඳහන් කළේය. ආචාර්ය ටර්නි ප්‍රදීප් කුමාර සඳහන් කළේ, මළ මුහුදු කලාප බිහිවීම වැළැක්වීම සඳහා පරිසර දූෂණය අවම කර යුතු බව ය. 1950 දශකයේදි මළ මුහුදු කලාප මුල් වරට සොයා ගැනුණු අතර එය මේ වනවිට 400% ගුණයකින් වැඩි වී ඇතැයි ලෝක සාගර විද්‍යාඥයින් පෙන්වා දෙන්නේය. මෑතකදී ශ්‍රී ලංකාවට ඊසාන දිගින් බෙංගාල බොක්ක මුහුදු ප්‍රදේශයේ ද මෙවැනි මළ මුහුදු කලාපයක් නිර්මාණය වී පැතිරෙන බව සොයා ගැනිණි. එහි විශාලත්වය වර්ග කිලෝ මීටර් 64,000කි."
    },
    {
        "content": "පුත්තලම, මුන්දලම ප්‍රදේශයේ කළ වැටලීමකින් කේරල ගංජා කිලෝ ග්‍රෑම් 170 ක් සමග සැකකරුවන් තුන් දෙනෙකු අත්අඩංගුවට ගෙන තිබේ. ඒ, පොලිස් මත්ද්‍රව්‍ය නාශක කාර්යාංශයේ නිලධාරින් කළ මෙහෙයුමකිනි. නාවික හමුදාව ලබාදුන් බුද්ධි තොරතුරකට අනුව අද අලුයම වැටලීම සිදු කෙරිණි. එහිදී යාපනයේ සිට කොළඹ බලා ධාවනය වූ බස් රථයක් පාලවිය ප්‍රදේශයේදී පරීක්ෂාවට ලක් කර ඇති අතර බස් රථයේ ව්‍යාජ පතුලක් තුළ සූක්ෂ්ම ලෙස සඟවා තිබූ ගංජා තොගය සොයාගත් බව පොලිස් මත්ද්‍රව්‍ය නාශක කාර්යංශය සඳහන් කළේය. එම කාර්යංශය සඳහන් කළේ, අත්අඩංගුවට ගත් සැකකරුවන්ගෙන් දැනට ප්‍රශ්න කරගෙන යන බව ය. මේ අතර ලද තොරතුරකට අනුව පුත්තලම තැපැල් කාර්යාලයට පාර්සල තැපෑල හරහා ලැබී තිබූ මොරින්ගා නැමති මත්ද්‍රව්‍ය පාර්සලයක් ලබා ගැනීමට පැමිණි සැකකරුවෙකු ද අත්අඩංගුවට ගෙන තිබේ. ඒ, පොලිස් මත්ද්‍රව්‍ය නාශක කාර්යාංශ නිලධාරීන් මග රැක සිට කළ පරීක්ෂාවකදී ය. එම පාර්සලයේ තිබී සොයාගෙන ඇති මත්ද්‍රව්‍ය ප්‍රමාණය කිලෝ ග්‍රෑම් 18කි. මොරින්ගා නැමති මෙම මත්ද්‍රව්‍ය විශේෂය ඉතියෝපියාව වැනි රටවල ජනප්‍රිය මත්ද්‍රව්‍යයක් බව ද පොලීසිය සඳහන් කළේය."
    },
    {
        "content": "රෙජිස්ටාර් ජනරාල් එන්.සී. විතානගේ මහතා සඳහන් කළේ, ඉඩම් ඔප්පු ලියාපදිංචියේදී සිදුවන අක්‍රමිකතා අවම කිරිම මෙහි අරමුණ බව ය. මේ වනවිට ව්‍යාජ ඉඩම් ඔප්පු සකස් කිරිම් සම්බන්ධයෙන් වසරකට පැමිණිලි 3000 කට අධික සංඛ්‍යාවක් ලැබෙන බව ද ඔහු සඳහන් කළේය. නව ක්‍රමවේදය ලබන මාසයේ සිට හඳුන්වාදීමට නියමිත ය. මේ සමග ඉඩම් ඔප්පු ලියාපදිංචි කිරිමේ ක්‍රියාවලිය වේගවත්වන බව ද රෙජිස්ට්‍රාර් ජනරාල්වරයා සඳහන් කළේය."
    },
    {
        "content": "ඒ, විෂය භාර අමාත්‍ය මහින්ද අමරවීර මහතාගේ ප්‍රධානත්වයෙනි. නව ක්‍රමවේදය හරහා ප්‍රවාහන වෛද්‍ය ආයතනයට පැමිණීමකින් තොරව, එම පරීක්ෂණ සඳහා දින වෙන් කරගත හැකි බව, ප්‍රවාහන වෛද්‍ය ආයතනයේ ප්‍රධාන වෛද්‍ය නිලධාරී කේ.එස්.එම්. සමරසේකර මහත්මිය පැවසුවාය. නව ක්‍රමවේදය හරහා දින වෙන්කර ගැනීම ලබන 27 වැනිදා ආරම්භ කරන බව, ජාතික ප්‍රවාහන වෛද්‍ය ආයතනය සඳහන් කළේය. ඒ අනුව වැඩිදුර තොරතුරු සඳහා පිවිසෙන්න www.ntmi.lk වෙබ් අඩවියට"
    },
    {
        "content": "පොලීසිය සඳහන් කළේ, ඇය යාපනය විශ්වවිද්‍යාලයේ සිසුවියක් බවයි. ශිෂ්‍යාවගේ පෙම්වතා විසින් තියුණු ආයුධයකින් ඇගේ ගෙල ප්‍රදේශයට පහරදී මෙම ඝාතනය සිදු කර ඇතැයි පොලීසිය ප්‍රකාශ කළේ ය. සැකකරු අත්අඩංගුවට ගෙන ඇති අතර ඔහු පරන්තන් යුද හමුදා කඳවුරට අනුයුක්තව සේවය කළ හමුදා සෙබළෙකි."
    },
    {
        "content": "ඔහු එක්සත් ජාතික පක්ෂය නියෝජනය කරමින් ජාතික ලැයිස්තුවෙන් පාර්ලිමේන්තුවට තේරී පත්වූ මන්ත්‍රීවරයෙකි."
    },
    {
        "content": "ඒ අනුව, අද සිට ක්‍රියාත්මක වන පරිදි තවත් මසකින් එම නියෝගය දීර්ඝ කර තිබේ. හදිසි නීතිය ඉවත් කිරිමෙන් පසු හිටපු ජනාධිපතිවරයා විසින් මෙම අති විශේෂ ගැසට් නිවේදනය නිකුත් කෙරෙනු අතර පසුව මාසිකව මහජන ආරක්ෂක ආඥා පනත යටතේ ජනාධිපතිවරයා විසින් මෙම ගැසට් නිවේදනය නිකුත් කරනු ලැබේ. මීට පෙර මෙම නිවේදනය පසුගිය දෙසැම්බර් 22 වැනිදා නිකුත් කෙරිණි."
    },
    {
        "content": "පොලිස් මාධ්‍ය ඒකකය සඳහන් කළේ, අද උදෑසන මෙම සිද්ධිය වාර්තා වූ බවයි. මිය ගිය පොලිස් පරීක්ෂකවරයාගේ සිරුර මේ වනවිට කළුබෝවිල රෝහලේ තැන්පත් කර ඇත. සිද්ධිය සම්බන්ධයෙන් වැඩිදුර විමර්ශන ක්‍රියාත්මකයි."
    },
    {
        "content": "පොලීසීය සඳහන් කළේ, ලද තොරතුරකට අනුව වැටලීම ක්‍රියාත්මක කළ බවයි. එහිදී මෙරට නිෂ්පාදිත ගල්කටස් වර්ගයේ ගිනි අවියක්, බෙහෙත් කොටන තුවක්කුවක්, බඳින තුවක්කුවක් සහ කඩුවක් සොයා ගෙන තිබේ. 40 හැවිරිදි සැකකරු අද අගුණුකොළපැලැස්ස මහේස්ත්‍රාත්වරයා හමුවට ඉදිරිපත් කිරීමට නියමිතයි."
    },
    {
        "content": "අප වාර්තාකරු සඳහන් කළේ, ගොවිපළට අනවසරයෙන් පැමිණෙන සතුන් මෙලෙස මුරකරු විසින් මරා දමනු ලබන බවයි. එම මුරකරුට ඒ සඳහා ගොවිපළෙන් අමතර මුදලක් ද ගෙවන බව සඳහන් ය. අවට සුනඛයින් ද, මුරකරුගේ වෙඩි ප්‍රහාරයන්ට ගොදුරු වන බව අප වාර්තාකරු වැඩිදුරටත් සඳහන් කළේ ය"
    },
    {
        "content": "ඒ, රුසියානු විදේශ අමාත්‍ය සර්ජි ලැව්රොව් මහතා මේ බව කියා සිටියේ, අමාත්‍ය දිනේෂ් ගුණවර්ධන මහතා සමග ඒකාබද්ධ ප්‍රවෘත්ති සාකච්ඡාවකදීයි. එහිදී රුසියානු විදේශ අමාත්‍යවරයා කියා සිටියේ, ශ්‍රී ලංකා යුද හමුදාවේ අවි ආයුද හා ආරක්ෂක නිපුණතා වර්ධනය කර ගැනීමට අවශ්‍ය සහය අඛණ්ඩව ලබා දෙන බවයි."
    },
    {
        "content": "හිටපු අමාත්‍ය රාජිත සේනාරත්න මහතා අපරාධ පරීක්ෂණ දෙපාර්තමේන්තුව හමුවේ අද ප්‍රකාශයක් ලබාදී තිබේ. පොලීසිය සඳහන් කළේ, සේනාරත්න මහතාගෙන් අද පෙරවරු 10.00 පමණ සිට සවස 3.30 පමණ වන තෙක් ප්‍රකාශ ගත් බවයි. සුදු වෑන් මාධ්‍ය සාකච්ඡාවේ තෙවන සැකකරු ලෙස පාර්ලිමේන්තු මන්ත්‍රී රාජිත සේනාරත්න මහතා මෙම ප්‍රකාශය ලබාදී ඇත. සිද්ධිය සම්බන්ධයෙන් රාජිත සේනාරත්න මහතා පසුගිය 27 වන දා නාරාහේන්පිට පෞද්ගලික රෝහලක ප්‍රතිකාර ලබමින් සිටියදී අත්අඩංගුවට ගැනුණු අතර පසුගිය 30 වන දා ඔහු ඇප මත මුදා හැරිණි. ඒ, කොළඹ ප්‍රධාන මහේස්ත්‍රාත් ලංකා ජයරත්න මෙනවිය හමුවට ඉදිරිපත් කිරීමෙන් අනතුරුවයි."
    },
    {
        "content": "හිටපු රාජ්‍ය අමාත්‍ය පාර්ලිමේන්තු මන්ත්‍රී රන්ජන් රාමනායක මහතා මීට ටික වේලාවකට පෙර අත්අඩංගුවට ගෙන තිබේ. ඒ, මාදිවෙල පිහිටි ඒ මහතාගේ නිවසේදීයි. නුගේගොඩ ප්‍රධාන මහේස්ත්‍රාත් වසන්ත කුමාර මහතා ඔහු අත්අඩංගුවට ගැනීමට නිකුත් කළ වරෙන්තු නියෝගයට අනුව කොළඹ අපරාධ කොට්ඨාසයේ නිලධාරීන් පිරිසක් විසින් මන්ත්‍රීවරයා අත්අඩංගුවට ගෙන ඇත. නීතිපති දෙපාර්තමේන්තුව සහ කොළඹ අපරාධ කොට්ඨාසය එක්ව නුගේගොඩ මහේස්ත්‍රාත් අධිකරණය හමුවේ අද පස්වරුවේ කරුණු දක්වනු ලැබුවේ ය. නීතිපතිවරයා වෙනුවෙන් පෙනී සිටි නියෝජ්‍ය සොලිසිටර් ජනරාල් දිලීප පිරිස් මහතා කියා සිටියේ, සුවිශේෂි තත්ත්වයක් යටතේ රන්ජන් රාමනායක මහතාට එරෙහිව නඩු පැවරීමට බලාපොරොත්තු වන බවයි. රන්ජන් රාමනායක මහතාගේ දුරකතන සංවාද සහිත හඬපටවලින් අධිකරණ ක්‍රියාවලිය විශාල කඩා වැටීමකට ලක්ව ඇති බැවින් ඔහු අත්අඩංගුවට ගැනීමට නියෝගයක් නිකුත් කරන ලෙස දිලීප පිරිස් මහතා අධිකරණයෙන් ඉල්ලා සිටියේ ය. ඒ, ආණ්ඩුක්‍රම ව්‍යවස්ථාවේ 111 වගන්තිය යටතේ, අධිකරණ විනිසුරුවරයෙකුගේ කටයුතුවලට අයුතු ලෙස මැදිහත්වීමේ චෝදනා යටතේයි. මෙම චෝදනාව යටතේ පුද්ගලයෙකු අත්අඩංගුවට ගෙන නඩු පවරනු ලබන්නේ, ශ්‍රී ලංකා ඉතිහාසයේ පළමු වරටවීම විශේෂත්වයකි. නීතිපතිවරයා විසින් ඉදිරිපත් කළ කරුණු තහවුරු කිරීම සඳහා ප්‍රධාන මහේස්ත්‍රාත්වරයා හමුවේ කොළඹ අපරාධ කොට්ඨාසයෙන් ද සාක්ෂි විමසා සිටියේ ය. එම සාක්ෂි විමසීමෙන් පසු මෙය සුවිශේෂී තත්ත්වයක් ලෙස සලකා සිතාසී නිකුත් කිරීමේ හැකියාව තිබියදී වරෙන්තු නිකුත් කිරීමට ප්‍රධාන මහේස්ත්‍රාත්වරයා නියෝග කර තිබේ. රන්ජන් රාමනායක මහතා අත්අඩංගුවට ගැනීම සඳහා නුගේගොඩ මහේස්ත්‍රාත් අධිකරණයෙන් වරෙන්තු නියෝගයක් ලබා ගන්නා ලෙසට නීතිපති දප්පුල ද ලිවේරා මහතා කොළඹ අපරාධ කොට්ඨාසයට අද පස්වරුවේ නිකුත් කළ උපදෙස් අනුව ඔවුන් අධිකරණයෙන් මෙම නියෝගය ලබා ගෙන තිබේ. ඒ, මේ වන විට සමාජ මාධ්‍ය ජාලා ඔස්සේ ප්‍රචාරය වන දුරකතන සංවාද අනුව රන්ජන් රාමනායක මහතා අධිකරණ විනිසුරුවරුන්ගේ කටයුතුවලට මැදිහත්වී ඇති බවට කරුණු හෙළිවී තිබිම හේතුවෙනි. ආණ්ඩුක්‍රම ව්‍යවස්ථාවේ 111 /2 ව්‍යවස්ථාව යටතේ ගැණෙන වැරදි සිදුකර ඇති බවට ආනාවරණය වී ඇති නිසා නීතිපතිවරයා එම නියෝග කර ඇත. ——————————————————————————————————————–"
    },
    {
        "content": "එහිදී පුද්ගලයින් පත් කිරීමේ බලධාරීන් ඔවුන් නොවන බවත් ඊට අයිතියක් නොමැති බව ත් ඔහු සඳහන් කළේය. ගොඩහේවා මහතා එම අදහස් පළ කළේ, රාජ්‍ය ආයතනවලට සභාපතිවරුන් ඇතුළු අධ්‍යක්ෂ මණ්ඩල සාමාජිකයින් පත්කිරීම සඳහා පත් කළ කමිටුවට එල්ලවන විවේචන සම්බන්ධයෙන් අද පැවති මාධ්‍ය හමුවකදී පිළිතුරු දෙමිනි. තව ද කමිටුවේ නිර්දේශයන්ට අමතරව පත්වීම් ලබාදීම් සිදු කර ඇති බව ද ඔහු ප්‍රකාශ කළේ ය. එවැනි පත් කිරීම්වලට ජනතාව සංවේදී වූ අවස්ථාවලදී බලධාරීන් ද ඊට සංවේදී වී එම පත් කිරීම් වෙනස් කරන අයුරු දැකගත හැකි වූ බව ද ආචාර්ය නාලක ගොඩහේවා මහතා වැඩිදුරටත් සඳහන් කළේය."
    },
    {
        "content": "ලොව ධනවත් හා බලවත් රාජ්‍ය හතරක ඉහළපෙළේ නියෝජිතයින් සිව්දෙනෙක් ගත වූ පැය 24 තුළ මෙරටට පැමිණියහ. එය මෙරට දේශපාලනයේ සිදු වූ දුලබ සිදුවීමක් යන්න දේශපාලන විචාරකයන්ගේ අදහසයි. රුසියානු විදේශ අමාත්‍ය සර්ගි ලැව්රොෆ් මහතා දෙදින නිල සංචාරයක් සඳහා දිවයිනට පැමිණියේ අද අලුයමයි. අද උදෑසන ඔහු විදේශ සබඳතා ආමත්‍ය දිනේෂ් ගුණවර්ධන මහතා හමුවී සාකච්ඡාවල නිරත විය. එහිදී ආර්ථීක, ආරක්ෂක, අධ්‍යාපනික, සංචාරක, විද්‍යා තාක්ෂණ අංශ සම්බන්ධයෙන් අවධානය යොමුව තිබේ. අනතුරුව විදේශ අමාත්‍යවරුන් දෙදෙනා ඒකාබද්ධ ප්‍රවෘත්ති සාකච්ඡාවකට ද එක්විය. මේ අතර අද පස්වරුවේ රුසියානු විදේශ අමාත්‍යවරයා අග්‍රාමාත්‍ය මහින්ද රාජපක්ෂ මහතා ද හමුවිණි. අනතුරුව, විදේශ අමාත්‍යවරයා ජනාධිපති ගෝඨාභය රාජපක්ෂ මහතා ද හමු වූ සාකච්ඡා පැවැත්වූ බව ජනාධිපති මාධ්‍ය අංශය සඳහන් කළේ ය. මේ අතර චීන විදේශ අමාත්‍ය වැන්ග්යී මහතාද අද අලුයම කෙටි සංචාරයක් සඳහා දිවයිනට පැමිණි අතර ඔහු ද ජනාධිපති කාර්යාලයේදී ජනාධිපති ගෝඨාභය රාජපක්ෂ මහතා හමුවිණි. එහිදී ජනාධිපතිවරයා පෙන්වා දී ඇත්තේ, ශ්‍රී ලංකාව වාසනාවකට හෝ අවාසනාවකට භූගෝලිය වශයෙන් පිහිටා තිබෙන්නේ උපයාමාර්ගිකව වැදගත් ස්ථානයක බවයි. ඒ, හේතුවෙන් බොහෝ දේශපාලන අභියෝගයන්ට මුහුණදීමට සිදුව ඇති බවත් ජනාධිපතිවරයා මෙහිදී චීන විදේශ අමාත්‍යවරයා වෙත පවසා තිබේ. ජනාධිපතිවරයා පෙන්වාදී ඇත්තේ, එම අභියෝග ජය ගැනීමට ඇති එකම මාර්ගය ආර්ථීක වශයෙන් ශක්තිමත් වීම බවයි. ශ්‍රී ලංකාව සම්බන්ධයෙන් චීනයේ ප්‍රතිපත්තිය නොවෙනස් එකක් බවත් ශ්‍රී ලංකාවේ නිරන්තර විශ්වාසදායක මිතුරා බවත් එහිදී චීන විදේශ අමාත්‍යවරයා ප්‍රකාශ කළ බව ජනාධිපති මාධ්‍ය අංශය පවසයි. චීන විදේශ අමාත්‍යවරයා එරට ජනාධිපතිවරයාගේ සුභාශිංෂණ ගෝඨාභය රාජපක්ෂ මහතා වෙත පිරිනමින් පවසා ඇත්තේ චීනයේ පැරණි මිතුරා වන ගෝඨාභය රාජපක්ෂ මහතා රටේ නායකත්වයට පත්වීම පිළිබඳව සුබ පතන බවටයි. චීනයේ සංචාරයක නිරතවන ලෙස ද අමාත්‍යවරයා මෙහිදී ජනාධිපතිවරයාට ආරාධනා කර තිබේ. චීන විදේශ අමාත්‍යවරයා අද පස්රුවේ අග්‍රමාත්‍ය මහින්ද රාජපක්ෂ මහතා ද හමුවිය. ජනාධිපතිවරයා හා අග්‍රාමාත්‍යවරයා හමුවීමට පෙර ඔහු අද උදෑසන විදේශ අමාත්‍ය දිනේෂ් ගුණවර්ධන මහතා ද හමුවී ද්විපාර්ශවික සාකච්ඡා පැවැත්විය. රුසියානු හා චීන විදේශ අමාත්‍යවරුන්ට අමතරව ජපාන රාජ්‍ය අමාත්‍ය කොසෝ යමමොතෝ මහතා ද අද පස්වරුව තෙක් මෙරට රැඳී සිටි අතර ඔහු ඊයේ පස්වරුවේ ජනාධිපතිවරයා දකුණ හා මධ්‍යම ආසියානු කටයුතු භාර අමෙරිකානු නියෝජ්‍ය සහකාර ලේකම් ඇලිස් වේල්ස් මහත්මිය ද අද අලුයම දිවයිනට පැමිණියේ එවන් පසුබිමකයි. ඇය අද පස්වරුවේ ජනාධිපති ගෝඨාභය රාජපක්ෂ මහතා හමුවිය. අමෙරිකානු නියෝජ්‍ය සහකාර ලේකම් ඇලිස් වේල්ස් මහත්මිය අද පස්වරුවේ අග්‍රමාත්‍ය මහින්ද රාජපක්ෂ මහතා ද හමුවිය. ට්විටර් පණිවුඩයන් නිකුත් කරමින් අමෙරිකානු රාජ්‍ය දෙපාර්තමේන්තුව අද පස්වරුවේ ප්‍රකාශ කළේ, ඇය දෙමළ ජාතික සන්ධානයේ නායක ආර්. සම්බන්ධන් මහතා ඇතුළු පිරිසක් ද හමුවී සාකච්චාවල නිරත වූ බවයි. අමෙරිකානු නියෝජ්‍ය සහකාර ලේකම්වරිය අද දිනයේ සිවිල් සමාජ නායකයින් සමග ද සාකච්ඡාවල නිරත වූ බව අමෙරිකානු රාජ්‍ය දෙපාර්තමේන්තුව සඳහන් කළේ ය. ඇය හෙට ඉන්දියාව බලා යාමට නියමිත අතර ලබන 18 වෙනි දා දක්වා ඉන්දියාවේ රැඳී සිටිමෙන් අනතුරුව පකිස්ථානය බලා යාමට නියමිතයි. අමෙරිකානු රාජ්‍ය දෙපාර්තමේන්තුවට අනුව ඇය මෙම සංචාරය තුළදී මානව හිමිකම්, යුක්තිය, ප්‍රජාතන්ත්‍රවාදය හා සෞභාග්‍ය සාක්ෂාත් කර ගැනීම සඳහා නිදහස් හා විවෘත ඉන්දු පැසිෆික් කලාපීය පොදු අභිලාෂයන් ඇතුළුව කලාපීය හා ද්විපාර්ශික ගැටලු පිළිබඳ එහිදී අවධානය යොමු කරනු ඇති."
    },
    {
        "content": "කෘෂිකාර්මික කටයුතු සාර්ථක කර ගැනීමට හිරු දෙවියන් දුන් ශක්තියට කෘතගුණ සැලකීම මෙම උත්සවයේ අරමුණයි. හින්දු දින දර්ශනයෙහි වර්ෂයේ මුල් මාසය, තෛ යනුවෙන් හැඳින්වෙන අතර පොංගල් යන්නෙහි අර්ථය උදාව යන්නයි. ඒ අනුව නව වසරේ උදාව තෛපොංගල් යනුවෙන් හැඳින්වේ. නෙළාගත් අස්වැන්නේ මුල් කොටස හිරු දෙවියන්ට පූජා කිරීම මෙහි සුවිශේෂී කාර්යයකි. ස්වභාවධර්මය සමග බද්ධව සිදු කරන පූජෝත්සව අතුරින් මේ උත්සවයට හින්දු බැතිමතුන් ලබා දෙන්නේ ප්‍රමුඛ ස්ථානයක්. හිරු උදාවත් සමග හින්දු බැතිමතුන් තෛපොංගල් උත්සවය වෙනුවෙන් ආගමික වතාවත්වල නිරතවනු දැකිය හැකියි. වී අස්වැන්න නෙළා ලබා ගත් අලුත් සහල් ද අලුත් උක් ගසකින් ගත් පැණි ද එළකිරි ද යෙදු කිරිබත්ද මංගල ද්‍රව්‍යයක් ලෙස කහ පිඩක්ද හිරු දෙවියන්ට පුද කිරීම තෛපොංගල් උත්සවයේ මුලික චාරිත්‍ර කිහිපයකි."
    },
    {
        "content": "COLOMBO (News 1st) – ජාතික අරමුණු සාක්ෂාත් කර ගැනීම සඳහා සියලු දෙනා එකට එක්විය යුතු බව තෛපොංගල් දිනය වෙනුවෙන් සුබ පැතුම් පණිවුඩයක් නිකුත් කරමින් ජනාධිපති ගෝඨාභය රාජපක්ෂ මහතා පවසයි. ජනාධිපතිතුමා සිය සුබ පැතුම් පණිවුඩයෙන් ලොව විවිධ රටවල වෙසෙන ශ්‍රී ලාංකික දෙමළ ජනතාවට ආරාධනා කරන්නේ එකි ඉලක්ක වෙත ළඟා වීම සඳහා ශ්‍රී ලංකාව සිය මව්බිම ලෙස දකින ලෙසයි. උත්තරීතර මානුෂීය ගුණාංගවලින් ජීවිතය ප්‍රභාමත් වේවා යැයි ජනාධිපතිතුමාගේ සුබ පැතුම් පණිවුඩයේ වැඩිදුරටත් සඳහන් විය. මේ අතර තෛපොංගල් දිනය වෙනුවෙන් සුබ පැතුම් පණිවුඩයක් නිකුත් කරමින් අග්‍රාමාත්‍ය මහින්ද රාජපක්ෂ මහතා පවසන්නේ, ජාතීන් අතර දුරස්බව අවම කරගැනීමට මෙන්ම ඔවුන් අතර ඇති සහජීවනය වර්ධනය කර ගැනීමට ද මෙවන් සැමරුම් තුළින් හැකි බවයි. නවතා තිබූ සංවර්ධන ව්‍යාපෘති නැවත ආරම්භ කර නව රජය සියලු අභියෝගවලට මුහුණු දී මෙරට නව පරිච්ඡේදයක් ආරම්භ කිරීමට සූදානම් බව ද අග්‍රාමාත්‍යවරයා පැවසීය. වාර්ගික සංස්කෘතික භේද ඉක්ම වූ සාමකාමි නිදහස් රටක් ගොඩ නැගීමට කැපවීම සැමගේ වගකීමක් බව විපක්ෂ නායක සජිත් ප්‍රේමදාස මහතා තෛපොංගල් දිනය වෙනුවෙන් සුබ පැතුම් පණිවුඩයක් නිකුත් කරමින් පවසයි. විපක්ෂ නායකවරයා සිය සුබ පැතුම් පණිවුඩයෙන් ප්‍රාර්ථනා කරන්නේ, හින්දු ජනතාවට සාමය සතුට සපිරි සෞභාග්‍යමත් අනාගතයක් උදාවේවා යන්නයි."
    },
    {
        "content": "මන්ත්‍රිවරයාගෙන් අදාළ දුරකතන ඇමතුම් පිළිබඳව ඊයේ රාත්‍රිය වන තෙක්ම දීර්ඝ ලෙස ප්‍රශ්න කළ බව කොළඹ අපරාධ කොට්ඨාසය පැවසීය. මාදිවෙල පිහිටි රන්ජන් රාමනායක මහතාගේ නිවසේදී ඊයේ පස්වරු 6.20 ට පමණ ඔහු අත්අඩංගුවට ගැනුණේ නුගේගොඩ ප්‍රධාන මහේස්ත්‍රාත් වසන්ත කුමාර මහතා නිකුත් කළ වරෙන්තුවකට අනුවයි. නීතිපති දෙපාර්තමේන්තුව සහ කොළඹ අපරාධ කොට්ඨාසය එක්ව නුගේගොඩ මහේස්ත්‍රාත් අධිකරණය හමුවේ රන්ජන් රාමනායක මහතා සම්බන්ධයෙන් ඊයේ පස්වරුවේ කරුණු දක්වීමෙන් අනතුරුව එම වරෙන්තුව නිකුත් කළේ ය. නීතිපතිවරයා වෙනුවෙන් පෙනී සිටි නියෝජ්‍ය සොලිසිටර් ජනරාල් දිලීප පිරිස් මහතා කියා සිටියේ, සුවිශේෂි තත්ත්වයක් යටතේ රන්ජන් රාමනායක මහතාට එරෙහිව නඩු පැවරීමට බලාපොරොත්තු වන බවයි. රන්ජන් රාමනායක මහතාගේ දුරකතන සංවාද සහිත හඬපටවලින් අධිකරණ ක්‍රියාවලිය විශාල කඩා වැටීමකට ලක්ව ඇති බැවින්, ඔහු අත්අඩංගුවට ගැනීමට නියෝගයක් නිකුත් කරන ලෙස දිලීප පිරිස් මහතා අධිකරණයෙන් ඉල්ලා සිටියේ ය. ඒ, ආණ්ඩුක්‍රම ව්‍යවස්ථාවේ 111 වගන්තිය යටතේ අධිකරණ විනිසුරුවරයෙකුගේ කටයුතුවලට අයුතු ලෙස මැදිහත්වීමේ චෝදනා යටතේයි. මෙම චෝදනාව යටතේ, පුද්ගලයෙකු අත්අඩංගුවට ගෙන නඩු පවරනු ලබන්නේ ශ්‍රී ලංකා ඉතිහාසයේ පළමු වරටවීම විශේෂත්වයකි."
    },
    {
        "content": "ඒ, එම ධුරයේ වැඩ බැලූ මහාචාර්ය පි.බී. මණ්ඩාවල මහතා යළිත් විශ්වවිද්‍යාල සේවයට මුදා හරින්නැයි සංස්කෘතික හා ආගමික කටයුතු අමාත්‍යාංශ ලේකම්වරයාගෙන් කළ ඉල්ලීමකට අනුවයි. 2004 වසරේ පුරාවිද්‍යා දෙපාර්තමේන්තුවේ අධ්‍යක්ෂ ජනරාල්වරයා ලෙස පත් වූ සෙනරත් දිසානායක මහතා පසුගිය රජය සමයේ එම තනතුරෙන් ඉවත් කොට අධ්‍යාපන අමාත්‍යාංශ නිලධාරී සංචිතයට මාරු කරණු ලැබුවේ ය."
    },
    {
        "content": "ඒ, දෝහා සිට පැමිණි යානයකිනි. කටාර්හි දෝහා ශ්‍රී ලංකා තානාපති කාර්යාලය සහ ඉරානයේ ටෙහාරන් ශ්‍රී ලංකා තානාපති කාර්යාලයේ සම්බන්ධිකරණයෙන් සිරුරු මෙරටට රැගෙන විත් ඇත. දේහ මෙරටට රැගෙන එනු ලැබුවේ, ශ්‍රී ලංකා රජයේ වියදමිනි. අසර්බයිජානයේ බකුහි වෙස්ටන් කැස්පියන් පෞද්ගලික විශ්වවිද්‍යාලයේ ඉගෙනුම ලැබු අවුරුදු 21, 23 හා 25 යන වයස්වල පසුවන ශ්‍රී ලාංකික සිසුවියන් තිදෙනෙකුට පසුගිය දා මෙම ඉරණමට මුහුණ පෑමට සිදු විය. එම විශ්වවිද්‍යාලයේ පාඨමාලාවක් හැදැරීම සඳහා ඔවුන් තිදෙනා ගොස් ඇත්තේ පසුගිය වසරේ අගෝස්තු මාසයේදීයි. තරුණියන් නවාතැන් ගෙන සිටි බකු අගනුවර බේයිල් නාගරික සීමාවේ දෙමහල් නිවසක බිම් මහලේ ඇති වූ ගින්නක් සමග විෂ දුම ආග්‍රාණය වීම නිසා සිසුවියන් තිදෙනා මියගොස් ඇතැයි විදෙස් මාධ්‍ය වාර්තා කළේ ය. ගින්නට හේතුව එම නිවසේ විදුලි පරිපථයේ දෝෂයක් බව සඳහන් වේ. ඒ සම්බන්ධයෙන් එරට පොලීසිය හා ගිනි නිවීම් අංශ විමර්ශන පවත්වනු ලබයි."
    },
    {
        "content": "ඔහු පැවසුවේ, ජලාශයේ ඉදිකිරීම් සිදු කළ චීන සමාගම ජලාශ වේල්ලේ ජල කාන්දුව, අධිපීඩන කොන්ක්‍රීට් යොදා නතර කළ බවයි."
    },
    {
        "content": "ඒ ඔහු අද පස්වරුවේ, නුගේගොඩ මහේස්ත්‍රාත් වසන්ත කුමාර මහතා හමුවට ඉදිරිපත් කිරීමෙන් අනතුරුවයි. කොළඹ අපරාධ කොට්ඨාසය සඳහන් කළේ, මන්ත්‍රීවරයාගෙන් අදාළ දුරකථන ඇමතුම් පිළිබඳව ඊයේ රාත්‍රිය වන තෙක්ම දීර්ඝ ලෙස ප්‍රශ්න කළ බවයි. මාදිවෙල පිහිටි රන්ජන් රාමනායක මහතාගේ නිවසේදී ඊයේ පස්වරු 6.20 ට පමණ ඔහු අත්අඩංගුවට ගැනුණේ නුගේගොඩ ප්‍රධාන මහේස්ත්‍රාත් වසන්ත කුමාර මහතා නිකුත් කළ වරෙන්තුවකට අනුවයි. නීතිපති දෙපාර්තමේන්තුව සහ කොළඹ අපරාධ කොට්ඨාසය එක්ව නුගේගොඩ මහේස්ත්‍රාත් අධිකරණය හමුවේ රන්ජන් රාමනායක මහතා සම්බන්ධයෙන් ඊයේ පස්වරුවේ කරුණු දක්වීමෙන් අනතුරුව එම වරෙන්තුව නිකුත් කළේ ය. නීතිපතිවරයා වෙනුවෙන් පෙනි සිටි නියෝජ්‍ය සොලිසිටර් ජනරාල් දිලීප පිරිස් මහතා කියා සිටියේ, සුවිශේෂි තත්ත්වයක් යටතේ, රන්ජන් රාමනායක මහතාට එරෙහිව නඩු පැවරීමට බලාපොරොත්තු වන බවයි. රංජන් රාමනායක මහතාගේ දුරකතන සංවාද සහිත හඬපටවලින් අධිකරණ ක්‍රියාවලිය විශාල කඩා වැටීමකට ලක්ව ඇති බැවින්, ඔහු අත්අඩංගුවට ගැනීමට නියෝගයක් නිකුත් කරන ලෙස දිලීප පිරිස් මහතා අධිකරණයෙන් ඉල්ලා සිටියේ ය. ඒ, ආණ්ඩුක්‍රම ව්‍යවස්ථාවේ 111 වගන්තිය යටතේ, අධිකරණ විනිසුරුවරයෙකුගේ කටයුතුවලට අයුතු ලෙස මැදිහත්වීමේ චෝදනා යටතේයි. මෙම චෝදනාව යටතේ, පුද්ගලයෙකු අත්අඩංගුවට ගෙන නඩු පවරනු ලබන්නේ, ශ්‍රී ලංකා ඉතිහාසයේ පළමු වරට වීම විශේෂත්වයකි."
    },
    {
        "content": "පක්ෂ මහලේකම් අකිල විරාජ් කාරියවසම් මහතා සදහන් කළේ, අද පස්වරුවේ සිරිකොත පක්ෂ මූලස්ථානයේදී එම රැස්වීම පැවැත්වෙන බව ය. එම හමුව පැවැත්වෙන්නේ එක්සත් ජාතික පක්ෂයේ නායකත්වය සම්බන්ධයෙන් අවසන් තීරණයක් ගැනීම ඇතුළු, පක්ෂයේ ඉදිරි කටයුතු සම්බන්ධයෙන් එකඟතාවකට පැමිණීමේ අරමුණින්. මේ අතර ශ්‍රී ලංකා නිදහස් පක්ෂයේ මධ්‍යම කාරක සභාව අද රාත්‍රීයේ පක්ෂ මූලස්ථානයේදී රැස්වීමට නියමිත ය. පක්ෂයේ මාධ්‍ය ප්‍රකාශක වීරකුමාර දිසානායක මහතා සඳහන් කළේ, එහිදී ඉදිරි මහ මැතිවරණය සම්බන්ධයෙන් සාකච්ඡා කිරීමට අපේක්ෂා කරන බව ය. ඊට අමතරව පක්ෂය ඉදිරි ක්‍රියාමාර්ග සම්බන්ධයෙන් එහිදී විශේෂ අවධානයක් යොමු කිරීමට අපේක්ෂා කරන බව ද ඔහු සඳහන් කළේය."
    },
    {
        "content": "එම චක්‍රලේඛයට අනුව අදාළ ආයතනවල සභාපතිවරුන්ට හිමිවන්නේ එක් නිල වාහනයක් පමණයි. ඊට අමතරව අධ්‍යක්ෂ මණ්ඩල සාමාජිකයින්ට ගෙවන මාසික දීමනාව රුපියල් 25,000කට සීමා කර ඇත. ජනාධිපති ලේකම්වරයා උපදෙස් දී ඇත්තේ, අධ්‍යක්ෂ මණ්ඩල සාමාජිකයින්ට නිල වාහන ලබා නොදෙන ලෙසයි. රජයේ වියදම් සීමා කිරීමේ වැඩපිළිවෙළ යටතේ ජනාධිපතිතුමාගේ නියෝගයකට අනුව ජනාධිපති ලේකම්වරයා අදාළ චක්‍රලේඛය නිකුත් කර ඇත."
    },
    {
        "content": "ජනාධිපති මාධ්‍ය අංශය සඳහන් කළේ, මේ යටතේ සෑම හිමිකම්ලාභියෙකුටම ආහාර මිලදී ගැනීමට විශේෂ ඉලෙක්ට්‍රෝනික කාඩ්පතක් නිකුත් කරන බවයි. සමෘද්ධිලාභීන්, සමෘද්ධි හිමිකම් නොලබන පුද්ගලයින්, ස්ථිර රැකියාවක් නොමැති හා වැවිලි ක්ෂේත්‍රයේ කම්කරුවන්, රැකියා නොමැති පවුල්වල ආබාධිතයින් වැන්දඹු පවුල්, ස්ථිර ආදායමක් නොමැති වැඩිහිටියන් සහ බරපතළ රෝගාබාධවලින් පෙළෙන්නන් ඒ සඳහා හිමිකම් ලබනු ඇති. සීනි, තේ , හාල් , පිටි , පරිප්පු කඩල, ළූණු, මිරිස්, කරවල, අල හා කිරිපිටි ඇතුළු අත්‍යවශ්‍ය පාරිභෝගික භාණ්ඩ සහන මිලකට ලබාදීම අපේක්ෂා කරන බව ජනාධිපති මාධ්‍ය අංශය පවසයි. ලංකා සතොස, සමුපකාර වෙළඳ ජාලය සහ බලයලත් වෙළඳසල් මගින් ආහාර පහසුවෙන් මිලදී ගැනීමට මුලික වශයෙන් අවස්ථාව සැලසෙනු ඇති. අදාළ වෙළඳසල්, ජනාකීර්ණ ප්‍රදේශවල ද, අඩු ආදායම්ලාභී නිවාස සංකීර්ණ, ග්‍රාමීය පළාත්වල සහ වැවිලි ක්ෂේත්‍රය ආවරණය වන පරිදි ඒවා පිහිටුවීමට අවධානය යොමුව තිබේ. බලයලත් වෙළඳසල් තෝරා ගැනීමේදී කාන්තා ව්‍යවසායකින්ට ප්‍රමුඛකත්වය ලබාදෙන බව ජනාධිපති මාධ්‍ය අංශය සඳහන් කළේ ය. මෙමගින් කුඩා පරිමාණ ව්‍යාපාරිකයින් සහ නිෂ්පාදකයින් නගා සිටුවීමට ද ජනධිපතිවරයා අපේක්ෂා කරයි."
    },
    {
        "content": "පොලිස් මාධ්‍ය ප්‍රකාශක, පොලිස් අධිකාරී ජාලිය සේනාරත්න මහතා සඳහන් කළේ පොලිස් අධිකාරීවරයෙකුගේ ප්‍රධානත්වයෙන් අදාළ විමර්ශන ක්‍රියාත්මක බව ය. අදාළ විමර්ශන කඩිනමින් අවසන් කර වාර්තාවක් ලබා දෙන්නැයි කොළඹ අපරාධ කොට්ඨායේ අධ්‍යක්ෂවරයාට වැඩබලන පොලිස්පතිවරයා විසින් දැනුම් දී ඇතැයි ද පොලිස් මාධ්‍ය ප්‍රකාශකවරයා සඳහන් කළේය. අදාළ හඬපට පරීක්ෂා කිරීමෙන් අනතුරුව රන්ජන් රාමනායක මහතා සම්බන්ධයෙන් වෙන් වෙන් වශයෙන් අධිකරණයට කරුණු වාර්තා කිරීමට සිදුවනු ඇති. විශාල හඬපට ප්‍රමාණයක් ඇති බැවින් ඒවා පරීක්ෂා කර ඊට අදාළ කරුණු වාර්තා කිරීම සංකීර්ණ ක්‍රියාවලියක් බව ද පොලිස් මාධ්‍ය ප්‍රකාශකවරයා සඳහන් කළේය. මේ අතර ආණ්ඩුක්‍රම ව්‍යවස්ථාවේ 111 වගන්තිය යටතේ, අධිකරණ විනිසුරුවරයෙකුගේ කටයුතුවලට අයුතු ලෙස මැදිහත්වීමේ චෝදනා යටතේ අත්අඩංගුවට ගත් පාර්ලිමේන්තු මන්ත්‍රී රන්ජන් රාමනායක මහතා ලබන 29 වන දා දක්වා ඊයේ රක්ෂිත බන්ධනාගාරගත කෙරිණ. ඒ, ඔහු නුගේගොඩ මහේස්ත්‍රාත් වසන්ත කුමාර මහතා හමුවට ඉදිරිපත් කිරීමෙන් අනතුරුවයි."
    },
    {
        "content": "ලංකා ඛනිජ තෙල් නිතිගත සංස්ථාවේ උසස් නිලධාරියෙකු සඳහන් කළේ, සංස්ථාව සතු තොග ගබාඩවල උපරිම ඉන්ධන ධාරිතාවක් පවත්වාගෙන යන බව ය. එය දින 20 ත් 30 ත් අතර කාලයකට ප්‍රමාණවත් බව ඔහු සඳහන් කළේය. අවශ්‍යතාව මත හම්බන්තොට වරායේ පවතින ඉන්ධන ටැංකි යොදා ගැනීම සම්බන්ධයෙන් සාකච්ඡා කරන බව ද, ඔහු කියා සිටියේය. මේ අතර ඉදිරියේදී ඉන්ධන අර්බුදයක් ඇතිවුවහොත් ඊට මුහුණදීම සඳහා ගත හැකි ක්‍රියාමාර්ග සම්බන්ධයෙන් විදුලිබල හා බලශක්ති අමාත්‍යවරයා කැබිනට් මණ්ඩලය දැනුවත් කර තිබේ. ඊයේ දිනය වනවිට බ්‍රිතාන්‍ය බ්‍රෙන්ට් වෙළෙඳපොළේ බෙරතෙල් බැරලයක මිල සටහන් වූයේ අමෙරිකානු ඩොලර් 64 යි සත 40 ක් ලෙස ය. ඊට සාපේක්ෂව අමෙරිකානු වෙළෙඳපොළේ බොරතෙල් බැරලයක් ඩොලර් 58 යි සත 11 ක මිලකට අලෙවි විය."
    },
    {
        "content": "ඒ, ඔස්ට්‍රේලියාවේ මෙල්බර්න් නුවරදී ය. ඒ, අනුව මේජර් ජෙනරල් නිර්මාල් ධර්මරත්න මහතා ඉතිහාසයට එක් වන්නේ පැරෂුට් වාර 200 සම්පූර්ණ කළ දකුණු ආසියාවේ එකම හමුදා උසස් නිලධාරියා ලෙස ය. අඩි 14.500 ක් උඩු ගුවනේ සිට ඉතා සාර්ථකව සිය 200 වැනි පැරෂුට් පිම්ම අවසන් කිරීමට මේජර් ජෙනරල් නිර්මාල් ධර්මරත්න මහතා සමත් විය. ඔහු ක්‍රියාන්විත සමයේ යුද හමුදා විශේෂ බලකා අණදෙන නිලධාරියා ලෙස ද කටයුතු කළේය . යුද හමුදා නියෝජ්‍ය මාණ්ඩලික් ප්‍රධානී මේජර් ජෙනරල් නිර්මාල් ධර්මරත්න මහතා"
    },
    {
        "content": "පොලීසිය සඳහන් කළේ, සැකකරුවන් සතුව තිබී හෙරොයින් ග්‍රෑම් 14 යි මිලිග්‍රෑම් 930 ක් සොයා ගත් බවයි. ඔවුන් අවුරුදු 19 , 21 සහ 23 යන වයස්වල පසුවන්නෝ වෙති. සැකකරුවන් අද කැකිරාව මහේස්ත්‍රාත්වරයා හමුවට ඉදිරිපත් කිරීමට නියමිතයි."
    },
    {
        "content": "අජිත් දොවාල් මහතා අද පෙරවරුවේ නිල සංචාරයක් සඳහා මෙරටට පැමිණියේ ය. ඔහු අද පෙරවරුවේ ජනාධිපති ලේකම් කාර්යාලයේදී ජනාධිපති ගෝඨාභය රාජපක්ෂ මහතා හමුවී සාකච්ඡා කර තිබේ. ජනාධිපති මාධ්‍ය අංශය සඳහන් කළේ, ශ්‍රී ලංකාවේ ආරක්ෂක හමුදාවන් සඳහා උපකරණ මිලදී ගැනීමට ඇමෙරිකානු ඩොලර් මිලියන 50 ක් සපයන බවද මෙහිදී ඉන්දීය ජාතික ආරක්ෂක උපදේශක අජිත් දොවාල් මහතා පැවසූ බවයි. රහස්‍ය තොරතුරු එක්රැස් කිරීමේ තාක්ෂණය සඳහා ශ්‍රී ලංකාවට සහය ලබාදෙන බවට ඔහු එහිදී ප්‍රතිඥාවක් දී තිබේ. ශ්‍රී ලංකාව, මාල දිවයින සහ ඉන්දියාව අතර සමුද්‍රීය කලාප දැනුම සමාලෝචනය කිරීමේ වැදගත්කම ද ඔහු එහිදී අවධාරණය කර තිබේ. සෙසු කලාපීය රාජ්‍යයන් ද නිරීක්ෂණකයින් ලෙස මේ ක්‍රියාදාමයට හවුල් කරගත යුතු බව දොවාල් මහතා සඳහන් කර තිබේ. මේ අතර විදේශ සබඳතා අමාත්‍යාංශය සඳහන් කළේ ඉන්දීය ජාතික ආරක්ෂක උපදේශක අජිත් දොවාල් මහතා මෙරට ඉහල පෙළේ නිලධාරින් කිහිපදෙනෙකු හමුවීමට නියමිත බවයි. එහිදී ප්‍රධාන කරුණු කිහිපයක් සම්බන්ධයෙන් සාකච්ඡා කිරීමට නියමිතව ඇතැයි ද විදේශ සබඳතා අංශය සඳහන් කළේ ය. අජිත් දොවාල් මහතා මීට පෙර ඉන්දීය රහස් ඔත්තු සේවය වන රෝ ඔත්තු සේවයේ ප්‍රධානියා ලෙස කටයුතු කළේ ය."
    },
    {
        "content": "ඒ අනුව මහරගම, බොරලැස්ගමුව සහ කොළොන්නාව නගර සභා බල ප්‍රදේශවලටත් කොටිකාවත්ත, මුල්ලේරියාව ප්‍රාදේශීය සභා බල ප්‍රදේශවලටත් අදාළ කාලසීමාව තුළ ජල සැපයුම අත්හිටවනු ඇති. අඹතලේ ජල පවිත්‍රාගාරයේ වාර්ෂික නඩත්තු කටයුත්තක් හේතුවෙන් ජල සැපයුම අත්හිටුවන බව ජාතික ජල සම්පාදන මණ්ඩලය සඳහන් කළේ ය. මේ අතර පොළොන්නරුව දිස්ත්‍රික්කයේ ප්‍රදේශ කිහිපයකට අද රාත්‍රී 10.00 සිට හෙට අලුයම 5.00 දක්වා පැය 7 ක කාලයක් ජල සැපයුම අත්හිටුවන බව ජාතික ජල සම්පාදන හා ජලපවහන මණ්ඩලය පැවසීය. ඒ අනුව දෙකේඇල, පොළොන්නරුව, එකේ ඇල, කුරුප්පු හන්දිය, රෝහල හන්දිය, ඉසිපතන ප්‍රදේශය අවට, විසි අටේ කණුව, කදුරුවෙල සහ මුස්ලිම් කොළනිය ප්‍රදේශවලට ජල සැපයුම අත්හිටුවනු ඇති."
    },
    {
        "content": "ඔවුන් චෝදනා කරන්නේ ,මේ හේතුවෙන් සොරබොර වැවට ද හානි සිදුවන බවයි. අද ඒ සම්බන්ධයෙන් වග කිවයුතු අංශ රැසක නිලධාරීහු අදාළ ගල් කොරියෙහි නිරීක්ෂන චාරිකාවක නිරත වූහ. ගම්මුන් මෙලෙස මේ මාර්ගයේ ඇති කොටය ඉවත් කරන්නේ ,මහියංගනය මහේස්ත්‍රාත් අධිකරණය මගින් මෙම ගල් කොරිය සතියක කාලක් සඳහා වසා දමන ලෙස කළ නියෝගයෙන් පසුවයි . මෙම ගල් කොරිය වහා නතර කරන ලෙස ඉල්ලමින් ඒ අවට ජනතාව සිදු කල විරෝධතාවයක් අතර තුර එල්ල වූ මැර ප්‍රහාරයක් හේතුවෙන් ගල් කොරියේ හිමිකරු අත්අඩංගුවට ගැණුනු අතර වගකිව යුතු නිලධාරීන් එය නිරීක්ෂණය කරන තුර වසා දමන ලෙස අධිකරණය නියෝග කර තිබිණ . ඒ අනුව අද පෙරවරුවේ මධ්‍යම පරිසර අධිකාරිය, භූවිද්‍යා හා පතල් කාර්යාංශයේ බදුල්ල නිලධාරීන්, වාරිමාර්ග දෙපාර්තමේන්තුව, මහියංගණ ප්‍රාදේශීය සභාව, මහියංගණ පොලිස් නිලධාරීන් ඇතුළු කණ්ඩායමක් අද ගල් කොරිය නිරීක්ෂණය කිරීම සඳහා පැමිණ සිටියහ. එහිදී අදාළ නිලධාරීන් ගල් කොරිය නිරීක්ෂනය කිරීමෙන් පසු තීන්දු කෙරුණේ, ගම්වාසීන් අදාළ ගල් කොරියේ නිලධාරින් හා සියලු රාජ්‍ය අංශ වල නිලධාරීන් එකම ස්ථානයට කැඳවා මේ සම්බන්ධයෙන් අවසන් තීන්දුවක් ගන්නා බවයි ."
    },
    {
        "content": "අධ්‍යාපන අමාත්‍යාංශය පැවසුවේ, එම ඇගයීම් කටයුතු අද සිට ලබන 26 දක්වා පැවැත්වෙන බවයි. ඒ හේතුවෙන් පාසල් 3 ක් සම්පූර්ණයෙන් වසා තැබෙනු ඇති. ඒ අනුව මාතර මහාමායා බාලිකා විද්‍යාලය, මහනුවර ශාන්ත අන්තෝනි බාලිකා විද්‍යාලය සහ කුරුණෑගල මල්ලවපිටිය සී.ඩබ්ලිව්.ඩබ්ලිව්. කන්නන්ගර විද්‍යාලය එම කාලය තුළ සම්පූර්ණයෙන් වසා තැබේ. මේ අතර 2019 අපොස සාමාන්‍ය පෙළ විභාගයේ දෙවැනි අදියරේ ඇගයීම් කටයුතු හේතුවෙන් තව ත් පාසල් 24 ක කොටසක් පමණ වසා තැබෙන බව ද අධ්‍යාපන දෙපාර්තමේන්තුව පැවසුවේ ය. විභාග කොමසාරිස් ජනරාල් සනත් බී. පූජිත මහතා ප්‍රකාශ කළේ, මෙම ඇගයීම් කටයුතු සඳහා ගුරුවරුන් 7000 ක් යොදවා ඇති බවයි."
    },
    {
        "content": "ඒ පාර්ලිමේන්තු සංකීර්ණයේ පැවති එක්සත් ජාතික පෙරමුණේ පක්ෂ නායකයින්ගේ රැස්වීමේදීයි. ශ්‍රී ලංකා මුස්ලිම් කොංග්‍රසය , ජාතික හෙළ උරුමය, දෙමළ ප්‍රගතිශීලී සන්ධානය ඇතුළු එක්සත් ජාතික පෙරමුණේ පක්ෂ නායකයෝ මෙම සාකච්ඡාවට එක්ව සිටියහ."
    },
    {
        "content": "ජනාධිපතිතුමා මේ බව සඳහන් කළේ, අමාත්‍යාංශ ලේකම්වරුන් සහ තොරතුරු තාක්ෂණ බලධාරීන් සමග ඊයේ පැවති සාකච්ඡාවකදීය. රාජ්‍ය සේවයේ සිටින දක්ෂයින් ඉතා කඩිනමින් හඳුනාගෙන නිපුණතා සංචිතයක් බිහි කිරීමේ අවශ්‍යතාව ජනාධිපතිතුමා එහිදී පෙන්වාදී තිබේ. ජනාධිපතිතුමා උපදෙස් දී ඇත්තේ, එම පිරිස් වහාම හඳුනාගෙන සංචිතය සඳහා නිර්දේශ යොමු කරන ලෙසයි. තොරතුරු තාක්ෂණය සහ සිය ක්ෂේත්‍රයන්ට අදාළව දේශීය සහ විදේශිය පුහුණුවීම් ලබාදීමට පියවර ගැනීමෙන් දක්ෂ රාජ්‍ය සේවකයෙක් සහ යහපත් රාජ්‍ය සේවාවක් නිර්මාණය කළ හැකි බව ජනාධිපතිතුමා එහිදී පෙන්වාදුන් බව ජනාධිපති මාධ්‍ය අංශය සඳහන් කළේ ය. ජනාධිපතිතුමා එහිදී පවසා ඇත්තේ, ඒකාබද්ධ සේවය පමණක් නොව සෙසු රාජ්‍ය සේවකයන්ට ද විවිධ රාජ්‍ය ආයතනවලට ස්ථාන මාරුවීම් සඳහා පොදු ප්‍රතිපත්තියක් සකස් කළයුතු බවයි. එමගින් ක්ෂේත්‍ර රැසක අත්දැකීම් සහිත පරිපූර්ණ රාජ්‍ය සේවකයෙක් බිහි කළ හැකි බව ජනාධිපතිතුමාගේ අදහසයි. මේ අතර ජනාධිපති ගෝඨාභය රාජපක්ෂ මහතාගේ තිරසර සංවර්ධන වැඩපිළිවෙළට එක්සත් ජාතීන්ගේ නේවාසික සම්බන්ධිකාරක හැනා සිංගර් මහත්මිය ප්‍රසාදය පළ කර තිබේ. ජනාධිපති මාධ්‍ය අංශය පැවසුවේ, ඊයේ පස්වරුවේ ජනාධිපති කාර්යාලයේදී ජනාධිපතිතුමා හමු වූ අවස්ථාවේදී ඇය ඒ බව ප්‍රකාශ කළ බවයි. දිළිඳුබව පිටුදැකීම, කාලගුණික විපර්යාස, රජයේ ආයතන ඩිජිටල්කරණය, අතුරුදන්වූවන් පිළිබඳ ගැටලුව කළමනාකරණය කිරීම ඇතුළු කරුණු ගණනාවක් එහිදී සාකච්ඡා කර තිබේ."
    },
    {
        "content": "පොලීසිය සඳහන් කළේ, කිලෝග්‍රෑම් 500 ක පමණ බරින් යුත් 2018 හා 2019 වසරවල මුද්‍රණය කළ පෙළ පොත් තොගයක් ඒ අතර වන බවයි. ඒ සම්බන්ධයෙන් වෙළෙඳසැල් හිමියාගෙන් ඒවා අලෙවි කළ පුද්ගලයාගෙන්, විදුහල්පතිනියකගෙන් සහ ගුරුවරයෙකුගෙන් ප්‍රකාශ සටහන් කර ගෙන තිබේ. කලාප හා කොට්ඨාස අධ්‍යාපන අධ්‍යක්ෂකවරුන්ගෙන් ද ප්‍රකාශ සටහන් කර ගැනීමට නියමිත බව පොලීසිය සඳහන් කළේ ය. පොලීසිය පැවසුවේ, එම පොත් සිසුන්ට භාවිත කිරීමට නොහැකි මට්ටමක පවතින බවයි. කෙසේ වෙතත් පාසලේ පවතින අඩුපාඩු රැසක් මිලදී ගැනීම සඳහා එම පෙළ පොත් අලෙවි කර ඇති බවට ද තොරතුරු අනාවරණ විය."
    },
    {
        "content": "එලෙස රිය අනතුරින් මිය ගොස් ඇත්තේ, අබුඩාබිහි ආයතනයක පිරිසිදු කිරීමේ රැකියාවක නියුතු ශ්‍රී ලාංකික කාන්තාවන් දෙදෙනෙකු බව විදේශ කටයුතු අමාත්‍යාංශය සඳහන් කළේ ය. ඔවුන්ගේ දේහයන් දිවයිනට ගෙන ඒම සඳහා එම මරණ සැකකටයුතු නොවන බවට පවුලේ සාමාජිකයින්ගෙන් ලිපියක් අවශ්‍ය බව විදේශ කටයුතු අමාත්‍යාංශය ප්‍රකාශ කළේ ය. විදේශ කටයුතු අමාත්‍යාංශය පැවසුවේ, එම ලිපිය ලද විගස එය අබුඩාබි රජය වෙත ඉදිරිපත් කරන බවයි. පසුව මියගිය කාන්තාවන්ගේ මෘත දේහයන් දිවයිනට රැගෙන එනු ඇති. අදාළ ශ්‍රී ලාංකික කාන්තාවන් ගමන් ගත් බස් රථය අනතුරට ලක්වීමෙන් එම කාන්තාවන් ඇතුළුව 06 දෙනෙකු මිය ගොස් ඇතැයි විදෙස් මාධ්‍ය වාර්තා කළේ ය."
    },
    {
        "content": "ජනාධිපති ගෝඨාභය රාජපක්ෂ මහතාගේ නියෝග මත ලබන මස 5 වැනි දා සිට දින 7 ක් එම පොදු සමා කාලය ක්‍රියාත්මකයි. එය පසුගිය වසරේ සැප්තැම්බර් මස 30 වැනි දිනට පෙර සේවය හැර ගිය ත්‍රිවිධ හමුදා සාමාජිකයන් සඳහා පමණක් එය අදාළ වනු ඇති. පොදු සමා කාලය තුළ නීත්‍යානුකූලව හමුදාවෙන් ඉවත්වීමට හෝ නැවත හමුදාව හා එක්වීමට හමුදා සමාජිකයින්ට අවස්ථාව හිමිවනු ඇති."
    },
    {
        "content": "ඒ, මේ දිනවල චීනයේ පැතිර යන කොරොනා වෛරසය හේතුවෙනි. සෞඛ්‍ය සේවා අධ්‍යක්ෂ ජනරාල් වෛද්‍ය අනිල් ජාසිංහ මහතා දැනුම් දෙන්නේ, චීනයේ සංචාරය කිරීමේදී පොදු ස්ථානවල ගැවසෙන්නේ නම් ආරක්ෂිත උපක්‍රම අනුගමනය කරන ලෙසයි. චීනයේ සංචාරක තහනමක් පනවන ලෙස ලෝක සෞඛ්‍ය සංවිධානය රජයට දැනුම් දී නොමැති බව ද සෞඛ්‍ය සේවා අධ්‍යක්ෂ ජනරාල්වරයා ප්‍රකාශ කළේ ය."
    },
    {
        "content": "ඒ, කොළඹ පිහිටි පක්ෂ මූලස්ථානයේදීයි. පසුගිය ජනාධිපතිවරණයේදී විනය විරෝධි ලෙස පක්ෂ මතය ප්‍රකාශ කිරීමට පෙර ශ්‍රී ලංකා පොදුජන පෙරමුණු අපේක්ෂකයා වූ ගෝඨාභය රාජපක්ෂ මහතාට සහාය දැක් වූ ඩිලාන් පෙරේරා, එස්. බී. දිසානායක හා ලක්ෂ්මන් යාපා අබේවර්ධන යන මහත්වරුන්ට එරෙහි පරීක්ෂණය මේ වන විට පැවැත්වේ. ඊට අමතරව, එක්සත් ජාතික පක්ෂය සමග එක් වූ විජිත් විජයමුණි සොයිසා මහතා සම්බන්ධ විනය පරීක්ෂණ ද අද පැවැත්වෙනු ඇති."
    },
    {
        "content": "ජාතික පොලිස් කොමිෂන් සභාව සඳහන් කළේ, මොණරාගල කොට්ඨාසය ද බදුල්ල කොට්ඨාසය භාර නියෝජ්‍ය පොලිස්පතිවරයාගේ අධීක්ෂණය යටතට පත් කර ඇති බවයි. ඊට අමතරව තව ත් ජ්‍යෙෂ්ඨ පොලිස් නිලධාරීන් 14 දෙනෙකුට ස්ථාන මාරුවීම් ලබාදී තිබේ. ජ්‍යෙෂ්ඨ පොලිස් අධිකාරිවරුන්, සහකාර පොලිස් අධිකාරිවරුන් සහ පොලිස් අධිකාරිවරුන් ඊට ඇතුළත් ය."
    },
    {
        "content": "ඒ, අදාළ සිද්ධිය සම්බන්ධයෙන් සාක්ෂි ලබා ගැනීම සඳහායි. මාධ්‍යයට සහ පිටස්තර පුද්ගලයින්ට නොපෙනෙන ලෙස අදාළ පුද්ගලයාගේ මුහුණ ආවරණය කර කොමිසම තුළට රැගෙන ආ බව එහි සිටින අප වාර්තාකරු සඳහන් කළේ ය. අද පෙරවරු 10.35 ට පමණ සැකකරුගෙන් සාක්ෂි ලබා ගැනීම ආරම්භ කළ බව කොමිසමේ ප්‍රකාශකයෙකු පැවසුවේ ය. මේ අතර විශ්‍රාමික නියෝජ්‍ය පොලිස්පති මෙරිල් මෙත්තානන්ද ගුණරත්න මහතා ඊයේ කොමිසම හමුවේ සාක්ෂි දුන්නේ ය. කොමිසමේ ප්‍රකාශකයෙකු සඳහන් කළේ, පැය 4 කට අධික කාලයක් ඔහුගෙන් සාක්ෂි ලබා ගත් බවයි."
    },
    {
        "content": "කොළඹ ගිනි නිවීම් සේවා දෙපාර්තමේන්තුව සඳහන් කළේ, මේ වන විට ගින්න මැඩපැවැත්වීම සඳහා සේවා රථ 4 ක් යොදවා ඇති බවයි. ඊයේ රාත්‍රියේ ද මෙම කසල කන්දේ ගින්නක් ඇති විය. ඔවුන් සඳහන් කළේ, පවතින උෂ්ණාධික කාලගුණය හේතුවෙන් මෙවැනි ගිනි ඇවිලීම් සිදුවන බවයි. කොළඹ ප්‍රදේශයට පැය 22 ක ජල සැපයුම අත්හිටුවීමක් සිදුව ඇති බැවින් ගින්න මැඩ පැවැත්වීමට දැඩි බාධාවක් වී ඇතැයි කොළඹ ගිනි නිවීම් සේවා දෙපාර්තමේන්තුව සඳහන් කළේ ය. එහි නිලධාරියෙකු සඳහන් කළේ ගින්න මැඩ පැවැත්වීම සඳහා හමුදාවේ සහ ආපදා කළමනාකරණ මධ්‍යස්ථානයේ සහය ලබා ගැනීමට අපේක්ෂා කරන බවයි."
    },
    {
        "content": "ඒ පොලිස් විශේෂ කාර්ය බලකායේ බුද්ධි අංශය කළ මෙහෙයුමකදී ය. ඔවුන් එහි රැඳී සිටිමින් දේශීය හා විදේශීය මගීන්ට අනවශ්‍ය ලෙස බලපෑම් කරන බවට හෙළිවී තිබේ. අත්අඩංගුවට ගත් සැකකරුවෝ අවුරුදු 31 ත් 68 ත් අතර වයස්වල පසුවන්නෝ වෙති. ඔවුන් ආඩිඅම්බලම, මිනුවන්ගොඩ, මිගමුව, සීදූව, හතරලියැද්ද, වලස්මුල්ල සහ ගාල්ල ප්‍රදේශවල පදිංචිකරුවන් පොලිස් විශේෂ කාර්ය බලකාය සඳහන් කළේ ය. සැකකරුවන් වැඩිදුර විමර්ශන සඳහා කටුනායක පොලීසිය වෙත භාර දී තිබේ."
    },
    {
        "content": "ඔහු සඳහන් කළේ, නවක වධය හේතුවෙන් 2018 වසරේ පමණක් සිසුන් 2000 ක් විශ්වවිද්‍යාල හැර ගොස් ඇති බවයි. මෙම පිරිස් සඳහා සහන සැලසීම කමිටුව මගින් සිදුකෙරෙන බව ද කොළඹ අද පැවති ප්‍රවෘත්ති සාකච්ඡාවකදී අමාත්‍යවරයා පැවසී ය."
    },
    {
        "content": "මෙම හමුව පැයක පමණ කාලයක් පැවති බව වාර්තා වේ. එහිදී පක්ෂයේ වත්මන් තත්ත්වය සහ ඉදිරි ක්‍රියාමාර්ග සම්බන්ධයෙන් සාකච්ඡා වී තිබේ. මේ අතර එක්සත් ජාතික පෙරමුණට සම්බන්ධ පක්ෂ නායකයින් ද කතානායක කරූ ජයසූරිය මහතා ඊයේ පස්වරුවේ හමුවී තිබේ."
    },
    {
        "content": "සාක්ෂි ලබාදීම සඳහා අද කැඳවා සිටියේ, අපරාධ පරීක්ෂණ දෙපාර්තුමේන්තුව භාරයේ සිටින සැකකරුවෙකි. 2015 අංක 4 දරණ අපරාධ වින්දිතයන් ආරක්ෂා කරීමේ පනත යටතේ සාක්ෂිකරුගේ අන්‍යතාව හා පුද්ගලික තොරතුරු හෙළිදරව් නොකිරීමට කොමිෂන් සභාව උපදෙස් දුන්නේ ය. සැකකරුගෙන් විවෘත සභාව තුළ සාක්ෂි විමසීම සිදු නොකළ අතර කොමිසමේ විනිසුරුවරුන්ට පමණක් පෙනෙන පරිදි සහ සභාවට හඬ පමණක් ඇසෙන පරිදි සාක්ෂි විභාගය සිදු වුණේ ශ්‍රව්‍ය දෘෂ්‍ය තාක්ෂණය ද උපයෝගී කරගනිමිනි. එහිදී අනාවරණය වූ කරුණු අනුව සාක්ෂිකරු තහනම් කළ සංවිධානයක ඉහළ තනතුරක් දරා තිබේ. ඔහු තුර්කිය සහ ඊශ්‍රායලය යන රටවල අධ්‍යාපනය ද ලබා ඇති බව හෙළිදරව් විය. සාක්ෂිකරු සහරාන් සමග සම්බන්ධතා පවත්වා ඇත්තේ, 2018 වසරේ සිටයි. සහරාන්ගේ වීඩියෝපටයක් නරඹා ඔහු සමග සම්බන්ධවූ බවත්, එකසිය 50 ක පමණ පිරිසක් සහරාන්ගේ අනුගාමිකයින් ලෙස සිටි බවත් ඔහු වැඩි දුරටත් පවසා තිබේ. සාක්ෂි ලබා ගැනීම අතර තුර අවස්ථා කිහිපයකදී මාධ්‍යවේදීන් සභාවෙන් ඉවත් කර රහස්‍යගත ප්‍රකාශ ලබා ගැනීමට ද ජනාධිපති කොමිසම කටයුතු කළේ ය."
    },
    {
        "content": "මෝටර් රථ ප්‍රවාහන කොමසාරිස් දෙපාර්තමේන්තුවේ අක්‍රමිකතා රැසක් පසුගිය දිනවල හෙළිවුණේ ජනාධිපතිවරයා එහි කළ නීරීක්ෂණයකින් අනතුරුවයි. මේවනවිට නිකුත් කෙරෙන රියදුරු බලපත්‍රය හරහා ද විශාල දූෂණයක් සිදුවන බව නවතම විගණකාධිපති වාර්තාවකින් හෙළිවී ඇත. පෞද්ගලික සමාගමක් සමග නවීන තාක්ෂණය ඔස්සේ රියැදුරු බලපත් නිකුත් කිරීමේ කාර්යයට ගිවිසුම්ගතව ඇත්තේ 2006 වසරේදීයි. වර්ෂ හතකින් අදාළ කටයුත්ත මෝටර් රථ ප්‍රවාහන කොමසාරිස් දෙපාර්තමේන්තුව භාරයට ගැනීම සිදු කළ යුතු බවට පූර්ණ අවබෝධයක් තිබියදීත් ඒ සඳහා අවශ්‍ය තාක්ෂණික හෝ සුදුසුකම් සහිත නිලධාරින් බඳවා ගෙන නොමැත. අදාළ ගිවිසුමට අනුව ස්මාර්ට් කාඩ් රියදුරු බලපත්‍රයක පිරිවැය බදුරහිතව රුපියල් 1340 ක් වේ. රියදුරු බලපත්‍රයේ මුද්‍රණය කිරීම හැර බලපත්‍රය නිකුත් කිරීමට අදාළ අනෙකුත් සියලුම කාර්යයන් දෙපාර්තමේන්තුවේ නිලධාරීන් විසින් සිදුකරන අතර මේ වන විටත් අදාළ ගිවිසුම් කාලය අවසන්ව වසර හයක් ගතව තිබේ. නව ස්මාර්ට් කාඩ් රියදුරු බලපත්‍ර නිර්මාණය කිරීමේ එක් ප්‍රධාන අරමුණක් වූයේ රියදුරු නියාමනයට අවශ්‍ය තොරතුරු සැපයීම වුවත් එවැන්නක් සිදු සිදුනොවේ. විගණකාධිපති දෙපාර්තුමේන්තුව පෙන්වා දෙන්නේ උපරිම ගුණාත්වයෙන් යුතු ඉහළ තාක්ෂණය යටතේ ස්මාර්ට් කාඩ්පතක් නිෂ්පාදනය රු.300 500ත් අතර උපරිම මුදලකට සිදු කළ හැකි බවයි. එසේ තිබියදී රියදුරු බලපත්ර වෙනුවෙන් ජනතාව මත අමතර බරක් පටවා ඇති බව ද විගණකාධිපතිවරයා පෙන්වා දෙයි. විගණනයේදී හෙළිව ඇත්තේ මෙම රියැදුරු බලපත්‍ර නිකුත් කිරීම වෙනුවෙන් 2009 වසරේ සිට 2018 දෙසැම්බර් 31 දක්වා රුපියල් මිලියන 8567.45 ක මහජන මුදලක් සැපයුම්කරුට ගෙවා ඇති බවයි. 2016 මාර්තු සිට 2018 දෙසැම්බර් 31 දින දක්වා ගෙවන ලද මුදල පමණක් රුපියල් මිලියන 2956.62.කි. අදාල කොන්ත්‍රාත්කරු සමඟ පැවති ගිවිසුමද මුල් ගිවිසුමෙන් අනතුරුව හතර වතාවක් දීර්ඝ කර තිබේ. ඒ කලින් ගිවිසගත් පරිදි වැඩි ගාස්තුවක් පෞද්ගලික සමාගමට අයවන පරිදියි. තාක්ෂණික දියුනුව මත ස්මාර්ට් කාඩ් නිෂ්පාදන පිරිවැය මේ වන විට අඩු වීමත්, කොන්ත්‍රාත් ගිවිසුමට එළඹි දිනයට සාපේක්ෂව වර්තමානයේ රියදුරු බලපත්‍ර ඉල්ලුම මාසිකව හැටදහසක් පමණ පවතින තත්ත්වයක් තුළත් කාඩ්පත් මුද්‍රණයේදී ඇතිවන මහා පරිමාණ පිරිවැසූම් වාසිය රජයට ලබාගෙන නොමැත. පවතින තත්ත්වය අනුව මසකට අවම වශයෙන් රියදුරු බලපත් මුද්‍රණය කිරීම වෙනුවෙන් රුපියල් මිලියන 102 ක මුදලක් අදාළ සමාගම වෙත ගලා යයි. විගණකාධිපතිවරයා පෙන්වා දෙන්නේ මුලින් එළඹුණ ගිවිසුම අනුව කටයුතු නොකිරීම හේතුවෙන් දෙපාර්තමේන්තුවේ කළමනාකරණය වැරදි ගණනාවක් සිදුකර ඇති බවයි. මේ අතර 2009 සිට 2018 දක්වා කාලය තුළ දෝෂ සහිත රියදුරු බලපත්‍ර සම්බන්ධයෙන් පැමිණිලි රැසක් ලැබී තිබූ බව ද වාර්තාවේ. එමෙන්ම පසුගිය සමය තුළ විවිධ පාර්ශව චෝදනා කළේ මෙම රියදුරු බලපත් සැබැවින්ම ස්මාර්ට් ගණයේ පහසුකම් ඇති ඒවාදැයි සැක සහිත බවටයි. නවීන තාක්ෂණයෙන් සරළ කාර්යයන් ඔස්සේ රියදුරු බලපත්‍රය මුද්‍රණය කිරීම දෙපාර්තමේන්තුවට පවරා ගතයුතු බවට විගණකාධිපතිවරයා නිර්දේශ කරයි. නවීන තාක්ෂණයෙන් යුතු බලපත්‍රයක් මගින් බලාපොරොත්තු පරිදි මහ මඟ රාජකාරී කරන පොලිස් නිලධාරීන්ට එය පරීක්ෂා කළ හැකි ක්‍රමයක් සැකසිය යුතු බව ද වාර්තාවේ සඳහන් ය. ඒ සඳහා විශේෂ ජංගම දුරකථන මෘදුකාංගයක් වැනි නව තාක්ෂණය හා සම්බන්ධ ක්‍රමවේදයක් නිර්මාණය කර ඒ තුළින් පොලිස් නිලධාරීන්ට හා අනෙකුත් නිලධාරීන්ට රියදුරු බලපත්‍ර පරික්ෂා කිරීමේ අවස්ථාව ලබාදිය යුතු බවද නිර්දේශ අතර වේ."
    },
    {
        "content": "පොලීසිය පැවසුවේ, කොතලාවල ප්‍ර‍දේශයේ පදිංචි ‘වස්තු’ යන අන්වර්ථ නාමයෙන් මෙම පුද්ගලයා ඊයේ රාත්‍රියේ සිදුවු පහරදීමකින් එලෙස තුවාල ලබා ඇති බවයි. 40 හැවිරිදි තුවාලකරු ඇතුළත් කර ඇත්තේ, මුල්ලේරියාව රෝහලටයි. සිද්ධිය සම්බන්ධයෙන් පොලීසිය වැඩිදුර විමර්ශන ආරම්භ කර තිබේ."
    },
    {
        "content": "COLOMBO (News 1st) : ප්‍රකාශයක් නිකුත් කරමින් බකිංහැම් මාළිඟය කියා සිටියේ ඔවුන් දෙදෙනා තවදුරටත් රජ පවුලේ ක්‍රියාකාරී සාමාජිකයින් නොවන බැවින් එම තීරණය ගෙන ඇති බවයි . මේ අනුව ඔවුන්ට සිය රාජකීය කටයුතු වෙනුවෙන් තවදුරටත් මහජන ආධාර මුදල් හිමි නොවනු ඇති. ඒ අනුව ඔවුන් බ්‍රිතාන්‍යයේ දෙවන එළිසබෙත් රැජිණ ද නියෝජනය නොකරනු ඇති. මෙම නව ක්‍රියාවලිය මේ වසරේ වසන්ත සමයේදී බලාත්මක වනු ඇතැයි බකිංහැම් මාලිඟය නිවේදනය කළේ ය. හැරී මේගන් යුවලගේ අනාගතය පිළිබඳ රජ පවුලේ ජ්‍යෙෂ්ඨ සාමාජිකයන් එක්ව පැවැත්වූ සාකච්ජාවල ප්‍රතිඵලයක් ලෙස එම නිගමනයට එළැඹි බව සඳහන් ය. කෙසේ වෙතත් හැරී , මේගන් සහ ආචී කුමරු සැමදා සිය පවුලේ ආදරණීය සාමාජිකයන් වනු ඇතැයි බ්‍රිතාන්‍ය දෙවන එළිසබෙත් රැජිණ වැඩිදුරටත් සඳහන් කළා ය."
    },
    {
        "content": "පොලීසිය පැවසුවේ, 13 දෙනෙකු තුවාල ලබා ඇති බවයි. රාත්‍රී 9.00 ට පමණ ලොරියක් හා කුඩා බස් රථයක් මුහුණට මුහුණ ගැටීමෙන් මෙම අනතුර සිදුවිය. ඒ, තංගල්ල – හම්බන්තොට ප්‍රධාන මාර්ගයේ හුංගම, බටඅත ප්‍රදේශයේදීයි. අප වාර්තාකරු පැවසුවේ, හුංගම, ගුරුපොකුණ ප්‍රදේශයේ පිරිසක් මේ අනතුරින් මියගොස් ඇති බවයි. කුඩා දරුවෙකු ද මිය ගොස් ඇති බවත් ලොරියේ රියැදුරු තංගල්ල මූලික රෝහලට ඇතුළත් කර ඇති බවත් අප වාර්තාකරු පැවසුවේ ය."
    },
    {
        "content": "විදුලි බල හා පුණර්ජනනීය බලශක්ති අමාත්‍යංශයේ මාධ්‍ය ප්‍රකාශක සුලක්ෂණ ජයවර්ධන මහතා සඳහන් කළේ, රාජ්‍ය බැංකුවක් හරහා මෙම ණය මුදල ලබා ගැනීමට අපේක්ෂා කරන බවයි. විදුලි බල මණ්ඩලය ඛනිජ තෙල් සංස්ථාවට ගෙවිය යතු ණය මුදල රුපියල් බිලියන 84කි. මීට පෙර ඛනිජ තෙල් සංස්ථාව විදුලි මණ්ඩලයට කිහිප වතාවක්ම දැනුම් දුන්නේ ණය මුදල නොගෙවන්නේ නම් ඉන්ධන ලබා නොදෙන බවයි."
    },
    {
        "content": "පොලීසිය සඳහන් කළේ, ත්‍රීරෝද රථයක් සහ ලංගම බස් රථයක් එකිනෙක ගැටීමෙන් අනතුර සිදුව ඇති බව ය‍. ත්‍රීරෝද රථයේ පිටුපස ගමන් කළ කාන්තාවක් සහ පිරිමි පුද්ගලයෙකු එලෙස මියගොස් තිබේ. ත්‍රීරෝද රථයේ රියදුරුට නින්ද යෑම අනතුරට හේතු වී ඇතැයි පොලීසිය ප්‍රකාශ කළේය. අනතුර සම්බන්ධයෙන් බස් රථයේ රියැදුරු අත්අඩංගුවට ගෙන තිබේ."
    },
    {
        "content": "එලෙස අත්අඩංගුවට පත්ව ඇත්තේ හබරණ සහ පාදුක්ක ප්‍රදේශවල සිට කතරගම වන්දනාවේ පැමිණි පිරිසකි. පොලීසිය සඳහන් කළේ, මොවුන් බීමත්ව මැණික් ගඟේ නිරුවතින් දිය නාමින් සිටියදී ඊට විරුද්ධ වූ ප්‍රදේශවාසීන් පිරිසක් සමග ඇතිවූ බහින්බස් වීමක් දුරදිගයාමෙන් ඊයේ පස්වරුවේ ගැටුම හටගෙන ඇති බවයි. සැකකරුවන් එල්ල කළ පහරදීම්වලින් ගම්වාසීන් 5 දෙනෙකු තුවාල ලබා රෝහල්ගත කර තිබේ. එම පිරිස අද තිස්සමහාරාම මහේස්ත්‍රාත් අධිකරණයට ඉදිරිපත් කිරීමට නියමිතයි."
    },
    {
        "content": "එහි ලේකම් නීල් බණ්ඩාර හපුහින්න මහතා සඳහන් කළේ, මේ වනවිට ඊට අදාළ වැඩකටයුතු ආරම්භ කර ඇති බවයි. බදු පදනම යටතේ රාජගිරියේ පිහිටි ගොඩනැගිල්ලේ කෘෂිකර්ම අමාත්‍යංශය පවත්වාගෙන යාමට මසකට රුපියල් ලක්ෂ 240 කට අධික වියදමක් දැරිමට සිදුවන බව ද ලේකම්වරයා පැවසී ය. අමාත්‍යංශය ගොවිජන මන්දිරයට ගෙන යාමත් සමග නඩත්තු මුදල් සඳහා වැය වන රුපියල් ලක්ෂ 30 ක පමණ මුදලක් ඉතිරි කර ගැනීමට හැකිවනු ඇති. කෙසේ වෙතත් බදු කොන්දේසි ප්‍රකාරව රාජගිරියේ පිහිටි ගොඩනැගිල්ල ලබන අවුරුද්දේ අප්‍රේල් මාසය දක්වා නිදහස් කළ නොහැකි බව ද අමාත්‍යංශය සඳහන් කළේ ය. මේ අතර මසකට රුපියල් ලක්ෂ 96 ක බදු පදනම මත කොල්ලුපිටියේ පෞද්ගලික ගොඩනැගිල්ලක පවත්වාගෙන ගිය ග්‍රාමීය කටයුතු අමාත්‍යංශය මේ වනවිට ගොවිජන මන්දිරයේ පළමු මහලේ පිහිටුවා ඇති බව ද කෘෂිකර්ම අමාත්‍යංශය පැවසී ය."
    },
    {
        "content": "මෙම විමර්ශනය ආරම්භ වී ඇත්තේ, මැතිවරණ කොමිසමට ලද පැමිණිලිවලට අනුවයි. ඇතැම් අපේක්ෂකයින්ට පක්ෂපාතීව කටයුතු කිරීම, නීති විරෝධී පත්වීම් ලබා දීම යන ආදී පැමිණිලි ඒ අතර වේ. මැතිවරණ කොමිෂන් සභාවේ කොමසාරිස් ජෙනරාල් සමන් ශ්‍රී රත්නායක මහතා සඳහන් කළේ, ඒ අතර අධ්‍යාපන අමාත්‍යංශය, ශ්‍රී ලංකා රූපවාහිනී සංස්ථාව, ස්වාධීන රූපවාහිනී සේවය ඇතුළු රාජ්‍ය ආයතන කිහිපයක්ම වන බවයි. විමර්ශනවලින් අනතුරුව එම ආයතනවල නිලධාරීන්ට එරෙහිව විනය ක්‍රියාමාර්ග ගන්නා බව ද ඔහු සඳහන් කළේ ය."
    },
    {
        "content": "එහි සාමාන්‍යාධිකාරි ආර්.එච්. රුවනිස් මහතා සඳහන් කළේ, රාත්‍රි 11.00 සිට අලුයම 4 .00 දක්වා එම ජල සැපයුම අත්හිටුවන බවයි. පවතින වියළි කාලගුණය හේතුවෙන්, ගාල්ල සහ ගම්පහ දිස්ත්‍රික්කවල ප්‍රදේශ රැසකට ජල සැපයුම සීමා කර ඇති බව ද ඔහු පැවසී ය. ජලය අරපිරිමැස්මෙන් භාවිත කරන්නැයි, ඔහු ජනතාවට දැනුම් දෙයි. පවතින වියළි කාලගුණය තවදුරටත් පැවතිය හොත් අනුරාධපුරය, කන්තලේ සහ බණ්ඩාරවෙල ප්‍රදේශවලට ද ජල සැපයුම සීමා කරන බව ජල සම්පාදන හා ජලාපවහන මණ්ඩලයේ සමාන්‍යාධිකාරි ආර්.එච්. රුවනිස් මහතා ප්‍රකාශ කළේ ය."
    },
    {
        "content": "එම අමාත්‍යංශය සඳහන් කළේ, අමාත්‍ය ප්‍රසන්න රණතුංග මහතා සහ යුරෝපා සංගම් නියෝජිතයින් පිරිසක් අතර පැවති හමුවකදී එම එකඟතාව පළ වූ බවයි . බදු සහනය 2023 වසර දක්වා ලබාදුන්න ද, නිරීක්ෂණ ක්‍රියාවලියෙහි වෙනසක් නොවන බව, යුරෝපා සංගමයේ ශ්‍රී ලංකා, මාලදිවයින් නියෝජිත කණ්ඩායමේ නියෝජ්‍ය සභාපති සහ දේශපාලන, වෙළෙඳ සහ සන්නිවේදන ප්‍රධානී ත්‍රෝස්ටන් බර්ග්ෆෙඩ් සඳහන් කර තිබේ.  බදු සහනය වැඩි වශයෙන් ලබාදෙන්නේ මෙරට ඇඟලුම් කේෂත්‍රය වෙනුවෙනි . එහිදී අදහස් දක්වමින් අමාත්‍ය ප්‍රසන්න රණතුංග මහතා සඳහන් කළේ, ඇගලුම් කර්මාන්තය මෙරට සමස්ත අපනයනයෙන් 43% ක් නියෝජය කරන බවයි. අපනයන ආදායමට, ඇගලුම් ක්ෂේත්‍රය හරහා වාර්ෂිකව එක්වන ආදායම ඩොලර් බිලියන 5 කි. යුරෝපා සංගමයේ රටවල් ඒ සඳහා ලබාදෙන සහායට ස්තුතිය පළ කරන බව ද අමාත්‍යවරයා එහිදී සඳහන් කර තිබේ."
    },
    {
        "content": "රාජ්‍ය පරිපාලන, ස්වදේශ කටයුතු පළාත් සභා සහ පළාත් පාලන අමාත්‍යංශයේ ලේකම් සිරිපාල හෙට්ටිආරච්චි මහතා සඳහන් කළේ, ඔවුන් ස්ථිර කිරීමට අදාළ සුදුසුකම් පරීක්ෂා කිරීමේ මණ්ඩල 10 ක් පත් කර ඇති බවයි. මෙම පිරිස රාජ්‍ය සේවයේ පුහුණුව සඳහා බඳවා ගැනුණේ මීට වසරකට පෙරයි. ඔවුන් විවිධ රාජ්‍ය ආයතනවල කළමනාකරණය, පරිගණක තාක්ෂණය ඇතුළු විවිධ අංශවලට අනුයුක්තව පුහුණුවක් ලබාදුන් බව ලේකම්වරයා සඳහන් කළේ ය. මේ අතර රාජ්‍ය සේවයේ පුහුණුව සඳහා බඳවාගත් තවත් උපාධිධාරීන් පිරිසක් ස්ථිර සේවයේ පිහිටුවීමට අදාළව මූලික කටයුතු සම්පාදනය කර ඇතැයි, ලේකම්වරයා පැවසී ය."
    },
    {
        "content": "එම බලකාය සඳහන් කළේ, හෑෂ් සහ අයිස් නැමති මත්ද්‍රව්‍ය තරාදියක් සහ මත්ද්‍රව්‍ය බෙදා හැරීමට යොදා ගන්නා ප්ලාස්ටික් කවර 550 ක් සමග සැකකරුවන් අත්අඩංගුවට ගත් බවයි. අත්අඩංගුවට ගත් සැකකරුවන් වැඩිදුර විමර්ශන සඳහා වැල්ලම්පිටිය පොලීසියට භාරදී තිබේ."
    },
    {
        "content": "ජනාධිපතිවරයා මේ බව පැවසුවේ, දිවයිනපුරා රැකියා අපේක්ෂිත උපාධිධාරීන් නියෝජනය කරමින් පැමිණි පිරිසක් සමග අද පෙරවරුවේ ජනාධිපති කාර්යාලයේ පැවති හමුවකදීය. රාජ්‍ය, අර්ධ රාජ්‍ය සහ දෙපාර්තමේන්තුවල පවතින පුරප්පාඩු පිළිබඳ තොරතුරු රැස් කර ඇති අතර පුරප්පාඩු සඳහා කඩිනමින් උපාධිධාරීන් බඳවා ගන්නා බව ජනාධිපති මාධ්‍ය අංශය සඳහන් කළේ ය. රැකියාලාභින්ට නායකත්වය හා රාජ්‍ය සේවය පිළිබඳ විධිමත් පුහුණුවක් සහ අවබෝධයක් ලබා දෙනු ඇති. ජනතාවට වගකියන රාජ්‍ය සේවයක් සහ රාජ්‍ය සේවකයෙක් බිහි කිරීම තම අරමුණ බව ජනාධිපතිවරයා පෙන්වා දී තිබේ. රාජ්‍ය සේවය දෝෂාරෝපණයට ලක්ව ඇත්තේ, සුළු පිරිසක් අතින් සිදුවන වැරදි හේතුවෙන් බව පෙන්වා දුන් ජනාධිපතිවරයා සිදුවන අතපසුවීම් සමස්ත රාජ්‍ය සේවයම අවඥානයට ලක් කර ඇති බව පෙන්වා දුන්නේ ය. කාර්යක්ෂම හා විධිමත් රාජ්‍ය සේවයක් තුළින් තමන්ට වැටුප් ගෙවන ජනතාවට සාධාරණයක් ඉටු කිරීම රාජ්‍ය සේවකයාගේ වගකීම බව ද ගෝඨාභය රාජපක්ෂ මහතා පවසයි."
    },
    {
        "content": "ඔවුන්ට එරෙහිව විනය පරීක්ෂණ කඩිනමින් පැවැත්වෙනු ඇති. පසුගිය කාලයේ පක්ෂ තීරණවලට පිටු පා යමින් එක්සත් ජාතික පක්ෂයට හා ශ්‍රී ලංකා පොදුජන පෙරමුණට සහය පළ කළ ප්‍රාදේශීය සභා මන්ත්‍රීවරුන්ගේ පක්ෂ සමාජිකත්වය එලෙස අත්හිටුවා තිබේ. මේ අතර විනය කඩ කිරීම් හේතුවෙන් ශ්‍රී ලංකා නිදහස් පක්ෂයෙන් හිටපු පළාත් සභා මන්ත්‍රිවරුන් කිහිප දෙනෙකුට එරෙහිව ද පරීක්ෂණ ක්‍රියාත්මක බව එම නිලධාරිය සඳහන් කළේ ය. මේ අතර ශ්‍රී ලංකා නිදහස් පක්ෂ විනය කමිටුව යළි ලබන පළමු වෙනිදා සහ 8 වෙනිදා රැස්වීමට තිරණය කර තිබේ. ඒ පක්ෂයේ තීරණය‍ට එරහිව යමින් වෙනත් පක්ෂ සමග සම්බන්ධ වු ජාතික ලැයිස්තු පාර්ලිමේන්තු මන්ත්‍රීවරුන් සම්බන්ධ විනය පරික්ෂණවලට අදාළව නිදහස් පක්ෂ විනය කමිටුව ඊයේ පෙරවරුවේ කොළඹ ඩාලි පාරේ පිහිටි පක්ෂ මූලස්ථා‍නයේදී රැස්වීමෙන් අනතුරුවයි."
    },
    {
        "content": "හුංගම පොලිස් වසමේ හාතාගල, දෙණියපාර ප්‍රදේශයේ දී අද උදෑසන යතුරුපැදි සංචාරයේ යෙදී සිටි පොලිස් නිලධාරීන් දෙදෙනෙකු විසින් සැකකටයුතු යතුරුපැදියක් නැවැත්වීම සඳහා අණ කර තිබුණි. නමුත් ඔහු අණ නොතකා පළා යමින් සිටියදී පොලිස් නිලධාරීන් විසින් ලුහු බැඳ ගොස් අත්අඩංගුවට ගැනීමට යාමේදී බොලටියාය හන්දිය ප්‍රදේශයේදී පොර බැදීමක් සිදු වූ බව පොලීසිය සඳහන් කළේ ය. එහිදී පොලිස් නිලධාරියෙකු අත තිබූ ගිනි අවියක් ක්‍රියාත්මක වීමෙන් අසළින් ගමන්ගත් ස්වාමීන් වහන්සේලා 8 නමක් රැගත් වෑන් රථයක් තුළ සිටි හිමි නමකට වෙඩි වැදී ඇත. පොලීසිය පැවසුවේ, තුවාල ලැබූ හිමිනම අඟුණකොළපැලැස්ස ප්‍රාදේශීය රෝහලට ඇතුළත් කිරීමෙන් පසු අපවත් වී ඇති බවයි. හාතාගල රජමහා විහාරවාසී පූජ්‍ය උණාවටුනේ සීලරතන හිමි මෙලෙස වෙඩි වැදීමෙන් මියගොස් ඇති අතර උන්වහන්සේ 22 හැවිරිදි වියෙහි පසු විය. හෝමාගම පාලි හා බෞද්ධ විශ්වවිද්‍යාලයේ පළමු වසරේ ඉගෙනුම ලැබූ සීලරතන හිමි අද සවස නැවත විශ්වවිද්‍යාලයට යාමට නියමිතව තිබූ බව අප වාර්තාකරු පැවසුවේ ය. පළා යාමට තැත්කළ සැකකරු ද අත්අඩංගුවට ගෙන ඇති අතර පොලීසිය පැවසුවේ, ඔහු හෙරොයින් ජාවාරමේ නිරත වන බවට මීට පෙර තොරතුරු ලැබී ඇති බවයි. සිද්ධිය සම්බන්ධයෙන් තංගල්ල සහකාර පොලිස් අධිකාරි දෙක රත්නවීර එල් අඩස්සූරිය මහතාගේ අධික්ෂණය යටතේ වැඩිදුර විමර්ශන ක්‍රියාත්මකයි."
    },
    {
        "content": "නිවේදනයක් නිකුත් කරමින් අග්‍රාමාත්‍යවරයා පෙන්වා දෙන්නේ ජනාධිපතිවරණයට දින කිහිපයක් තිබියදී එම්.සී.සී ගිවිසුම අත්සන් කිරීමට එක්සත් ජාතික පක්ෂ කැබිනට් මණ්ඩලය තීරණය කළ බවයි. සිය ආණ්ඩුව කිසිදු හේතුවක් මත පාර්ලිමේන්තුවටත්, ජනතාවටත් හොරොන් මෙවැනි ගිවිසුම්වලට අත්සන් තබන්නේ නැතැයි අග්‍රාමාත්‍යවරයා අවධාරණය කර සිටි. එමෙන්ම තම රජය, රටට අහිතකර කිසිදු ගිවිසුමට අත්සන් නොකරන බව ද අග්‍රාමාත්‍යවරයා සිය නිවේදනයෙන් අවධාරණය කර තිබේ."
    },
    {
        "content": "මෙය ශ්‍රී ලංකාවේ කළු කොටියෙකු කැමරාවක සටහන් කරගත් පළමු අවස්ථාව ලෙස සැළකිය හැකියි. ලොව වෙසෙන කොටි වර්ග 8 ක් අතුරින් ශ්‍රී ලංකාවේ කොටියා නැමති උපවිශේෂය සුවිශේෂී වන්නේ ඔවුන්ගේ ඉතාමත් සීමිත ගහණය හේතුවෙනි. මෙතෙක් කල් වඳවී ගොස් ඇති බවට විශ්වාස කළ කළු කොටියා සැලෙකෙන්නේ ශ්‍රී ලංකාවේ කොටියා නැමති උපවිශේෂයේ වර්ණ ප්‍රභේදයක් ලෙසයි. අවසන් කළු කොටියා ලෙස මීට පෙර තොරතුරු සටහන්ව තිබුනේ ද පිටදෙණිය, මාවුල්දෙණිය ප්‍රදේශය ආශ්‍රිතව උගුලකට හසුව මිය ගොස් තිබූ සත්ත්වයෙකි. ඒ අනුව එම සත්ත්වයාගේ හම යොදාගෙන ගිරිතලේ වනජීවි කෞතුකාගාරයේ නිර්මාණය කළ මේ අනුරුව ශ්‍රී ලංකාවේ කළු කොටියාගේ අවසන් සාක්ෂිය ලෙස සැලකුණි. නමුත් වනජීවි දෙපාර්තමේන්තුව දීපව්‍යාප්තව සිදු කරන ශ්‍රී ලංකාවේ කොටි පිළිබඳ ගවේෂණය එම ඉතිහාසය වෙනස් කිරීමට සමත්වුනේ ජීවමාන සාක්ෂියක් සපයමිනි. කළු කොටි ගැවසෙන බවට තොරතුරු ලැබුණු ස්ථාන කිහිපයක වනජීවි දෙපාර්තමේන්තුව දුරස්ථ චලන සංවේදී කැමරා සවිකළ අතර ඉන් එක් ස්ථානය පමණක් පසුගිය ඔක්තෝබර් මස 26 වෙනි දා මේ අපුරු සාක්ෂිය සටහන් විය. ඒ, පසු පස හඹා ගිය වනජීවි දෙපාර්තමේන්තුව ශ්‍රී ලංකාවේ කළු කොටියා තවමත් ඉතිහාසයට පමණක් සීමා නොවන බවට තහවුරු කරගත්තේ දර්ශන කිහිපයක්ම තම කැමරාවල සටහන් කර ගනිමිනි. ඒ අනුව මෙම කළු කොටියාගේ සීමාවේ ශ්‍රී ලංකාවේ කොටි උපවිශේෂයට අයත් ගැහැණු සත්ත්වයෙකු පැටවුන් දෙදෙනෙකු හා තව ත් පිරිමි සත්ත්වෙයකු ද සිටින බවට අනාවරණයවී තිබේ. වනජීවි දෙපාර්තමේන්වේ වෛද්‍ය මාලක අබේවර්ධන, වෛද්‍ය මනෝජ් අකලංක යන මහත්වරුන්ගේ මුලිකත්වයෙන් සිදු කළ මෙම ගවේෂණය සඳහා තාක්ෂණික සහ ලබාදුන්නේ ට්‍රොපිකල් එකෝ සිස්ටම් රිස්ච් නෙට්වර්වර්ක් සංවිධානයයි."
    },
    {
        "content": "එහි ලේකම් නිශාන්ත වීරසිංහ මහතා පැවසුවේ අදාළ සිද්ධිය පිළිබඳව විමර්ශනයක් පවත්වා වාර්තාවක් ලබා දෙන්නැයි වැඩබලන පොලිස්පතිවරයා වෙත දැනුම්දීමට තීරණය කර ඇති බව ය. එලෙස අපවත් වූයේ හාතාගල රජමහා විහාරවාසී පූජ්‍ය උණාවටුනේ සීලරතන හිමියන්. හෝමාගම පාලි හා බෞද්ධ විශ්වවිද්‍යාලයේ පළමු වසරේ ඉගෙනුම ලැබූ සීලරතන හිමි අපවත් වනවිට උන්වහන්සේ 22 හැවිරිදි වියෙහි පසුවිය. පොලීසිය පැවසුවේ හාතාගල, දෙණියපාර ප්‍රදේශයේ දී යතුරුපැදි සංචාරයේ යෙදී සිටි පොලිස් නිලධාරීන් දෙදෙනෙකු විසින් සැකකටයුතු යතුරුපැදියක් නැවැත්වීම සඳහා අණ කරනු ලැබ ඇති බව ය. නමුත් ඔහු අණ නොතකා පළා යමින් සිටිය දී පොලිස් නිලධාරීන් විසින් ලුහුබැඳ ගොස් අත්අඩංගුවට ගැනීමට යාමේදී හාතාගල ප්‍රදේශයේදී පොර බැදීමක් සිදුවූ බව පොලිසිය සඳහන් කළේය. එහිදී පොලිස් නිලධාරියෙකු අත තිබූ ගිනි අවියක් ක්‍රියාත්මක වීමෙන් අසළින් ගමන්ගත් ස්වාමීන් වහන්සේලා 8 නමක් රැගත් වෑන් රථයක් තුළ සිටි පූජ්‍ය උණාවටුනේ සීලරතන හිමියන් වෙඩි වැදී තිබූ අතර තුවාල ලැබූ හිමිනම අඟුණකොළපැලැස්ස ප්‍රාදේශීය රෝහලට ඇතුළත් කිරීමෙන් පසු අපවත් විය."
    },
    {
        "content": "එහි වසංගත රෝග විද්‍යා අංශයේ ප්‍රධාන වසංගත රෝග විද්‍යාඥ, වෛද්‍ය සුදත් සමරවීර මහතා පැවසුවේ ඒ, සඳහා චීනයේ සිට සෙම්ප්‍රතිෂ්‍යාව සහිතව පැමිණෙන ගුවන් මගීන් විශේෂ පරීක්ෂාවකට ලක් කෙරෙන බව ය. දැනට එම රෝගය මෙරට තුළ ව්‍යාප්තවීමේ අවධානමක් නොමැති බව ද ඔහු සඳහන් කළේය. මේ අතර සෞඛ්‍ය සේවා අධ්‍යක්ෂ ජනරාල්, වෛද්‍ය අනිල් ජාසිංහ මහතා චීනයේ සංචාරය ශ්‍රී ලාංකිකයින්ට දැනුම් දෙන්නේ එම වෛරසයෙන් ආරක්ෂාවීම සඳහා සෞඛ්‍යාරක්ෂිත උපක්‍රම අනුගමනය කරන ලෙස ය."
    },
    {
        "content": "ඒ, සඳහා හෙට පාර්ලිමේන්තුවේ අනුමැතිය ලබා ගැනිමට නියමිත ය. පාර්ලිමේන්තුවේ පොදු ව්‍යාපාර පිළිබඳ කාරක සභාව, රාජ්‍ය ගිණුම් කාරක සභාව ඇතුළු කාරක සභා සඳහා නව සමාජිකයින් පත් කිරිම ඇතුළු පාර්ලිමේන්තුවේ බොහෝ කටයුතු සිදු කෙරෙන්නේ පාර්ලිමේන්තු තේරිම් කාරක සභාවෙනි. 8 වන පාර්ලිමේන්තුවේ සිව් වැනි සැසිවාරයට අදාළව පාර්ලිමේන්තු තේරිම් කාරක සභාව සඳහා කඩිනමින් සාමාජිකයින් නම් කරන්නැයි පසුගියදා කතානායකවරයා ද පක්ෂ නායකයින්ගෙන් ඉල්ලිමක් කළේය. කතානායකවරයාගේ සභාපතිත්වයෙන් යුත් පාර්ලිමේන්තු තේරිම් කාරක සභාවට දේශපාලන පක්ෂවල නායකයින් හෝ ඔවුන්ගේ නියෝජිතයින් ද ඇතුළුව පාර්ලිමේන්තුව නම් කරන සාමාජිකයින් 17 දෙනකුගෙන් සමන්විත ය. චමල් රාජපක්ෂ, නිමල් සිරිපාල ද සිල්වා, දිනේෂ් ගුණවර්ධන, ජොන්ස්ටන් ප්‍රනාන්දු, ඩග්ලස් දේවානන්ද, මහින්ද සමරසිංහ, ගාමිණි ලොකුගේ, මහින්ද යාපා අබේවර්ධන සහ රෝහිත අබේගුණවර්ධන යන මන්ත්‍රිවරුන් නව දෙනාගේ නම්, ආණ්ඩු පක්ෂය නියොජනය කරමින් පාර්ලිමේන්තු තේරිම් කාරක සභාවේ සමාජිකත්වය සඳහා පාර්ලිමේන්තු න්‍යා‍ය පත්‍රයට ඇතුළත්ව තිබේ. පාර්ලිමේන්තු න්‍යාය පත්‍රයේ දැක්වෙන්නේ ලක්ෂ්මන් කිරිඇල්ල, ජෝන් අමරතුංග, විජිත හේරත්, රිෂාඩ් බදියුදීන්, චම්පික රණවක, මනෝ ගනේෂන්, නිරෝෂන් පෙරේරා, මාවෙයි සේනාධිරාජා යන මන්ත්‍රිවරුන්ගේ නම් විපක්ෂව නියෝජනය කරමින් ඉදිරිපත් වී ඇති බව ය."
    },
    {
        "content": "අමාත්‍යවරයා පැවසුවේ විල්පත්තු වනෝද්‍යානයේ මෝදරගම් ආරුවේ ඉහළ හා පහළ ඉවුරු යා කරමින් නව පාලමක් සහ වනෝද්‍යානයෙන් බැහැර වීම සඳහා නව මාර්ග ස්ථාපිත කරන්නැයි නිලධාරීන්ට උපදෙස් දුන් බව ය. මේ අතර වනෝද්‍යානය අවට ඇති කුඩා වැව් 4ක් ප්‍රතිසංස්කරණය සඳහා ද අමාත්‍ය එස්.එම්. චන්ද්‍රසේන මහතාගේ අවධානය යොමුව තිබේ. ඒ, යටතේ හුණුවිල, කුකුල් කටුව, මුණසිංහගම හා කටුපත්ගම යන වැව් ප්‍රතිසංස්කරණය කෙරෙනු ඇති."
    },
    {
        "content": "අග්‍රාමාත්‍යවරයා පෙන්වා දුන්නේ, ව්‍යවස්ථාදායකය හා අධිකරණය අතර හඬපට මුල්කරගෙන ගැටලුවක් ඇති නොවීමට පියවර ගැනීමට අපේක්ෂා කරන බව ය. අග්‍රාමාත්‍ය මහින්ද රාජපක්ෂ මහතා මේ බව සඳහන් කළේ, අද පෙරවරුවේ අරලියගහ මන්දිරයේදී විද්‍යුත් මාධ්‍ය ප්‍රවෘත්ති අංශ ප්‍රධානීන් හමුවූ අවස්ථාවේදීය. එහිදී මාධ්‍යවේදීන් නැගූ ප්‍රශ්ණවලට පිළිතුරු දුන් රාජපක්ෂ මහතා කියා සිටියේ රජය මේ වනවිට ලබාදී ඇති සහන නිසා ඉදිරි කාල සීමාවේ ජීවන වියදම ක්‍රමයෙන් අඩුවනු ඇති බව ය. සුළු හා මධ්‍යපරිමාණ ව්‍යාපාර සඳහා ලබාදී ඇති සහන පිළිබඳව මෙහිදී අග්‍රාමාත්‍යවරයා සහ අමාත්‍ය බන්දුල ගුණවර්ධන මහතා දීර්ඝ වශයෙන් කරුණු පැහැදිලි කළේය. එහිදී පෙන්වා දුන්නේ එම ව්‍යාපාරවල නොගෙවූ ණය හේතුවෙන් දේපොළ සම්බන්ධයෙන් නීතිමය පියවර ගැනීම දෙසැම්බර් දක්වා අත්හිටුවන ලෙස බැංකු හා මූල්‍ය ආයතනවලට දැනුම් දී ඇති බව ය. එම ව්‍යාපාර නැවත නගා සිටුවීම සඳහා 10%ක සහන පොළියට රුපියල් මිලියන 300ක් දක්වා සහන ණය ලබා දීමටද බැංකු හා මූල්‍ය ආයතනවලට රජය උපදෙස් දී තිබේ. මේ අතර බන්දුල ගුණවර්ධන අමාත්‍යවරයා පෙන්වා දුන්නේ, ඉරාන අමෙරිකා අර්බුදයත් සමග ලෝක වෙළෙඳපොළ තෙල් මිල ගණන් ඉහළ යමින් ඇති බව ය. ජනතාවට ලබාදී ඇති බදු සහන රැසක් හමුවේ මෙරට තෙල් අලෙවි කිරීමේදී පනවා ඇති බදු ඉවත් කළහොත් රාජ්‍ය ආදායමට ගැටලුවක් මතුවන බව අමාත්‍යවරයා පෙන්වා දුන්නේය. ඔහු සඳහන් කළේ, තවදුරටත් ලෝක වෙළඳපොළ තත්ත්වය වෙනස් වුවහොත් මෙරට තෙල් මිල සම්බන්ධයෙන් ද තීරණයක් ගැනීමට සිදුවනු ඇති බව ය. මේ අතර MCC ගිවිසුමට පසුගිය රජය කැබිනට් අනුමැතිය ලබාදී ඇති බවත් වාචිකව යම් එකඟතා ඇතිකරගෙන ඇති බවත් අග්‍රාමාත්‍ය මහින්ද රාජපක්ෂ මහතා අද පැවති හමුවේදී සදහන් කළේය. ඔහු පැවසුවේ, ලලිතසිරි ගුණරුවන් මහතා ප්‍රමුඛ කමිටුව පත්කර මේ ගිවිසුම පිළිබඳව පූර්ණ අධ්‍යනයනකින් පසුව තීරණයක් ගැනීම රජයේ අපේක්ෂාව බව ය."
    },
    {
        "content": "කොළඹ අපරාධ කොට්ඨාශය සඳහන් කළේ, ඊයේ පස්වරුවේ පැය 05ක පමණ කාලයක් විනිසුරුවරයාගෙන් ප්‍රකාශ සටහන් කරගත් බව ය. නීතිපතිවරයාගේ නියෝගකට අනුව විනිසුරු ගිහාන් පිලපිටිය මහතාගෙන් මෙලෙස ප්‍රකාශ සටහන් කරගෙන තිබේ. දැනට රක්ෂිත බන්ධනාගාරගතව සිටින පාර්ලිමේන්තු මන්ත්‍රී රන්ජන් රාමානායක මහතා සමග අධිකරණ කටයුතු පිළිබඳ ආන්දෝලනාත්මක දුරකතන සංවාදයක් පැවැත්වීම සම්බන්ධයෙන් ඔහුගෙන් මෙලෙස ප්‍රකාශ සටහන් කරගෙන තිබේ. මේ අතර ආන්දෝලනාත්මක දුරකතන සංවාද සම්බන්ධයෙන් කොළඹ මහාධිකරණයේ හිටපු විනිසුරුවරියකවන පද්මිණි එම්. රණවක මහත්මියගෙන් සහ දැනට වැඩතහනමට ලක්ව සිටින විනිසුරු ධම්මික හේමපාල මහතාගෙන් ද කොළඹ අපරාධ කොට්ඨාශය ප්‍රකාශ සටහන් කර ගැනීමට නියමිත ය."
    },
    {
        "content": "ඒ, ඔවුන් අද කොළඹ අතිරේක මහේස්ත්‍රාත් ප්‍රියන්ත ලියනගේ මහතා හමුවට ඉදිරිපත් කිරීමෙන් අනතුරුවයි. අප්‍රේල් 21 වැනි දා එල්ල වූ ත්‍රස්ත ප්‍රහාර වළක්වා නොගැනීමේ චෝදනා යටතේ සැකකරුවන් අත්අඩංගුවට ගෙන තිබේ."
    },
    {
        "content": "COLOMBO (News 1st) – අප්‍රේල් 21 ප්‍රහාරය සම්බන්ධයෙන් පුද්ගලයින් 41 දෙනෙකුගෙන් මේ වනවිට සාක්ෂි සටහන් කරගෙන ඇතැයි ඒ සම්බන්ධයෙන් විමර්ශනයට පත් කළ ජනාධිපති කොමිසම පවසයි. කොමිසමේ ප්‍රකාශකයෙකු සඳහන් කළේ, එහිදී වැදගත් තොරතුරු රැසක් අනාවරණය වී ඇති බවයි. කොළඹ අගරදගුරු අතිඋතුම් මැල්කම් රංජිත් කාදිනල් හිමිපාණන් මෙන් ම රජයේ වගකිවයුතු නිලධාරීන් කිහිපදෙනෙකු මේ වන විට කොමිසම හමුවේ සාක්ෂි ලබාදී තිබේ. ඊට අමතරව පොලීසිය, හමුදාව ඇතුළු ආරක්ෂක අංශ සාමාජිකයින් ද සාක්ෂි දුන් පිරිසට අයත් ය. අප්‍රේල් 21 ප්‍රහාරය සම්බන්ධයෙන් අත්අඩංගුවට ගත් සැකකරුවන් කිහිපදෙනෙකුගෙන් ද කොමිසම රහසිගතව සාක්ෂි ලබාගෙන තිබේ. මේ අතර බස්නාහිර පළාත් හිටපු ආණ්ඩුකාර අසාද් සාලී මහතා අප්‍රේල් 21 ප්‍රහාරය සම්බන්ධයෙන් විමර්ශනයට පත්කළ කොමිසම හමුවේ හෙට සාක්ෂිදීමට නියමිතයි. ඊට අමතරව තව ත් පුද්ගලයින් කිහිපදෙනෙකු කොමිසම හමුවට කැඳවීමට නියමිතව ඇතැයි ද අදාළ ප්‍රකාශකයා සඳහන් කළේ ය."
    },
    {
        "content": "ඒ, අගවිනිසුරු ජයන්ත ජයසූරිය මහතා ප්‍රමුඛ සත්පුද්ගල ‍ශ්‍රේෂ්ඨාධිකරණ විනිසුරු මඩුල්ලක් හමුවේදීයි. අද දින පෙත්සම් කැඳ වූ අවස්ථාවේදී නීතිපතිවරයා වෙනුවෙන් පෙනී සිටි අතිරේක සොලිසිටර් ජනරාල් ෆර්සානා ජමීන් මහත්මිය කියා සිටියේ, හිටපු ජනාධිපති මෛත්‍රීපාල සිරිසේන සහ හිටපු අග්‍රාමාත්‍ය රනිල් වික්‍රමසිංහ යන මහත්වරුන් වෙනුවෙන් නීතිපතිවරයා පෙනී සිටීමක් නොකරන බවයි. මෙම පෙත්සම්වලින් හිටපු ජනාධිපති මෛත්‍රීපාල සිරිසේන, හිටපු අග්‍රාමාත්‍ය රනිල් වික්‍රමසිංහ, හිටපු ආරක්ෂක ලේකම් හේමසිරි ප්‍රනාන්දු, අනිවාර්ය නිවාඩු යවා සිටින පොලිස්පති පූජිත් ජයසුන්දර ඇතුළු නිලධාරීන් රැසක් වගඋත්තරකරුවන් ලෙස නම් කර තිබේ."
    },
    {
        "content": "2019, අධ්‍යයන පොදු සහතික පත්‍ර උසස් පෙළ විභාගයේ ප්‍රතිඵල අන්තර්ජාලයට නිකුත් කළ බව විභාග දෙපාර්තමේන්තුව පවසයි. ඒ, අනුව www.doenets.lk වෙබ් අඩවියට පිවිසීමෙන් ප්‍රතිඵල ලබාගත හැකිය."
    },
    {
        "content": "මේ හේතුවෙන් කැලණිය සහ වත්තල ප්‍රාදේශිය සභා බල ප්‍රදේශවලට ද ජල සැපයුම අත්හිටවා තිබේ. ජාතික ජල සම්පාදන හා ජලාපවහන මණ්ඩලය පැවසුවේ නළ මාර්ගය පිළිසකර කර අවසන් වනතුරු ජලය ලබාදිය නොහැකි බවයි."
    },
    {
        "content": "1. හිටපු අමාත්‍ය රාජිත සේනාරත්න මහතා ලබන 30 වැනිදා දක්වා රක්ෂිත බන්ධනාගාරගත කිරීමට ඊයේ නියම කෙරිණි. 2.  2019, අධ්‍යයන පොදු සහතික පත්‍ර උසස් පෙළ විභාගයේ ප්‍රතිඵල ඊයේ අන්තර්ජාලයට නිකුත් කර තිබේ. 3.  : සුදු වෑන්වලින් පුද්ගලයින් පැහැර ගැනීමේ සිද්ධි සම්බන්ධව හිටපු අමාත්‍ය රාජිත සේනාරත්න මහතා සමග ප්‍රවෘත්ති සාකච්ඡාවකදී අදහස් පළ කළ පුද්ගලයින් දෙදෙනා යළිත් ඊයේ රක්ෂිත බන්ධනාගාරගත කර තිබේ. 4. : සති කිහිපයක් තුළ හිටපු මහ බැංකු අධිපති අර්ජුන් මහේන්ද්‍රන් මෙරටට රැගෙන ඒමට හැකියාව පවතින බව තාක්ෂණ, නවෝත්පාදන රාජ්‍ය අමාත්‍ය තිලංග සුමතිපාල මහතා පවසයි. \n1 ත් : පුරවැසිභාවය පිළිබඳ පනත් කෙටුම්පතට එරෙහිව ඉන්දියාවේ පැවැත්වෙන විරෝධතා දිනෙන් දින උග්‍ර අතට හැරෙමින් පවතී. \n1. ට :ලබන වසරේදී ජාත්‍යන්තර නෙට්බෝල් තරගාවලි 8 කට ශ්‍රී ලංකා කණ්ඩායම සහභාගී කරවීමට ශ්‍රී ලංකා දැල්පන්දු සම්මේලනය තීරණය කර තිබේ."
    },
    {
        "content": "රුපියල් ලක්ෂ 50 කට අධික වටිනාකමින් යුත් හෙරොයින් තොගයක් සමග සැකකරුවන් දෙදෙනෙකු පොලිස් විශේෂ කාර්ය බලකාය විසින් අත්අඩංගුවට ගනු ලැබ තිබේ. ඒ, අද පස්වරුවේ පිළියන්දල හා ගල්කිස්ස, බඩෝවිට ප්‍රදේශයේ ක්‍රියාත්මක කළ වැටලීම්වලිනි. අත්අඩංගුවට ගත් සැකකරුවන් මත්ද්‍රව්‍ය ජාවාරම්කරුවෙකු වන වෙලේ සුදාගේ ගෝලයින් බව පොලීසිය සඳහන් කළේ ය. අත්අඩංගුවට ගත් හෙරොයින් තොගය සහ සැකකරුවන් වැඩිදුර විමර්ශන සඳහා පොලිස් මත්ද්‍රව්‍ය නාශක කාර්යංශය වෙත භාර දී තිබේ. මේ අතර පොලිස් විශේෂ කාර්ය බලකාය ක්‍රියාත්මක කළ තවත් වැටලීම් 2කින් හෙරොයින් සහ අයිස් මත්ද්‍රව්‍ය සමග සැකකරුවන් දෙදෙනෙකු අත්අඩංගුවට ගෙන ඇත. පොලීසිය පැවසුවේ එක් සැකකරුවෙකු හෙරොයින් ග්‍රැම් 26 ක් සමග වැල්ලම්පිටිය ප්‍රදේශයේදී අත්අඩංගුවට ගත් බවයි. අනෙක් සැකකරු අයිස් මත්ද්‍රව්‍ය මිලිග්‍රෑම් 800 ක් වැල්ලම්පිටිය ප්‍රදේශයේදී අත්අඩංගුවට ගෙන ඇති අතර සැකකරුවන් වැල්ලම්පිටිය සහ මුල්ලේරියාව පොලිස්ථාන වෙත භාරදීමට නියමිත බව පොලිස් විශේෂ කාර්ය බලකාය සඳහන් කළේ ය."
    },
    {
        "content": "වැලි කැපීමට විරෝධය පළ කරමින් මදුරන්කුලිය මුක්කුතොඩුවාව ප්‍රදේශයේ අද පැවැති විරෝධතාවක් උණුසුම් ස්වරූපයක් ගෙන තිබුණි. මුන්දලම පොලිස් වසමට අයත් මදුරන්කුලිය මුක්කුතොඩුවාව ප්‍රදේශයේ ජනතාව මුක්කුතොඩුවාව දේවස්ථානයට අද දහවල් මෙලෙස එක් වූයේ ප්‍රදේශයේ ක්‍රියාත්මක වැලි කැපීමේ සිද්ධියකට විරෝධය පළ කිරීමට ය. ඔවුහු මුක්කුතොඩුවාව කතෝලික දේවස්ථානයේ සිට අදාළ වැපි කැපීම සිදුවන ස්ථානය දක්වා පාගමනින් පැමිණිය හ. විරෝධතාකරුවන් අදාළ ස්ථානයට පැමිණෙනවාත් සමගම එහි නවතා තිබූ පුත්තලම ප්‍රාදේශීය සභාවට අයත් ටිපර් රථයක් එම ස්ථානයෙන් හදිසියේ පිටත්ව යාමට සුදානම් වී ඇත."
    },
    {
        "content": "පාලක මැදිරිය පැවසුවේ , මේ හේතුවෙන් අද දිනයේ කාර්යාල දුම්රිය ඇතුළු දුම්රිය රැසක් ප්‍රමාද වනු ඇති බවයි. පොල්ගහවෙල දක්වා ගමන් ගැනීමට නියමිතව තිබූ දුම්රියක එන්ජිමක් ඊයේ පස්වරුවේ එලෙස පීලි පැනීමට ලක්විය. දුම්රිය එන්ජිම පිළිගත කිරීම මේ වනවිටත් සිදුවන බව දුම්රිය පාලක මැදිරිය සඳහන් කළේ ය."
    },
    {
        "content": "දුම්රිය සාමාන්‍යාධිකාරි ඩිලන්ත ප්‍රනාන්දු මහතා සඳහන් කළේ, අද අලුයම මෙම පස්කඳු කඩා වැටී ඇති බවයි. ඒවා ඉවත් කර අවසන් කරන තෙක් , කොළඹ කොටුවේ සිට දුම්රිය ධාවනය දියතලාවට සීමා කරන බව ඔහු පැවසී ය. මේ අතර මාතලේ කුරුණෑගල ප්‍රධාන මාර්ගයට ස්ථාන කිහිපයකින් පස්කඳු හා ගස් කඩා වැටීම හේතුවෙන් රථ වාහන ධාවනයට බාධා මතුව තිබේ. මාතලේ දිස්ත්‍රික් ආපදා කළමනාකරණ මධ්‍යස්ථානය සඳහන් කළේ, කඩිනමින් මාර්ගය යථා තත්ත්වයට පත් කිරීමට අපේක්ෂා කරන බවයි."
    },
    {
        "content": "ඒ, නව කැලණි පාලමේ ඉදිකිරීම් සහ කොළඹ – කටුනායක අධිවේගී මාර්ගය සම්බන්ධ වන පාලම් කොටසේ ඉදිකිරීම් හේතුවෙනි. මේ අනුව අද සිට ලබන මස 20 වැනි දා දක්වා එම මංතීරුව වසා තැබෙනු ඇති. මේ හේතුවෙන් කඩවත සිට කොළඹ දෙසට පැමිණෙන බර වාහනවලට, කඩවත අන්තර් හුවමාරුව භාවිත කරමින් කෙරවලපිටිය දක්වා පැමිණ, කොළඹ – කටුනායක අධිවේගී මාර්ගයේ පෑලියගොඩින් දකුණු දෙසට ගමන් කර පුත්තලම මාර්ගය ඔස්සේ නවලෝක වටරවුමට පැමිණ ජපන් මිත්‍රත්ව පාලම හරහා කොළඹ වරාය පිවිසුමට ළඟා විය හැකියි. ඊට අමතරව සුගතදාස ක්‍රීඩාංගණය දක්වා පැමිණ කොටහේන සහ කොළඹ කොටුව ප්‍රදේශයට ගමන් කළ හැකි වේ. අධිවේගී මාර්ගය භාවිත කළ නොහැකි සියලු රථවාහන මහර, කිරිබත්ගොඩ ආදී ප්‍රදේශවලින් වත්තලට පැමිණ කොළඹ – පුත්තලම මාර්ගයෙන්, ජපන් මිත්‍රත්ව පාලම හරහා කොළඹට ළඟා විය හැකි බව මහාමාර්ග අමාත්‍යාංශය පවසයි. සෙසු ප්‍රදේශවලින් කොළඹ දෙසට පැමිණෙන රථවාහනවලට නව කැලණි පාලමේ ඉදිකිරීම් සිදු කෙරෙන ප්‍රදේශය මග හැර කොළඹට පැමිණෙන්නැයි ද මාර්ග හා මහාමාර්ග සංවර්ධන අමාත්‍යාංශය දැනුම් දෙයි."
    },
    {
        "content": "යේසුස් වහන්සේ දේශනා කළ පරිදි සියලු මිනිසුන්ට සමව සලකන කුළුණු බර සමාජයක් නිර්මාණය කිරීමට මෙම නත්තල් දිනයේදී අප නැවත අදිටන් කර ගත යුතු බව ජනාධිපති ගෝඨාභය රාජපක්ෂ මහතා පැවසුවේ ය. නත්තල් දිනය වෙනුවෙන් සුබ පැතුම් පණිවුඩයක් නිකුත් කරන ජනාධිපතිතුමා පවසන්නේ, උදා වූ නත්තල බියෙන් හා සැකෙන් තොරව සැමරීමට අවශ්‍ය පරිසරය රට තුළ ගොඩනැගී ඇති බවයි. එය කරුණාබර මිනිසුන්ගේ පැතුම් ඉටුවීමක් සේම දැඩි වේදනාවටත් කම්පනයටත් පත් සියලු හදවත්වලට සැනසුම් සුසුමක් එක් කරන්නක් බව ද ජනාධිපතිතුමාගේ සුබ පැතුම් පණිවුඩයේ සඳහන් විය. නත්තල දිනය වෙනුවෙන් සුබ පැතුම් පණිවුඩයක් නිකුත් කරමින් අග්‍රමාත්‍ය මහින්ද රාජපක්ෂ මහතා කිතුණු ජනතාවගෙන් ඉල්ලා සිටින්නේ, අන්තවාදී බලවේගවලට ඉඩ නොදී තමන්ගේ ආගම ඇදහීමේ නිදහස භුක්ති විඳින ලෙසයි. ආගම්වාදී ත්‍රස්තවාදය නැමති අඳුර දුරුකොට මාතෘ භූමියට ආරක්ෂාවත් සාමයත් නැවත ගෙන දීමට නව ආණ්ඩුව ඇප කැපවී සිටින බව ද සිය නත්තල් දින පණිවුඩයෙන් අග්‍රමාත්‍යවරයා අවධාරණය කරයි. මේ අතර නත්තල් දිනය වෙනුවෙන් සුබ පැතුම් පණිවුඩයක් නිකුත් කරන හිටපු ජනාධිපති මෛත්‍රීපාල සිරිසේන මහතා පවසන්නේ, නත්තලේ සැබෑ පණිවුඩය වන්නේ සාමය සතුට හා දයාවෙන් පිරි මිනිසත්බව ලොව පුරා පැතිරවීම බවයි. එම සහජීවනයෙන් සහ සාමයෙන් පිරි සමාජය රට තුළ නිර්මාණය කිරිමට තම පස් වසරක ධුර කාලය තුළ සිදු කළ කැපවීම ද නත්තල් දින පණිවුඩයෙන් හිටපු ජනාධිපතිතුමා සිහිපත් කළේ ය."
    },
    {
        "content": "ධීවර දෙපාර්තුමේන්තුව පැවසුවේ, පසුගිය නොවැම්බර් මස 30 වන දා ධීවර කටයුතු සඳහා ගිය කවීෂා දුව නමැති ධීවර යාත්‍රාව එලෙස අතුරුදන්ව ඇති බවයි. පසුගිය 9 වන දා සිට මෙම ධීවර යාත්‍රාවේ පණිවුඩ හුවමාරුව අඩාලවී ඇති අතර ඊට පෙර දිනයේ යාන්ත්‍රික දෝෂයක් ඇතැයි ධීවරයින් පවසා තිබේ. ධීවර දෙපාර්තුමේන්ත්වේ සෝදිසි මෙහෙයුම් අංශයේ සහකාර අධ්‍යක්ෂ පද්මප්‍රිය තිසේරා මහතා පැවසුවේ, ලංකාවට නාවික සැතපුම් 170 ක දුරින මාලදිවයිනට ආසන්නයෙන් මෙම යාත්‍රාව ස්ථානගතවී ඇති බවට තොරතුරු ලැබී ඇති බවයි. නාවික හමුදාව සහ විදේශ කටයුතු අමාත්‍යංශය එම ධීවරයින් සම්බන්ධයෙන් විදෙස් රටවල් දැනුවත් කර තිබේ."
    },
    {
        "content": "ඒ, පිළිබඳ විමසිලිමත් වන්නැයි ජලාශය පහළ ප්‍රදේශවල ජීවත්වන ජනතාවට ආපදා කළමනාකරණ මධ්‍යස්ථානයේ සහකාර අධ්‍යක්ෂ ප්‍රදීප් කොඩිප්පිලි මහතා දැනුම් දෙන්නේය. මේ අතර සබරගමුව, බස්නාහිර සහ වයඹ පළාත්වලත් ගාල්ල දිස්ත්‍රික්කයේ අද පස්වරු 2 න් පසු වැසි හෝ ගිඟුරුම් සහිත වැසි ඇති විය හැකි බව කාලගුණ විද්‍යා දෙපාර්තමේන්තුව පවසයි."
    },
    {
        "content": "ඒ, උත්සව සමයේදී තිරිඟු පිටි සහ ඒ ආශ්‍රිත නිෂ්පාදන අඩු මිල ගණන් යටතේ මිලදී ගැනීමේ පහසුකම ජනතාවට ලබාදෙමිනි. ඒ අනුව මහ කන්නයේ අස්වනු ලැබෙන තෙක් තිරිඟු පිටි ආනයනය කිරීම සඳහා එලෙස සහන පැනවෙනු ඇති. 2018 සහ 2019 මහ කන්නයේ රජයේ වී මිලදී ගැනීමේ වැඩසටහන යටතේ ගත් වී තොග, සහල් කර ලංකා සතොස වෙළෙඳ ජාලය හරහා වෙළෙඳපොළට නිකුත් කිරීම සඳහා කැබිනට් අනුමැතිය හිමිවිය. කැබිනට් මණ්ඩලය තීරණය කර ඇත්තේ, ඉදිරි මාස කිහිපය තුළ හිඟයකින් තොරව සහල් වෙළෙඳපොළට සැපයීමටයි. සහල් කිලෝග්‍රෑමයක උපරිම සිල්ලර මිල රුපියල් 98.00 ක් ලෙස පවත්වාගෙන යාමට ද කැබිනට් අනුමැතිය හිමිවිය. මේ අතර ඉසෙඩ්කෝ ක්‍රමවේදය අනුව විශ්වවිද්‍යාලවලට සිසුන් තෝරාගැනීම සඳහා දැනට භාවිත කරන දිස්ත්‍රික් පදනම වෙනුවට පාසල් පදනම් කරගත් විද්‍යාත්මක ක්‍රමවේදයක් හඳුන්වාදීම සඳහා විශේෂඥ කමිටුවක් පත් කිරීමට ද කැබිනට් මණ්ඩලය තීරණය කර තිබේ."
    },
    {
        "content": "එහිදි අයවැයට පක්ෂව, ජන්ද 78 ක් ලැබුණු අතර, විපක්ෂව ලැබුණේ, ඡන්ද 13 පමණි. ඒ අනුව වැඩි ජන්ද 65 කින් කොළඹ මහනගර සභාවේ 2020 අයවැය සම්මත විය. කොළඹ නගරාධිපතිනි රෝසි සේනානායක මහත්මිය විසින් අයවැය යෝජනාව සභාවට අද උදෑසන ඉදිරිපත් කරනු ලැබී ය."
    },
    {
        "content": "එහි සහකාර අධ්‍යක්ෂ ප්‍රදීප් කොඩිප්පිලි මහතා සඳහන් කළේ, ඒ අතර පූර්ණ නිවාස හානි 27 ක් ද වාර්තා වන බවයි. ඒ සඳහා අත්තිකාරම් ලබාදීමට රුපියල් මිලියන 4.2 ක් ලබා දී ඇති බව ද ඔහු සඳහන් කළේ ය."
    },
    {
        "content": "එම දෙපාර්තමේන්තුව සඳහන් කළේ, සබරගමුව , බස්නාහිර සහ වයඹ පළාත්වලත් මන්නාරම දිස්ත්‍රික්කයේත් පස්වරු 1.00න් පසු වැසි හෝ ගිඟුරුම් සහිත වැසි ඇති විය හැකි බවයි. ගිඟුරුම් සහිත වැසි සමග තද සුළං ඇති විය හැකි වේ. අකුණු අනතුරු අවම කර ගැනීමට අවශ්‍ය පියවර ගන්නා ලෙස කාලගුණ විද්‍යා දෙපාර්තමේන්තුව ජනතාවට දැනුම් දෙයි."
    },
    {
        "content": "කැලණිය රජමහා විහාරස්ථ දායක සභාවේ සභාපති ලෙස වෛද්‍ය සමන් වීරසිංහ මහතා අද තෝරා පත් කර ගත්තේ ය. ඒ, පස්වරුවේ රැස්වූ විහාරස්ථ දායක සභා රැස්වීමේදී ය. දායක සභාව අවසන් වරට රැස්වූ අවස්ථාවේදී එහි සභාපති ලෙස කටයුතු කළ රනිල් වික්‍රමසිංහ මහතා එම ධූරයෙන් ඉවත් කිරීමට තීරණය කළේ ය."
    },
    {
        "content": "ඉරාන ජනාධිපති හසන් රවුහානී මහතා සඳහන් කර ඇත්තේ රාජපක්ෂ මහතාගේ ජයග්‍රහණය ශ්‍රී ලාංකීය දේශපාලන ඉතිහාසයේ නව යුගයක් සලකුණු කරන බවයි. ජනාධිපතිවරයාගේ නායකත්වය යටතේ දෙරට අතර විවිධ ක්ෂේත්‍රවල මිත්‍රත්වය තවදුරටත් ශක්තිමත් වනු දැකීම සිය අභිලාසය බව ද ඉරාන ජනාධිපතිවරයා සඳහන් කර තිබේ. ජෝර්දානයේ දෙවැනි අබ්දුල්ලා රජු සඳහන් කර ඇත්තේ දෙරටේ ජනතාවගේ සුබ සිද්ධිය වෙනුවෙන් සුබ පතන බවයි. ශක්තිමත් මිත්‍රත්වයේ හා සහයෝගීතාවේ බැඳීම් ගෝඨාභය රාජපක්ෂ මහතාගේ නායකත්වය යටතේ ඉදිරියට ගෙන යාම සඳහා අඛණ්ඩව ක්‍රියා කරන බව ද දෙවැනි අබ්දුල්ලා රජුගේ සුබ පැතුම් පණිවුඩයේ සඳහන්ව ඇත."
    },
    {
        "content": "නිව්ස්ෆස්ට් ඊමේල් මගින් කළ විමසීමකට තානාපති කාර්යාලය ප්‍රතිචාර දක්වමින් පැවසුවේ, එය දැන් ශ්‍රී ලංකා රජය සතු කරුණක් බවයි. ඉඩම් හිමිකම් සම්බන්ධ ව්‍යාපෘති තවදුරටත් පුළුල් කිරීම සහ පොදු ගමනාගමන පහසුකම් නවීකරණය කිරීම සඳහා අමෙරිකාවේ මිලේනියම් චැලේන්ජ් කෝපරේෂන් ආයතනය හරහා අමෙරිකානු ඩොලර් මිලියන 480 ක ප්‍රදානයක් ලබාදීමට යෝජනා වූයේ පසුගිය රජය සමයේයි. වත්මන් ආණ්ඩු පක්ෂය එවක විපක්ෂය මේ සම්බන්ධයෙන් විවේචනාත්මකව අදහස් පළ කළ අතර ජනාධිපතිවරණ ප්‍රචාරක ව්‍යාපාරයේදී එය ප්‍රධාන මාතෘකාවක් බවට ද පත්කර ගත්තේ ය. ජනාධිපති ගෝඨාභය රාජපක්ෂ මහතා සිය ප්‍රචාරක ව්‍යාපාරය අතරතුර පූජ්‍ය උඩුදුම්බර කාශ්‍යප හිමියන්ගේ උපවාසය නතර කරන්නැයි ඉල්ලා යැවූ ලිපියෙන් සහතික වුනේ වත්මන් රජය අත්සන් කළ සියලු ගිවිසුම් නැවත සලකා බලන බවටයි. ඒ අනුව මෙම ගිවිසුම් යළි සලකා බලමින් සිටින බව විදේශ කටයුතු අමාත්‍ය දිනේෂ් ගුනවර්ධන මහතා අද ප්‍රකාශ කළේ ය. අමෙරිකානු තානාපති කාර්යාලය සඳහන් කළේ, ගිවිසුම් කෙටුම්පත අධ්‍යයනය කිරීමට රජයට කාලයක් අවශ්‍ය බව එම්.සී.සී ආයතනයට වැටහෙන බවයි. ගිවිසුම ගැන රජය සමග සාකච්ඡා කිරීමට සූදානම් බවත් ඕනෑම ගැටලුවක් විසඳා ගැනීමට හැකියාව ඇති බවත් තානාපති කාර්යාලය අප කළ විමසීමේදී සඳහන් කළේ ය. කෙසේවෙතත් වත්මන් ආණ්ඩුවේ පාර්ශවකරුවන් මේ ගිවිසුම සම්බන්ධයෙන් දැරුවේ දැඩි ස්ථාවරයකි. කෙසේවෙතත් ජනාධිපතිවරණයට පෙර දැරූ දැඩි ස්ථාරවරයන් ඇතැම් පාර්ශව දැන් වෙනස්කර ගෙන ඇති ආකාරය දැක ගත හැකිය."
    },
    {
        "content": "එම කොමිසම සඳහන් කළේ, ඊයේ දිනයේ ජාත්‍යන්තර ත්‍රස්තවාදය පිළිබඳ විශේෂඥයෙකු වන මහාචාර්ය රොහාන් ගුණරත්න මහතා කොමිසම ඉදිරියේ සාක්ෂි දුන් බවයි. කොමිසමේ ඇරයුමකට අනුව මෙම සාක්ෂි ලබාදීම සිදු කර තිබේ. මේ වනවිට ජනාධිපති කොමිසම හමුවේ පුද්ගලයින් 20 කට අධික පිරිසක් සාක්ෂි ලබා දී ඇති බව කොමිසමේ නිලධාරියෙකු පැවසුවේ ය. ඒ අතර කොළඹ අගරදගුරු අතිඋතුම් මැල්කම් කාදිනල් රංජිත් හිමිපාණන් ද වේ. ජනාධිපති කොමිසමට ලැබුණු පැමිණිලි සංඛ්‍යාව 106 කි. සාක්ෂි විමසීම තවදුරටත් සිදුවන බව අප්‍රේල් 21 ප්‍රහාරය සම්බන්ධයෙන් සෙවීමට පත්කළ ජනාධිපති කොමිසම පැවසුවේ ය."
    },
    {
        "content": "ඒ, අද අලුයම නිකුත් කළ අමාත්‍යවරුන්ට අදාළ විෂය පථයන් බෙදීමේ අතිවිශේෂ ගැසට් නිවේදනය අනුවයි. ඒ අනුව ආපදා කළමනාකරණ මධ්‍යස්ථානය, ජාතික ආපදා සහන සේවා මධ්‍යස්ථානය, කාලගුණ විද්‍යා දෙපාර්තමේන්තුව හා ජාතික ගොඩනැගිලි පර්යේෂණ සංවිධානය ආරක්ෂක අමාත්‍යාංශය යටතේ ක්‍රියාත්මක වනු ඇති. මීට අමතරව පුද්ගලයින් ලියාපදිංචි කිරීමේ දෙපාර්තමේන්තුව, ආගමන විගමන දෙපාර්තමේන්තුව, ජාතික අන්තරායක ඖෂධ පාලක ජාතික මණ්ඩලය ද ආරක්ෂක අමාත්‍යාංශය යටතේ ගැසට් කර ඇත. ජාතික මාධ්‍ය මධ්‍යස්ථානය, රාජ්‍ය නොවන සංවිධාන සඳහා වන ලේකම් කාර්යාලය, ශ්‍රී ලංකා විදුලි සංදේශ නියාමන කොමිසන් සභාව, ශ්‍රී ලංකා හදිසි ප්‍රතිචාර සංසදය, තොරතුරු හා සන්නිවේදන තාක්ෂණ නියෝජිතායතනය හා ඊට අනුබද්ධ ආයතන මෙන්ම රක්නා ආරක්ෂක ලංකා ලිමිටඩ් ආයතනය ද ගැසට් කර ඇත්තේ ආරක්ෂක අමාත්‍යාංශය යටතේයි. ආරක්ෂක මාණ්ඩලී ප්‍රධාන කාර්යාලය, යුද, නාවික සහ ගුවන් හමුදා පොලීසිය, සිවිල් ආරක්ෂක දෙපාර්තමේන්තුව, රාජ්‍ය රහස් තොරතුරු සේවය, රණවිරු සේවා අධිකාරිය, සර් ජෝන් කොතලාවල ආරක්ෂක විශ්වවිද්‍යාලය, ආරක්ෂක සේවා අණ හා මාණ්ඩලික විද්‍යාලය, ආරක්ෂක සේවා පාසල, ජාතික ශිෂ්‍ය බල බලකාය, ජාතික ආරක්ෂක අරමුදල ද ආරක්ෂක අමාත්‍යාංශය යටතේ ගැසට් කර තිබේ. ආරක්ෂක පර්යේෂණ හා සංවර්ධන මධ්‍යස්ථානය, ශ්‍රී ලංකා ජාතික ආරක්ෂක අධ්‍යයන ආයතනය, ශ්‍රී ලංකා වෙරළාරක්ෂක දෙපාර්තමේන්තුව හා ලංකා ලොජිස්ටික් ලිමිටඩ් ආයතනය එම අමාත්‍යාංශය යටතේ ගැසට් කළ සෙසු ආයතනයි. ඊයේ සිට බල පැවැත්වෙන පරිදි නිකුත් කර ඇති එම අතිවිශේෂ ගැසට් පත්‍රය මගින් අමාත්‍යාංශවලට අදාළ කාර්යයන් සහ විෂය පථයන් ප්‍රකාශයට පත් කර තිබේ. ඒ අනුව මුදල්, ආර්ථික හා ප්‍රතිපත්ති සංවර්ධන අමාත්‍යාංශය යටතේ මහා භාණ්ඩාගාරය, ජාතික ක්‍රම සම්පාදන දෙපාර්තමේන්තුව, රාජ්‍ය මූල්‍ය ප්‍රතිපත්ති දෙපාර්තමේන්තුව, මහ බැංකුව ඇතුළු ආයතන 48 ක් ගැසට් කර ඇත. බුද්ධ ශාසන, සංස්කෘතික, හා ආගමික කටයුතු අමාත්‍යාංශයට බෞද්ධ කටයුතු දෙපාර්තමේන්තුව, පුරා විද්‍යා දෙපාර්තමේන්තුව, ප්‍රසිද්ධ රැගුම් පාලක මණ්ඩලය, කෞතුකාගාර දෙපාර්තමේන්තුව, ජාතික චිත්‍රපට සංස්ථාව ඇතුළු ආයතන 23 ක් ගැසට් කර ඇත."
    },
    {
        "content": "COLOMBO (News 1st) – එක්සත් ජාතික පක්ෂයේ පාර්ලිමේන්තු කණ්ඩායම් රැස්වීමක් අද පැවැත්වීමට නියමිතව තිබේ. ඒ, පක්ෂ නායක රනිල් වික්‍රමසිංහ මහතාගේ ප්‍රධානත්වයෙනි. එම රැස්වීමේදී විපක්ෂ නායක ධුරය පිළිබඳව සාකච්ඡා කිරීමට නියමිත බව පක්ෂ මහ ලේකම් පාර්ලිමේන්තු මන්ත්‍රී අකිල විරාජ් කාරියවසම් මහතා සඳහන් කළේ ය. අද පස්වරු 3.00 ට සිරිකොත පක්ෂ මුලස්ථානයේ පැවැත්වෙන පාර්ලිමේන්තු කණ්ඩායම් රැස්වීමට පක්ෂයේ සියලු පාර්ලිමේන්තු මන්ත්‍රීවරුන්ට ආරාධනා කර ඇතැයි ඔහු පැවසීය. එහිදී පක්ෂයේ ඉදිරි දේශපාලන කටයුතු සම්බන්ධයෙන් වැඩි අවධානයක් යොමු කිරීමට නියමිත බව ද අකිල විරාජ් කාරියවසම් මහතා පැවසුවේ ය."
    },
    {
        "content": "19 වන ආණ්ඩුක්‍රම ව්‍යවස්ථා සංශෝධනයෙන් නිර්මාණය කළ 10 දෙනෙකුගෙන් සමන්විත ව්‍යවස්ථාදායක සභාවට කථානායකවරයා, අග‍්‍රාමාත්‍යවරයා සහ විපක්ෂ නායකවරයා ව්‍යවස්ථාදායක සභාවට නිල බලයෙන් පත්ව සිටිති. අග‍්‍රාමාත්‍යවරයා ලෙස මහින්ද රාජපක්‍ෂ මහතා දිවුරුම්දී ඇති බැවින් ඔහුට හෙට රැස් වන ව්‍යවස්ථාදායක සභාවට සහභාගී විය හැකි බව පාර්ලිමේන්තු ආරංචි මාර්ග සඳහන් කළේ ය. නමුත්, එක්සත් ජාතික පක්ෂය විපක්ෂ නායක ලෙස නම් කර ඇති සජිත් ප්‍රේමදාස මහතාට හෙට රැස්වන ව්‍යවස්ථාදායක සභා රැස්වීම සඳහා දැනුම් දීමක් සිදු කර නොමැත. ඒ , ඔහු නිල වශයෙන් විපක්‍ෂ නායකවරයා ලෙස පාර්ලිමේන්තුව රැස්වී මෙතෙක් ප‍්‍රකාශයට පත් වී නොතිබීම හේතුවෙනි. ඒ අනුව ව්‍යවස්ථාදායක සභාවට හෙට රැස්වීමට සිදුවන්නේ විපක්‍ෂ නායකවරයා නොමැතිවයි. ඒ හැර මීට පෙර ව්‍යවස්ථාදායක සභාව නියෝජනය කළ මන්ත්‍රීවරුන්ට හා සිවිල් සාමාජිකයන්ට හෙට රැස්වීමට සහභාගි වන ලෙස ලිඛිතව දැනුම් දී ඇතැයි සඳහන් ය."
    },
    {
        "content": "එය දෙරටේ ද්විපාර්ශවික සබඳතාවලට දැඩි බලපෑමක් වනු ඇතැයි චීන විදේශ අමාත්‍යංශය පෙන්වා දෙයි. චීන විදේශ කටයුතු අමාත්‍යංශයේ ප්‍රකාශක හුවා චුන්යින් ෂින්හුවා පුවත් සේවයට ප්‍රකාශ කළේ, මෙම පනතට චීනය සිය විරෝධය පළ කරන බවයි. මේ අතර, න්‍යෂ්ටික බලයෙන් ක්‍රියාත්මක වන ප්‍රහාරක සබ්මැරින නමයක් ඇමරිකානු නාවික හමුදාවට තැනීම සඳහා ඩොලර් බිලියන 22.2ක කොන්ත්‍රාත්තුවක් ලබා දීමට ඇමරිකාව තීරණය කර තිබේ. චීනය දැවැන්ත නාවික සංචිතයක් ස්ථාපිත කරන බවට ඇමරිකානු නාවික හමුදාවේ ප්‍රධානියා අනතුරු අඟවා මාස කිහිපයකට පසුව මේ ආකාර කොන්ත්‍රාත්තුවක් පිරිනැමීමට ඇමරිකාව තීරණය කර තීබීම විශේෂත්වයකි. චින සාගර පර්යේෂණ නෞකාවක්, අන්දමන් හා නිකොබාර් දූපත් සමූහය ආසන්නයේදී ඉන්දීය යුද නෞකා පළවා හරින්නේද මෙවන් පසුබිමකයි. ඉන්දියාව හා චීනය අතර එකම කලාපය තුළ තරගකාරි වාතාවරණයක් තිබියදී, චීන යුද නැව් සහ පර්යේෂණ යාත්‍රා ඔත්තු බැලීමේ කටයුතුවල නිරත වන බවට සැක මතුවීම මීට එක් හේතුවකි. මේ සියල්ල අතර, චීන – ඇමරිකා වෙළඳ යුද්ධයද තවදුරටත් ත්වූර වෙමින් පවතින අතර එය ගෝළීය ආර්ථිකයටද දැඩි බලපෑමක් එල්ල වනු ඇතැයි ආර්ථික විශ්ලේෂකයින්ගේ මතයයි."
    },
    {
        "content": "කහවත්ත, දළුග්ගල ප්‍රදේශයේදී කාන්තාවක් ඝාතනය කර තිබේ. ඝාතනයට ලක්ව ඇත්තේ 68 හැවිරිදි කාන්තාවකි. පොලීසිය සඳහන් කළේ, ඝාතනයට ලක්ව ඇති කාන්තාවගේ සැමියා ද මේ වනවිට රක්ෂිත බන්ධනාගාර ගතකර සිටින බවයි. ඔහු ඇප මත මුදාගැනීම සඳහා අවශ්‍ය කටයුතු සුදානම් කර යළි නිවසට පැමිණෙමින් සිටියදී ඇය මෙලෙස ඝාතනයට ලක්ව ඇතැයි පොලීසිය සඳහන් කළේ ය. ඝාතනය සම්බන්ධයෙන් සැකකරුවන් දෙදෙනෙකු මේ වනවිට අත්අඩංගුවට ගෙන තිබේ. ඔවුන් දළුග්ගල ප්‍රදේශයේම පදිංචි 28 සහ 45 හැවිරිදි වියේ පසුවන්නන් ය. සැකකරුවන් හෙට අධිකරණයට ඉදිරිපත් කිරීමට නියමිත බව ද පොලීසිය ප්‍රකාශ කළේ ය."
    },
    {
        "content": "ඒ, ජනාධිපති ලේකම්වරයාගේ ප්‍රධානත්වයෙන් අද කොළඹ පැවති සාකච්ඡාවකදීය. මුදල් අමාත්‍යාංශය, පාරිභෝගික කටයුතු අමාත්‍යාංශය ඇතුළු අමාත්‍යාංශ කිහිපයක නිලධාරීන් ද මෙම සාකච්ඡාවට සහභාගී වූ බව හෙක්ටර් කොබ්බෑකඩුව ගොවි කටයුතු පර්යේෂණ හා පුහුණු කිරීමේ ආයතනයේ අධ්‍යක්ෂ දුමින්ද ප්‍රියදර්ශන මහතා පැවසුවේ ය. මෙම තීරණයත් සමග දැනට ඉහළ මිලකට අලෙවි වන සහල් මිල යළි පහළ යනු ඇති බව ඔහු පැවසීය."
    },
    {
        "content": "ඒ, මරණ දඬුවම ලබා දෙමින් රත්නපුර මහාධිකරණය නිකුත් කළ නියෝගය අභියෝගයට ලක් කරමින් ඔහු ගොනු කළ අභියාචනා පෙත්සම විභාග කිරීමෙන් අනතුරුවයි. රත්නපුර ප්‍රදේශයේදී පුද්ගලයින් දෙදෙනෙකු මෝටර් රථයකට යටකර මරා දැමීම සම්බන්ධයෙන් වරදකරු කරමින් 2014 වසරේ දෙසැම්බර් 11 වන දින රත්නපුර මහාධිකරණය හසිත මුහන්දිරම් මහතාට මරණ දඬුවම නියම කළේ ය. තීන්දුව අවලංගු කර තමා නිදොස් කොට නිදහස් කරන ලෙස ඉල්ලමින් ඔහු අභියාචනාධිකරණයට පෙත්සමක් ගොනු කරනු ලැබුවේ ය. එය විභාග කළ අභියාචනාධිකරණ විනිසුරු කුමුදුනී වික්‍රමසිංහ මහත්මිය ඔහු නිදහස් කිරීමට නියෝග කළා ය."
    },
    {
        "content": "මදුක තක්සල ප්‍රනාන්දු මහතා නිව්ස්ෆස්ට් වෙත සඳහන් කළේ, ලේක්හවුස් ආයතනයේ රැස පුවත්පත් දෙපාර්තමේන්තුවට ගිය අවස්ථාවේදී එම ස්ථානයට පැමිණි වෘත්තිය සමිති නියෝජිතයින් පිරිසක් තමාට පහර දුන් බවයි. මේ සම්බන්ධයෙන් මදුක තක්සල ප්‍රනාන්දු මහතා කොටුව පොලිස් ස්ථානය වෙත පැමිණිල්ලක් ද කර ඇත. නිව්ස්ෆස්ට් කළ විමසීමකදී පොලීසිය පැවසුවේ, ඒ සම්බන්ධයෙන් කඩිනම් විමර්ශනයක් කරන බවයි. පහරදීමට සම්බන්ධ සැකකරුවන් හඳුනාගෙන ඇතැයි ද පොලීසිය ප්‍රකාශ කළේ ය."
    },
    {
        "content": "මාවනැල්ල ප්‍රාදේශීය සභාව අද උදෑසන 10.00 ට රැස්වීමට නියමිතව තිබුණි. ඊට සහභාගිවීම සඳහා ජාතික ජනතා පක්ෂය නියෝජනය කරන මන්ත්‍රී චන්දන රුවන් කුමාර මහතා සභා භූමියට පැමිණෙනවාත් සමග මෙලෙස පැහැර ගැනීම සිදු විය. අනතුරුව දහවල් 12.00 ට පමණ මාවනැල්ල හිඹුල ප්‍රදේශයේ මන්ත්‍රීවරයා දමා ගොස් ඇති අතර ඔහු පොලීසියට ගොස් පැමිණිල්ලක් ඉදිරිපත් කර තිබේ. සිද්ධිය සම්බන්ධයෙන් මාවනැල්ල පොලීසිය වැඩිදුර විමර්ශන සිදු කරන අතර මෙතෙක් කිසිවෙකුත් අත්අඩංගුවට ගෙන නොමැත."
    },
    {
        "content": "මෙරට භික්ෂුණි ශාසනයේ ආරම්භය ඇතුළු සිදුවීම් රැසක් අද වැනි දිනෙක සිදු වූ බව ශාසන ඉතිහාසයේ සඳහන් ය. වසරේ අවසන් පොහෝ දිනය වන උඳුවප් පුර පසළොස්වක පොහෝ දිනය නිමිති කරගනිමින් ලොවපුරා බෞද්ධ සැඳැහැවතුන් වෙහෙර විහාරස්ථානවල ආමිස හා ප්‍රතිපත්ති පූජාවන්වල නිරත වේ. සම්බුද්ධ ශාසනයේ වැදගත් සිදුවීම් රැසක් ද අද වැනි පොහෝ දිනෙක සිදු විය. බුදුන්ට සෙවන දුන් ජය ශ්‍රී මහ බෝධියේ අංකුරයක් මෙරටට වැඩම කරවන්නැයි එවක රට පාලනය දේවානම්පියතිස්ස රජතුමා ඉන්දියාවේ ධර්මාශෝක රජතුමාගෙන් ඉල්ලීමක් කළේ ය. මිහිඳු හිමි අනුමැතිය ලැබ සංඝමිත්තා තෙරණිය ප්‍රමුඛ පිරිස ජය ශ්‍රී මහ බෝ සමිඳුන් දක්ෂිණ ශාඛා අංකුරය ලක්දිවට වැඩම කරවන්නේ ඒ අනුවයි. එවක පටන් බෞද්ධාගමික පුනර්ජීවනය ලංකාවේ සෑම අස්සක් මුල්ලක් නෑරම පැතිරු‍නේ මෙරට මෙහෙණි සස්නෙහි ඇරඹුම ද සනිටුහන් කරමිනි."
    },
    {
        "content": "ඒ, ජනාධිපති ගෝඨාභය රාජපක්ෂ මහතා විසිනි. ඊයේ සිට බල පැවැත්වෙන පරිදි නිකුත්කර ඇති එම අතිවිශේෂ ගැසට් පත්‍රය මගින් අමාත්‍යාංශවලට අදාළ කාර්යයන් සහ විෂය පථයන් ප්‍රකාශයට පත් කර ඇත."
    },
    {
        "content": "එය ලබන වෙසක් පෙහොයෙන් අවසන්වීමට නියමිතයි. සමන් දේව ප්‍රතිමාව ඇතුළු දේවාභරණ රැගත් රිය පෙරහැර අද අලුයම සිරිපා මළුවට ළඟා වූ බව අප වාර්තාකරුවන් පැවසීය. ගමන් මාර්ග 4 කින් මෙවර සමන් දේව ප්‍රතිමාව ඇතුළු දේවාභරණ ශ්‍රී පාද උඩ මළුවට ළඟා විය. බොහෝ සැඳැහැවතුන් සමන් දේව ප්‍රතිමාව ඇතුළු දේවආභරණ රැගත් රිය පෙරහැර දැකබලා වන්දනා කිරීම සඳහා මාර්ග අසළ රැඳීසිටියහ. ශ්‍රී පාදස්ථානාධිපති පූජ්‍ය බෙන්ගමුවේ ධම්මදින්න හිමියන් සියලු බැතිමතුන්ගෙන් ඉල්ලා සිටින්නේ, පොලිතීන්වලින් බැහැරව මෙවර සිරිපාකරුණා කරන ලෙසයි."
    },
    {
        "content": "ඒ, අත්‍යවශ්‍ය නවීකරණ කටයුත්තක් හේතුවෙනි. ඒ අනුව මිරිහාන, ඇතුල්කෝට්ටේ, පිටකෝට්ටේ, නාවල, ගංගොඩවිල සහ උඩහමුල්ල ප්‍රදේශවලට එම කාලසීමාව තුළ ජල සැපයුම අත්හිටුවන බව ජාතික ජල සම්පාදන හා ජලාපවාහන මණ්ඩලය සඳහන් කළේ ය."
    },
    {
        "content": "එහි ලේකම් සිරිපාල හෙට්ටිආරච්චි මහතා සඳහන් කළේ, පෞද්ගලික ගොඩනැගිලිවල රාජ්‍ය ආයතන පවත්වාගෙන යාමෙන් රජයට අතිරේකව විශාල පිරිවැයක් දැරීමට සිදුවන බවයි. මේ වනවිටත් අමාත්‍යාංශ කිහිපයක් හා ඒවායේ විවිධ අංශ මෙන්ම රාජ්‍ය ආයතන රැසක් පෞද්ගලික ගොඩනැගිලිවල පවත්වාගෙන යන බව ලේකම්වරයා සඳහන් කළේ ය. එවැනි ගොඩනැගිලි සම්බන්ධයෙන් තොරතුරු ලබා ගැනීමට ද පියවර ගෙන ඇති බව ඔහු පැවසුවේ ය. එහෙත් ඇතැම් ගොඩනැගිලි කුලී පදනම මත ලබා ගත් ගිවිසුම් අවසන් නොවීම හේතුවෙන් ඒවා තවදුරටත් රාජ්‍ය ආයතන පරිශ්‍ර ලෙස භාවිත කිරීමට සිදුව ඇති බව ලේකම්වරයා වැඩිදුරටත් සඳහන් කළේ ය."
    },
    {
        "content": "1. : එම්.සී.සී හෙවත් අමෙරිකානු මිලේනියම් චැලේන්ජ් කෝපරේෂන් ගිවිසුම අත්සන් කිරීමට නිශ්චිත දිනයක් හෝ කාලසීමාවක් නැතැයි මෙරට අමෙරිකානු තානාපති කාර්යාලය පවසයි. 2.  : මාවනැල්ල ප්‍රාදේශීය සභාවේ මන්ත්‍රීවරයෙකු ප්‍රාදේශීය සභා භූමියේදීම ඊයේ උදෑසන පැහැර ගැනීමකට ලක්ව තිබේ. 3.  : ලේක්හවුස් ආයතනයේ නව මාධ්‍ය අංශයේ හිටපු ප්‍රධානී මදුක තක්සල ප්‍රනාන්දු මහතාට කිසියම් පිරිසක් පහර දී තිබේ. 4. : සම්බා සහල් කිලෝග්‍රෑමයක් රුපියල් 99 කටත්, නාඩු සහල් කිලෝග්‍රෑමයක් රුපියල් 98 ක උපරිම සිල්ලර මිලකටත් නිකුත් කිරීමට මහා පරිමාණ සහල් මෝල් හිමියන් එකඟ වී තිබේ. 5.  : කහවත්ත, දළුග්ගල ප්‍රදේශයේදී කාන්තාවක් ඝාතනය කර තිබේ. 6.  : නැගෙනහිර යුක්‍රේනයේ පූර්ණ සටන් විරාමයකට එළැඹීමට යුක්‍රේනය සහ රුසියාව එකඟත්වය පළකර තිබේ."
    },
    {
        "content": "ආගමන විගමන දෙපාර්තමේන්තුවේ මාධ්‍ය ප්‍රකාශක ගයාන් මිලින්ද මහතා සඳහන් කළේ, පොලීසිය ,ආගමන විගමන දෙපාර්තමේන්තුවේ බුද්ධි අංශය හා පොලිස් විශේෂ කාර්ය බලකාය එක්ව අද පෙරවරුවේ මෙම මෙහෙයුම ක්‍රියාත්මක කළ බවයි. සොයා ගත් භාණ්ඩ අතර ලැප්ටොප් පරිගණක 5 ක් ද වේ. මීට අමතරව ඔවුන් සතුව තිබූ රුපියල් එක් ලක්ෂ 56000 ක මුදලක් ද පොලිස් භාරයට ගැනිණ. ගයාන් මිලින්ද මහතා පැවසුවේ, ආගමන විගමන නීති උල්ලංඝනය කළ විදේශිකයින් 118 දෙනෙකු රඳවා සිටින බවයි. ඉන් 55 දෙනෙකු නයිජිරියානු ජාතිකයින් ය. සැකකරුවන්ට එරෙහිව නීතිමය පියවර ගන්නා බව ඔහු පැවසී ය."
    },
    {
        "content": "එම දෙපාර්තමේන්තුව සඳහන් කළේ, සබරගමුව, බස්නාහිර සහ මධ්‍යම පළාත්වලත්, ගාල්ල, මාතර දිස්ත්‍රික්කවලට ඇතැම් ස්ථානවලට මිලිමීටර් 75 – 100 අතර තරමක තද වැසි ඇතිවිය හැකි බවයි. දකුණ, ඌව පළාත්වලත්, මඩකලපුව සහ අම්පාර දිස්ත්‍රික්කවලත් විටින් විට වැසි ඇතිවිය හැකි බව කාලගුණ විද්‍යා දෙපාරත්මේන්තුව පැවසුවේ ය. ගිගුරුම් සහිත වැසි සමග තාවකාලිකව තද සුළං ඇතිවිය හැකි අතර අකුණු මගින් සිදුවන අනතුරු අවම කර ගැනීමට කටයුතු කරන ලෙස කාලගුණ විද්‍යා දෙපාර්තමේන්තුව ජනතාවට දැනුම් දෙයි. කන්කසන්තුරය සිට මන්නාරම සහ පුත්තලම හරහා මීගමුව දක්වා වන මුහුදු ප්‍රදේශවල සුළගේ වේගය විටින් විට පැයට කිලෝමීටර් 50 – 55 ත් දක්වා ඉහළ යා හැකි අතර තරමක් එම මුහුදු ප්‍රදේශ රළු විය හැකි වේ. ගිගුරුම් සහිත වැසි ඇතිවනවිට එම මුහුදු ප්‍රදේශවල සුළගේ වේගය පැයට කිලෝමීටර් 70 – 80 දක්වා ඉහළ යා හැකි බව ද කාලගුණ විද්‍යා දෙපාර්තමේන්තුව පැවසුවේ ය."
    },
    {
        "content": "ඒ අනුව එහි සභාපතිවරයා වන්නේ, පොන්නම්පෙරුම ආරච්චිගේ කරුණාසේන මහතායි. උපසභාපතිවරයා ලෙස නාගොඩ විතානගේ ජයසේන මහතා නම් කර ඇත. මැතිවරණ කොමිසමේ සභාපති මහින්ද දේශප්‍රිය මහතා ඇතුළු එහි සාමාජිකයින් තිදෙනාගේ අත්සනින් යුතුව නිකුත් කළ අතිවිශේෂ ගැසට් නිවේදනයකින් මෙම තනතුරු ප්‍රකාශයට පත් කෙරුණි. පසුගිය ඔක්තෝබර් මස 11 වැනි දා පැවති ඇල්පිටිය ප්‍රාදේශීය සභා මැතිවරණයේ දී කොට්ඨාස 17 ම ජය ගනිමින් ශ්‍රී ලංකා පොදුජන පෙරමුණ එහි ජය තහවුරු කර ගත්තේ ය. ඒ අනුව එම පක්ෂයට හිමි වූ සභික සංඛ්‍යාව 17 කි. එක්සත් ජාතික පක්ෂයට සභිකයන් 7 දෙනෙකු සහ එක්සත් ජනතා නිදහස් සන්ධානයට සභිකයන් තිදෙනෙකු තේරී පත්විය. ජනතා විමුක්ති පෙරමුණෙන් ඇල්පිටිය ප්‍රාදේශීය සභාවට තේරි පත් වූ සභික සංඛ්‍යාව 2 කි."
    },
    {
        "content": "එම දෙපාර්තමේන්තුව සඳහන් කළේ, සබරගමුව, බස්නාහිර සහ මධ්‍යම පළාත් වලටත් ගාල්ල සහ මාතර දිස්ත්‍රික්කවල ඇතැම් ස්ථානවලටත් ගිඟුරුම් සහිත වැසි ඇති විය හැකි බවයි. ගිඟුරුම් සහිත වැසි සමග තද සුළං ද ඇති විය හැකි වේ. අකුණු අනතුරු අවම කර ගැනීමට අවශ්‍ය පියවර ගන්නා ලෙස කාලගුණ විද්‍යා දෙපාර්තමේන්තුව ජනතාවට දැනුම් දෙයි. මේ අතර නුවරඑළිය දිස්ත්‍රික්කයේ ප්‍රාදේශීය ලේකම් කොට්ඨාස 02 ක් සඳහා යළි නායයෑමේ අනතුරු ඇඟවීමේ නිවේදන නිකුත් කළ බව ජාතික ගොඩනැගිලි පර්යේෂණ සංවිධානය පවසයි. එහි , නායයෑම් අධ්‍යන අංශයේ ජ්‍යේෂ් භූ විද්‍යාඥ වසන්ත සේනාධීර මහතා සඳහන් කළේ, වලපනේ සහ හඟුරන්කෙත ප්‍රාදේශිය ලේකම් කොට්ඨාස සඳහා එම අනතුරු ඇඟවීමේ නිවේදනය නිකුත් කළ බවයි."
    },
    {
        "content": "විභාග කොමසාරිස් ජනරාල් සනත් බී. පූජිත මහතා සඳහන් කළේ, අදියර දෙකක් යටතේ එය ක්‍රියාත්මක බවයි. පළමු අදියර ලබන 26 වන දා සිට ජනවාරි 4 වන දා දක්වා ක්‍රියාත්මකයි. දෙවන අදියර ජනවාරි 18 වන දා ආරම්භ වන අතර එය අවසන් වන්නේ ජනවාරි 26 වනදා බව විභාග කොමසාරිස් ජනරාල්වරයා පැවසී ය. මධ්‍යස්ථාන 82 කදී ක්‍රියාත්මක පිළිතුරු පත්‍ර ඇගයීම සඳහා සහභාගී වන ගුරුවරුන් සංඛ්‍යාවක් 35,000කි. මේ අතර සාමාන්‍ය පෙළ විභාග ඇගයීම් සඳහා පරීක්ෂකවරුන් පුහුණු කිරීම ලබන 18 සහ 19 වන දෙදින සිදු කිරීමට නියමිතයි."
    },
    {
        "content": "සිද්ධිය සම්බන්ධයෙන්, ඇයගෙන් අපරාධ පරීක්ෂණ දෙපාර්තමේන්තුව පසුගිය දින 03 දී ප්‍රකාශ සටහන් කර ගත්තේ ය. ඒ, කොළඹ ප්‍රධාන මහේස්ත්‍රාත් අධිකරණයෙන් ලබා ගත් අවසරයකට අනුවයි. හෙට යළි ඇය අපරාධ පරීක්ෂණ දෙපාර්තමේන්තුව හමුවේ ප්‍රකාශයක් ලබා දීමට නියමිත අතර, විමර්ශනවල ප්‍රගතිය පිළිබඳව එහිදී අධිකරණය දැනුවත් කෙරෙනු ඇති. මේ අතර ඊයේ රාත්‍රී රැස්වූ ආණ්ඩු පක්ෂයේ පක්ෂ නායක රැස්වීමේදී ද මෙම සිද්ධිය පිළිබඳව අවධානය යොමු වී තිබේ. මේ අතර විදේශ කටයුතු අමාත්‍ය දිනේෂ් ගුණවර්ධන මහතාගෙන් , මාධ්‍යවේදීන් අද මහනුවරදී විමසා සිටියේ මෙරට ස්විට්සර්ලන්ත තානාපතිවරයාට යළි සිය රටට කැඳවීමක් කර ඇත්ද යන්නයි. එහි ප්‍රකාශකයෙකු සඳහන් කළේ, ශ්‍රී ලංකාවේ සිටින තම තානාපතිවරයා සිය රටට කැඳවා ඇති බවට පළ වන වාර්තා අසත්‍ය බවයි. තානාපතිවරයා තවදුරටත් කොළඹ සිය රාජ්‍යතාත්ත්‍රික කටයුතු සිදුකරමින් ඇතැයි එරට විදේශ කටයුතු අමාත්‍යංශ ප්‍රකාශකයා වැඩිදුරටත් සඳහන් කළේ ය."
    },
    {
        "content": "එම්.සී.සී. ගිවිසුම පිළිබඳව මහාචාර්ය පූජ්‍ය මැදගොඩ අභයතිස්ස හිමියන් හා අමාත්‍ය විමල් වීරවංශ මහතා අද මොරටුවේ පැවති සාකච්ඡාවකදී අදහස් පළ කළේ ය. අභයතිස්ස හිමියන් එහිදී පැවසුවේ, අනතර්ජාලය ඔස්සේ එම්.සී.සී. ගිවිසුම යම් යම් ප්‍රතිශතවලින් හොඳ බවට යම් යම් ප්‍රකාශ පළවෙමින් පවතින බවයි එහිදී අමාත්‍ය විමල් වීරවංශ මහතා පැවසුවේ, එම්.සී.සී. ගිවිසුම අත්සන් කරන ආණ්ඩුවක තමන් නොසිටිනු ඇති බවයි."
    },
    {
        "content": "ඒ මහමැතිවරණය එක්ව ජයගැනීම පිළිබඳව දැනුවත් කිරීමේ අරමුණිනි. අද පස්වරුවේ වාද්දූව තල්පිටිය ප්‍රදේශයේදී මෙම රැස්වීම පැවැත්වුනේ ශ්‍රි ලංකා පොදුජන පෙරමු‍ණේ, පාක්ෂිකයින් ගේ සහභාගීත්වයෙනි. රෙජිනොල්ඩි කුරේ මහතා රැස්විමට සභාගි විමට පැමිනෙද්දී එහි උණුසුම් තත්ත්වයක් ඇති විය. කෙසේ වෙතත් බාධා කිරිම් මධ්‍යයේ රැස්විම ඇමතිමට රෙජිනොල්ඩි කුරේ මහතා පියවර ගත්තේ ය."
    },
    {
        "content": "ජපාන විදේශ අමාත්‍යවරයා මෙරට සංචාරයක නිරත වන්නේ නව රජයට සුබ පැතුම් එක් කරමින් ශ්‍රී ලංකාව සමඟ පවත්නා මිතුදම තවදුරටත් ශක්තිමත් කර ගැනීමේ අපේක්ෂාවෙනි. මෙම සංචාරයේදී ජපාන විදේශ අමාත්‍යවරයා ජනාධිපති ගෝඨාභය රාජපක්ෂ, අගමැති මහින්ද රාජපක්ෂ සහ විදේශ කටයුතු අමාත්‍ය දිනේෂ් ගුණවර්ධන යන මහත්වරුන් හමුවී සාකච්ඡා පැවැත්වීමට  නියමිතයි."
    },
    {
        "content": "1.  : එම්.සී.සී. ගිවිසුම පිළිබඳව මහාචාර්ය පූජ්‍ය මැදගොඩ අභයතිස්ස හිමියන් හා අමාත්‍ය විමල් වීරවංශ මහතා ඊයේ මොරටුවේ පැවති සාකච්ඡාවකදී අදහස් පළ කළේ ය. 2.  : වාද්දුව ප්‍රදේශයේ පැවති රැස්වීමකට උතුරු පළාත් හිටපු ආණ්ඩුකාර රේජිනෝල්ඩ් කුරේ මහතා පැමිනෙද්දී උණුසුම් තත්ත්වයක් ඇති විය. 3.  : කොළඹදී පැහැර ගෙන තර්ජනය කළ බව කියන ස්විට්සර්ලන්ත තානාපති කාර්යාලයේ සේවයේ නියුතු ශ්‍රී ලාංකික නිලධාරිනිය වන ගානියා වැනිස්ටර් ෆ්‍රැන්සිස් මහත්මියට අද යළිත් අපරාධ පරීක්ෂණ දෙපාර්තමේන්තු හමුවේ පෙනී සිටින ලෙස දැනුම් දී තිබේ. 4.  : පසුගිය රජයේ ආපදා කළමනාකරණ අමාත්‍යාංශයේ විෂය පථයට අයත් වූ ආයතන ගණනාවක් ආරක්ෂක අමාත්‍යාංශය යටතට පවරා ගෙන තිබේ. 5.  : පුරවැසිභාවය පිළිබඳ ආන්දෝලනාත්මක, සංශෝධිත පනත් කෙටුම්පත ඉන්දීය පාර්ලිමේන්තුවේදී වැඩි ඡන්ද 105 කින් සම්මත විය."
    },
    {
        "content": "ඒ, එහි සභාපති කථානායක කරූ ජයසූරිය මහතාගේ ප්‍රධානත්වයෙනි. 19 වැනි ආණ්ඩුක්‍රම ව්‍යවස්ථා සංශෝධනයෙන් නිර්මාණය කළ 10දෙනෙකුගෙන් සමන්විත ආණ්ඩුක්‍රම ව්‍යවස්ථා සභාවට කථානායකවරයා, අග‍්‍රාමාත්‍යවරයා සහ විපක්ෂ නායකවරයා නිල බලයෙන් පත් වේ. අග‍්‍රාමාත්‍යවරයා ලෙස මහින්ද රාජපක්ෂ මහතා දිවුරුම්දී ඇති බැවින් ඔහුට අද රැස්වන ආණ්ඩුක්‍රම ව්‍යවස්ථා සභාවට සහභාගි විය හැකි බව පාර්ලිමේන්තු ආරංචි මාර්ග සඳහන් කළේ ය. නමුත්, එක්සත් ජාතික පක්ෂය විපක්ෂ නායක ලෙස නම් කර ඇති සජිත් ප්‍රේමදාස මහතාට ආණ්ඩුක්‍රම ව්‍යවස්ථා සභා රැස්වීම සඳහා දැනුම්දීමක් කර නැත. ඒ, ඔහු නිල වශයෙන් විපක්‍ෂ නායකවරයා ලෙස පාර්ලිමේන්තුව රැස්වී මෙතෙක් ප‍්‍රකාශයට පත් වී නොතිබීම හේතුවෙනි. ඒ අනුව ආණ්ඩුක්‍රම ව්‍යවස්ථා සභාව අද රැස්වන්නේ විපක්‍ෂ නායකවරයා නොමැතිවයි. ඒ හැර මීට පෙර ව්‍යවස්ථා සභාව නියෝජනය කළ මන්ත්‍රීවරුන්ට හා සිවිල් සාමාජිකයන්ට අද රැස්වීමට සහභාගි වන ලෙස ලිඛිතව දැනුම් දී ඇතැයි සඳහන් වේ."
    },
    {
        "content": "ඒ අද පස්වරුවේ පැවති කැබිනට් රැස්වීමෙන් අනතුරුව මාධ්‍යට අදහස් පළ කළ අමාත්‍යවරයා පැවසුවේ, ගල්, වැලි සහ පස්වල මිල ගණන් අඩු වනු ඇති බවයි. ජනාධිපති ගෝඨාභය රාජපක්ෂ මහතාගේ ප්‍රධානත්වයෙන් අද පැවති කැබිනට් රැස්වීමේදී මෙම තීරණය ගෙන තිබේ."
    },
    {
        "content": "පරිසරය ආරක්ෂා කිරීමට ප්‍රමුඛතාව දිය හැකි දැයි, අබ්දුල්ලා අබූ බායිද් නමැති මෙම දරුවා අග්‍රාමාත්‍යවරයාගෙන් විමසා තිබේ. ඔහු සිය ලිපියේ පවසා ඇත්තේ, අපගේ අනාගතය දැන් ඔබගේ දෑත් මත ඇති බවයි. ශ්‍රී ලංකාවේ දැකුම්කළු වෙරළ හා සාගරය සුරක්ෂිත කිරීමේ ක්‍රමවේදයක් සකස් කරන්නැයි ඔහු අග්‍රාමාත්‍යවරයාගෙන් ඉල්ලා සිටී. ඒ මගින් කැස්බෑවන්ට ශ්‍රී ලංකා වෙරළ ඉතා ආරක්ෂිත තැනක් වනු ඇති බවත්, සෑම වසරකම ශ්‍රී ලංකා වෙරළ දැක ගන්නට ඔවුන්ට අවස්ථාව ලැබෙනු ඇති බවත් සය හැවිරිදි අබ්දුල්ලා අග්‍රාමාත්‍යවරයාට යැවූ ලිපියේ සඳහන් කර තිබේ. වැඩිහිටි පරම්පරාවට බාල පරම්පරාවෙන් ලැබුණු මේ පණිවුඩයෙන් තමන් වෙත ඇති වගකීම යළි සිහිපත් වූ බවත් තමන් ඉන් ධෛර්යමත් වූ බවත් මෙම ලිපිය සිය ට්විටර් ගිණුමේ ප්‍රසිද්ධ කරමින් මහින්ද රාජපක්ෂ මහතා සඳහන් කර තිබේ."
    },
    {
        "content": "ඒ, තෙදින නිල සංචාරයක් සඳහායි. මාලදිවයින් විදේශ අමාත්‍යවරයා අද විදේශ සබඳතා අමාත්‍ය දිනේෂ් ගුණවර්ධන මහතා හමුවීමට නියමිතව ඇත. ඔහු සිය සංචාරය තුළදී ජනාධිපතිතුමා, අග්‍රාමාත්‍යවරයා මෙන් ම මෙරට ඉහළපෙළේ නිලධාරීන් කිහිපදෙනෙකු හමුවීමට නියමිතයි. මාලදිවයින් විදේශ අමාත්‍ය අබ්දුල්ලා ශහීඩ් ලබන 7 වැනි දා දක්වා මෙරට රැඳී සිටිනු ඇති."
    },
    {
        "content": "ඒ එම සැකකරු ඊයේ පස්වරුවේ මිනුවන්ගොඩ මහේස්ත්‍රාත් හා දිසා විනිසුරු කේසර සී. ඒ. සමරදිවාකර මහතා හමුවට ඉදිරිපත් කළ අවස්ථාවේදීයි. සැකකරු වාලච්චේන ඔට්ටමාවඩි මීරාඕඩේ ප්‍රදේශයේ පදිංචි 27 හැවිදිරි අයෙකි. ඔහු සමග කටුනායක, අමන්දොළුව ජයවර්ධනපුර ප්‍රදේශයේ නිවසක් කුලියට ගෙන පදිංචිව සිටි තවත් තිදෙනෙකු අත්අඩංගුවට ගෙන තිබේ. පොලිසිය ප්‍රකාශ කළේ, අවුරුදු 25, 35 සහ 38 යන වයස්වල පසුවන එම සැකකරුවන් අපරාධයටකට සුදානම් නොවන බවට අනාවරණය වීමෙන් පසු පොලිස් ඇප මත මුදා හැරි බවයි. අත්අඩංගුවේ රඳවා ගත් සැකකරු අධීකරණයට ඉදිරිපත් කරමින්, පොලිසිය ඉල්ලා සිටියේ පැය 72 ක් ඔහු රඳවා ගෙන ප්‍රශ්න කිරිමට අවසර දෙන ලෙසයි. ඊට අවසර දුන් අධිකරණය විමර්ශන අවසන් කර, සැකකරු අධිකරණය හමුවට ඉදිරිපත් කරන ලෙස පොලීසියට නියෝග කළේ ය."
    },
    {
        "content": "ඔහු වැඩිදුරටත් සඳහන් කළේ ඊට පෙර පක්ෂ නායකත්වය සම්බන්ධ ගැටලුවට විසඳුම් ලබා දෙනු ඇතැයි අපේක්ෂා කරන බවයි."
    },
    {
        "content": "කතානායක කරු ජයසූරීය මහතා පළමුව මල්වතු විහාරයට පැමිණ සියම් මහා නිකායේ මල්වතු පාර්ශ්වයේ මහා නායක අතිපූජ්‍ය තිබ්බටුවාවේ ශ්‍රී සිද්ධාර්ථ සුමංගල නාහිමියන් බැහැදුටුවේ ය. අනතුරුව අස්ගිරි මහා විහාරයට පැමිණි කතානායකවරයා අස්ගිරි පාර්ශ්වයේ මහනායක අතිපූජ්‍ය වරකාගොඩ ඥාණරතන නාහිමියන් බැහැදැක ආශිර්වාද ලබා ගත්තේ ය. මැණික්හින්න හුරිකඩුව විද්‍යාසාගර පිරිවෙනට පැමිණි කථානායකවරයා රාමඤ්ඤ නිකායේ මහානායක අතිපූජ්‍ය නාපානේ පේමසිරි නාහිමියන් බැහැදුටුවේ ය. කතානායකවරයා පසුව මාධ්‍යට අදහස් දක්වමින් පැවසුවේ, එක්සත් ජාතික පක්ෂය තුළ සමගිය ,එකමුතුබව විනය ඇති කිරීමට දායකත්වය ලබා දෙන ලෙස මහනාහිමිවරුන් තමාට පැවසූ බවයි."
    },
    {
        "content": "මේ හේතුවෙන් කොළඹ සිට පැමිණෙන දුම්රිය දියතලාව දක්වා සහ බදුල්ල සිට පැමිණෙන දුම්රිය බණ්ඩාරවෙල දක්වා සීමා කර ඇතැයි දුම්රිය දෙපාර්තමේන්තුව පැවසීය. ඒ අතරතුර මගී ප්‍රවාහනය බස් රථ මගින් සිදු කිරීමට කටයුතු යොදා තිබේ. දිවයිනේ බොහෝ ප්‍රදේශවලට අදත් මිලිමීටර් 100 ක පමණ තද වැසි ඇති විය හැකි බව කාලගුණ විද්‍යා දෙපාර්තමේන්තුව පවසයි. දිවයිනට බලපා ඇති තද වැසි සහිත කාලගුණ තත්ත්වය හේතුවෙන් පවුල් 4300 කට අයත් පුද්ගලයින් 14,447 ක් පීඩාවට පත් ව සිටි. ආපදා කළමනාකරණ මධ්‍යස්ථානය සඳහන් කළේ, ඒ හේතුවෙන් පුද්ගලයින් 1169 ක් අවතැන්ව ඇති බවයි. ඉන් සිදුව ඇති නිවාස හානි සංඛ්‍යාව 270 ක්. පවතින තද වැසි සහිත කාලගුණයත් සමග මහනුවර දිස්ත්‍රික්කයේ උඩදුම්බර ප්‍රාදේශීය ලේකම් කොට්ඨාසයට සහ නුවරඑළිය දිස්ත්‍රික්කයේ වලපනේ ප්‍රාදේශීය ලේකම් කොට්ඨාසයට නාය යෑමේ රතු නිවේදන නිකුත් කෙරුණි. ජාතික ගොඩනැගිලි පර්යේෂණ සංවිධානයේ ජ්‍යෙෂ්ඨ භූ විද්‍යාඥ ආචාර්ය වසන්ත සේනාධීර මහතා සඳහන් කළේ, එම ප්‍රදේශවලින් ඉවත් වන්නැයි ජනතාවට දැනුම් දුන් බවයි."
    },
    {
        "content": "එහි සභාපති පාලිත අමරවර්ධන මහතා ප්‍රකාශ කළේ, මේ හේතුවෙන් සෞඛ්‍ය සහ පරිපාලන ගැටලු රැසක් උද්ගතව ඇති බවයි. දෛනිකව කරාපිටිය රෝහලෙන් පමණක් සායනික අපද්‍රව්‍ය කිලෝග්‍රෑම් 650 – 700 ත් අතර ප්‍රමාණයක් බැහැර කෙරෙන බව ද ඔහු ප්‍රකාශ කළේ ය."
    },
    {
        "content": "ගුරුවරුන්ගේ වෘත්තීයභාවය ඉහළ නැංවීම සඳහා ශ්‍රී ලංකාවේ සමස්ත ගුරු ප්‍රජාවම උපාධිධාරීන් බවට පත් කිරීමට වැඩසටහනක් ක්‍රියාත්මක කිරීමට අමාත්‍ය මණ්ඩල රැස්වීමේදී තීරණය කර තිබේ. ඒ, අනුව ජාතික අධ්‍යාපන විද්‍යා පීඨයන් විශ්වවිද්‍යාල පීඨයන් බවට පත් කර ගුරුවරුන් සඳහා උපාධි සුදුසුකම් ලබා ගැනීමට අවස්ථාව සලසාදීම සම්බන්ධයෙන් අමාත්‍ය මණ්ඩලය විසින් අනුමැතිය හිමි විය. ඒ, අධ්‍යාපන අමාත්‍ය ඩලස් අලහප්පෙරුම මහතා ඉදිරිපත් කළ යෝජනාවකට අනුවයි. ජනාධිපතිතුමාගේ ප්‍රතිපත්ති ප්‍රකාශනයට අනුව මෙරට සියලු ගුරුවරුන් උපාධිධාරීන් බවට පත්කිරීමේ වැඩසටහන යටතේ එම යෝජනාව ඉදිරිපත් කර තිබේ. එය ක්‍රියාත්මක කිරීමේදී ශාස්ත්‍රීය සහ නෛතිකමය කාර්යයන් ඉටු කිරීම සඳහා විශේෂඥ කමිටුවක් පත් කිරීමට ද නියමිත ය. ඒ, අධ්‍යාපන හා උසස් අධ්‍යාපන ක්ෂේත්‍රය නියෝජනය වන ආකාරයෙනි. මීට අමතරව අධ්‍යාපන සේවා සංවෘත සේවාවක් බවට පත් කිරීම සම්බන්ධයෙන් යෝජනාවලියක් සකස් කිරීමට විද්වත් කමිටුවක් පත් කිරීම සඳහා ද කැබිනට් අනුමැතිය හිමිව තිබේ. ඒ, අනුව අදාළ ක්ෂේත්‍රයේ විශේෂඥයින්ගේ සහ විෂය පිළිබඳ ප්‍රවීණයින්ගෙන් සැදුම්ලත් කමිටුවක් පත් කෙරෙනු ඇති. වෘත්තීයමය ගැටලු කඩිනමින් විසඳීම, සේවා ඇගයීම් විධිමත්ව හා පාරදෘශ්‍යභාවයෙන් ඉටු කිරීම, වෘත්තීයභාවය ඉහළ නැංවීම, සේවා තෘප්තිමත්භාවය ඉහළ නැංවීම තුළින් යහපත් හා කාර්යක්ෂම සේවාවක් ලබාදීම එහි අරමුණයි. තව ද රාජ්‍ය අමාත්‍යාංශ සඳහා ලේකම්වරුන් පත් කිරීමට ජනාධිපති ගෝඨාභය රාජපක්ෂ මහතා ඉදිරිපත් කළ යෝජනාවට කැබිනට් අනුමැතිය හිමි විණි."
    },
    {
        "content": "ජාතික ගොඩනැගිලි පර්යේෂණ සංවිධානයේ ජ්‍යෙෂ්ඨ භූ විද්‍යාඥ ආචාර්ය වසන්ත සේනාධීර මහතා සඳහන් කළේ, එම ප්‍රදේශවලින් ඉවත් වන්නැයි ජනතාවට දැනුම් දුන් බවයි. මේ අතර බණ්ඩාරවෙල සහ දියතලාව අතර ප්‍රදේශයේදී පස් කන්දක් කඩා වැටීමෙන් උඩරට මාර්ගයේ දුම්රිය ගමනාගමනට බාධා එල්ල වී තිබේ. අනුරාධපුර පූජා නගරයේ තන්තිරිමලේ මාර්ගයේ පොලිස් මාර්ග බාධයක් මතට ගසක් කඩා වැටීමෙන් පොලිස් නිලධාරීන් තිදෙනෙකු තුවාල ලබා ඇත. ඔවුන් මේ වන විට ප්‍රතිකාර ලබන්නේ අනුරාධපුර මහ රෝහලේයි. දිවයිනේ බොහෝ ප්‍රදේශවලට අදත් මිලිමීටර් 100 ක පමණ තද වැසි ඇති විය හැකි බව කාලගුණ විද්‍යා දෙපාර්තමේන්තුව පවසයි."
    },
    {
        "content": "ස්වභාවික ආපදා කළමනාකරණය සම්බන්ධ තොරතුරු රැසක් අලුතින්ම නිකුත් වූ විගණකාධිපති වාර්තාවක දැක්වේ. ලොව ස්වභාවික ආපදාවලට මුහුණපාන රටවල් අතර ශ්‍රී ලංකාව සිටින්නේ 6 වැනි ස්ථානයේයි. ශ්‍රී ලංකාවට වඩා ආපදා අවදානම් රටවල් වන්නේ පිළිවෙලින් ජපානය,පිලිපීනය,ජර්මනිය මැඩගස්කරය සහ ඉන්දියාවයි. ඒ, ලෝකයේ ස්වභාවික ආපදා පිළිබඳව අධ්‍යයන සිදු කරන ජර්මන් වොච් සංවිධානයේ 2019- 2020 වර්ගීකරණයට අනුවයි. මෙවැනි අවදානම් මට්ටමක සිටින බැවින්, ස්වභාවික ආපදා කළමනාකරණය කෙරෙහි වැඩි අවධානයක් යොමු කළ යුතු බව ජාතික විගණන කාර්යාලය පෙන්වා දෙයි. නමුත් ස්වභාවික ආපදාවන්ට මුහුණ දීම සඳහා අවශ්‍ය නීතිමය ආවරණය ලැබෙන ස්වභාවික ව්‍යසන කළමනාකරණ පනත් සංශෝධන මෙතෙක් සම්පූර්ණ කර නොමැත. එමෙන්ම ගොඩනැගිලි පර්යේෂණ සංවිධානය නිසි ව්‍යවස්ථාපිත ආයතනයක් නොවන පසුබිමක එම අයතනය නිකුත් කරන වාර්තාවලට නීතිමය වටිනාකමක් නොමැති බැවින්, නීතිමය ක්‍රියාමාර්ග ගැනීමේ ගැටලු පවතින බව ද විගණකාධිපති දෙපාර්තමේනතුව පෙන්වා දෙයි. මෙරට සිදු විය හැකි ව්‍යසන 21 ක් ව්‍යසන කළමණාකරන පනත යටතේ හඳුනාගෙන ඇතත් ගෝලීය උෂ්ණත්වය ඉහළ යාම, සාගර ජල මට්ටම ඉහල යාම ව්‍යසන ලෙස හඳුනාගෙන නොමැත. පසුගිය වසර තුළ ආපදා අවදානම අවම කිරීමේදී අවධානය යොමුව ඇත්තේ ගංවතුර, නායයාම් හා නියගය සඳහා පමණක් බව ද මෙම වාර්තාවේ සඳහන් ය. එමෙන්ම 2018 – 2030 කාලය සදහා වූ ජාතික ආපදා කළමනාකරණ සැලැස්ම සැකසීම 2017 දී ආරම්භ කර තිබුණත් ඉකුත් වසර නිම වන විටත් එය අවසන් කර නෙමැත. මේ හේතුවෙන් ආපදා කළමනාකරණ සැලැස්මට සමගාමීව පිළියල කළ යුතු ආපදා කළමනාකරණ සැලසුම් රැසක් ක්‍රියාත්මක කිරීමට නොහැකි වී තිබේ. 2017 වසර තුළ සිදු වූ ගංවතුර හා නායයාම් හේතුවෙන් අධි අවධානම් කලාපවල ජීවත්වන බව හඳුනාගත් කළුතර දිස්ත්‍රික්කයේ පවුල් 1444න් 167ක් සහ රත්නපුර දිස්ත්‍රික්කයේ පවුල් 312 න් 151 ක් වෙනුවෙන් නිවාස ඉදිකිරීම 2019 වනවිටත් සම්පූර්ණ කර නොතිබිණ. මහනුවර දිස්ත්‍රික්කයේ පවුල් 328 ක් අධි අවදානම් කලාපවල සිටින බව 2017 දී හඳුනාගත් අතර එයින් පවුල් 125 ක් කිසිදු නිවාස පහසුකමක් නොමැතිව අධිඅවදානම් කලාපවලම ජීවත්වන බව විගණකාධිපති වාර්තාවේ සඳහන් ය. ගංවතුර පමණක් නොව නියඟ හේතුවෙන් සිදුවන ආපදා සහන සැලසීමද නිසිලෙස සිදුව නොමැති බව විගණකාධිපතිවරයා පෙන්වා දෙයි. 2018 වසර තුළ පමණක් දිස්ත්‍රික්ක 14 ක නියඟයෙන් පීඩාවට පත්වූ 451,224 දෙනෙකු ප්‍රතිලාභීන් ලෙස හඳුනාගෙන තිබූ අතර ඔවුන් වෙනුවෙන් රුපියල් මිලියන 700ක් දිස්ත්‍රික් ලේකම්වරුන් වෙත 2018 සැප්තැම්බර් 25 වැනිදා ප්‍රේරණය කර තිබිණ. එහෙත් ඊට දින 15 කට පසු එම මුදල් ආපදා කළමනාකරණ අමාත්‍යංශ ලේකම්වරයාගේ උපදෙස් මත ආපසු ලබාගෙන තිබිණ. හෙළිවන තවත් කනගාටුදායක කරුණත් වන්නේ හදිසි ආපදාවලින් විපතට පත්වන ජනතාවට සහන සැළසීමට අමාත්‍යංශය විසින් පවත්වාගෙන යන ගිණුමේ දේශීය හා විදේශීය පරිත්‍යාග ශීලීන්ගෙන් ලැබී තිබූ රුපියල් මිලියන 294.43ක්, 2018 වසරේ අගොස්තු 06 වැනි දින වනවිටත් භාවිත කර නොතිබූ බවයි. එම අරමුදලට චීන මහජන සමූහාණ්ඩුවෙන් ලැබී තිබූ ඇමරිකානු ඩොලර් මිලියන 100ක්ද භාවිත කර නොතිබූ අතර අරමුදලට දායකත්වය සැපයූ පරිත්‍යාගශීලීන්ගේ අරමුණු ඉටුව නොමැති බව විගණකාධිපතිවරයා පවසයි. 2018 වසරේදී ආපදා අවම කිරීමේ ව්‍යාපෘති 278 ක් ක්‍රියාත්මක කිරීමට වෙන් කළ රුපියල් මිලියන 480කට අදාළ සැළසුම් නොතිබූ බව ද මෙම විගණකාධිපති වාර්තාවේ සඳහන් ය. 2018 වසරට ව්‍යාපෘති 278 ක් ක්‍රියාත්මක කිරීමට රුපියල් මිලියන 474.43ක් ප්‍රාදේශීය ලේකම් කාර්යාලවලට ලබාදී තිබුණත් එම වසර තුළ භාවිත කර ඇත්තේ රුපියල් මිලියන 361.49ක් පමණි. විගණකාධිපතිවාර්තාවෙන් තවත් වැදගත් කරුණක් අනාවරණය කර තිබේ. ඒ, 2006 වසරේ අයවැය යෝජනාවක් අනුව ලබාගත් රුපියල් මිලියන 320ක වටිනාකමින් යුත් ඩොප්ලර් රේඩාර් පද්ධතිය පිළිබඳවයි. 2017 දී එය නැවතත් අලුත්වැඩියා කටයුතු සඳහා ඇමරිකාවේ පිහිටි නිෂ්පාදනායතනයට යවා තිබුණත් එහි ප්‍රගතිය පිළීබඳව සටහන් නොවීම හා 2018 අවසන් වනවිට ඩොප්ලර් රේඩාර් පද්ධතිය ස්ථාපිත කිරීමට වැයකර තිබූ මුළු මුදල වන රුපියල් මිලියන 408.82ක මුදල ලේඛන වලින් සැඟවීමේ අවදානමක් ඇති බවද මෙහි සඳහන් ය. මෙවැනි සිදුවීම් රටට හෙළි කර දීම සඳහා විගණකාධිපතිවරයා තවදුරටත් ක්‍රියාත්මක විය යුතු බව ජනතා විශ්වාසයයි."
    },
    {
        "content": "ජනාධිපතිවරයා චීනය සහ ඉන්දියාව ඇතුළු ගෝලීය බලවතුන්ට ශ්‍රී ලංකාව කෙරෙහි විශ්වාසය තබා අනාගතය වෙනුවෙන් ආයෝජනය කරන්නැයි ඇරයුම්කර තිබේ. ජනාධිපතිවරයා ගෝලීය බලවතුන්ට මේ ඇරයුම කරමින් අවධාරණය කළේ, ස්වෛරී ජාතියක් ලෙස ශ්‍රී ලංකාවේ අනන්‍යතාවට ගරු කරමින් ආයෝජන සඳහා එක්වන ලෙසයි."
    },
    {
        "content": "විදේශ සේවා නියුක්ති කාර්යංශය සඳහන් කළේ, රුපියල් 17 837 ක්ව පැවති විදෙස් රැකියා සඳහා ලියාපදිංචි වීමේ ගාස්තුව රුපියල් 16 416 ක් දක්වා පහළ දමා ඇති බවයි. ලියාපදිංචිය අලුත් කිරීමේ ගාස්තුව ද රුපියල් 3456 ක් දක්වා පහළ දමා තිබේ. එම ගාස්තුව පෙර පැවතියේ රුපියල් 3755 ක් ලෙසයි. නව රජයේ බදු සහන වැඩපිළිවෙළ යටතේ එම තීරණය ගත් බව විදේශ සේවා නියුක්ති කාර්යංශය සඳහන් කළේ ය."
    },
    {
        "content": "ආපදා කළමනාකරණ මධ්‍යස්ථානය සඳහන් කළේ, වැඩිම පිරිසක් පීඩාවට පත්ව ඇත්තේ මඩකලපුව දිස්ත්‍රික්කයේ බවයි. එම සංඛ්‍යාව 22 614කි. ඊට අමතරව කිලිනොච්චි දිස්ත්‍රික්කයේ 297 ක්, මන්නාරම දිස්ත්‍රික්කයේ 779 ක් සහ මාතලේ දිස්ත්‍රික්කයේ 867 දෙනෙක් වර්ෂාධික කාලගුණයෙන් පීඩාවට පත්ව සිටිති. නායයෑම් සහ ජල ගැලීම් හේතුවෙන් අවතැන් වූ පුද්ගලයින් 589 දෙනෙකු ආරක්ෂිත ස්ථාන 29 ක රඳවා ඇති බව ද ආපදා කළමනාකරණ මධ්‍යස්ථානය සඳහන් කළේ ය. වැසි සහිත කාලගුණයෙන් සිදුවූ නිවාස හානි සංඛ්‍යාව 299කි. විපතට පත්වූවන්ට සහන සැලසීම අඛණ්ඩව සිදුවන බව ආපදා කළමනාකරණ මධ්‍යස්ථානයේ සහකාර අධ්‍යක්ෂ ප්‍රදීප් කොඩිප්පිලි මහතා සඳහන් කළේ ය. මේ අතර අධික වර්ෂාවත් සමඟ ජලාශ 18 ක් මේ වන විට වාන් දමමින් පවතින බව වාරිමාර්ග දෙපාර්තමේන්තුවේ ජල කළමනාකරණ ඒකකයේ අධ්‍යක්ෂ ජානකී මීගස්තැන්න මහත්මිය පැවසුවා ය. වර්ෂාවත් සමග මහනුවර, බදුල්ල, නුවරඑළිය, රත්නපුර දිස්ත්‍රික්කවලට නිකුත් කළ නායයෑමේ අනතුරු ඇඟවීමේ නිවේදනය තවදුරටත් ක්‍රියාත්මක බව ජාතික ගොඩනැගිලි පර්යේෂණ සංවිධානයේ ජ්‍යෙෂ්ඨ භූ විද්‍යාඥ, ආචාර්ය වසන්ත සේනාධීර මහතා පැවසී ය. මේ අතර අද පෙරවරු 8 30 න් අවසන් වූ පැය 24 තුළ දිවයිනේ වැඩිම වර්ෂාපතනය වූ මිලිමීටර් 219 මඩකලපුව කිරාන් ප්‍රදේශයෙන් වාර්තා විය. මීට අමතරව කන්තලේ ප්‍රදේශයට මිලිමීටර් 182 ක්,කුරුළුවැවට මිලිමීටර් 163 ක් හා පොළොන්නරුවට මිලිමීටර් 116 ක් අදාළ කාලය තුළ ලැබී ඇති බව කාලගුණ විද්‍යා දෙපාර්තමේන්තුව සඳහන් කළේ ය."
    },
    {
        "content": "ඔහු විභාගයට පෙනී සිටියේ කෝට්ටේ ශ්‍රී ජයවර්ධනපුර බාලිකා විද්‍යාලයේ පැවති විභාග මධ්‍යස්ථානයේදීයි."
    },
    {
        "content": "එම තීරණය අද පස්වරුවේ පක්ෂයේ ලේකම් අකිල විරාජ් කාරියවසම් මහතා කථානායකවරයාට ලිපියකින් දැනුම්දී තිබිණ. එක්සත් ජාතික පක්ෂයේ පාර්ලිමේන්තු කණ්ඩායම අද පස්වරුවේ රැස්වුණේ, සිරිකොත පක්ෂ මූලස්ථානයේදීයි. රනිල් වික්‍රමසිංහ මහතාගේ ප්‍රධානත්වයෙන් පැවති රැස්වීමට සජිත් ප්‍රේමදාස මහතා ද සහභාගි විය. පාර්ලිමේන්තු මන්ත්‍රීවරුන් රැසක් මෙම රැස්වීමට සහභාගීවූ අතර සජිත් ප්‍රේමදාස මහතා විපක්ෂ නායක ධුරයට පත්කිරීමට යෝජනා කර තිබුණේ, රනිල් වික්‍රමසිංහ මහතායි. එම යෝජනාව අද රැස්වීමේදී ඒකමතිකව සම්මත විය. මේ අතර එක්සත් ජාතික පක්ෂ පාර්ලිමේන්තු කණ්ඩායම ගනු ලැබූ තීරණය පක්ෂ මහලේකම් අකිල විරාජ් කාරියවසම් මහතා කතානායකවරයාට දැනුම් දී තිබේ. කථානායක කාර්යාලය නිවේදනයක් නිකුත් කරමින් සඳහන් කළේ, සජිත් ප්‍රේමදාස මහතා විපක්ෂ නායකවරයා ලෙස කථානායකවරයා විසින් පිළිගනු ලැබ ඇති බවයි."
    },
    {
        "content": "මෙම අවසරය දුන්නේ සැකකරු අධිකරණ නියෝග මත පැය 72 ක් කටුනායක පොලීසියේ රඳවා තබා ගෙන ප්‍රශ්න කිරීමෙන් අනතුරුව ඊයේ රාත්‍රි වැඩබලන මහෙස්ත්‍රාත්වරයා හමුවට ඉදිරිපත් කළ අවස්ථාවේදීයි. ඔහු වාලච්චේන ඔට්ටමාවඩි ප්‍රදේශයේ පදිංචි 27 හැවිරිදි අයෙකි. සැකකරු සතුව තිබී ජංගම දුරකථන සිම්කාඩ් පත් 11 ක් සොයා ගත් බව කටුනායක පොලීසිය අධිකරණයට දැනුම් දුන්නේ ය. පොලීසිය අධිකරණයට පැවසුවේ, එම සිම් කාඩ් පත් යොදා ගනිමින් සැකකරු කිසියම් ත්‍රස්තවාදී කණ්ඩායමක් සමග එක්වී අරමුදල් රැස් කිරීම හෝ ත්‍රස්තවාදී ක්‍රියාවක් සිදුකිරීම මගින් රටේ අස්ථාවරභාවයක් ඇති කිරීමට කටයුතු කර ඇත් ද යන්න සම්බන්ධයෙන් පරීක්ෂණවලදි සැකයක් මතුව ඇති බවයි. වැඩිදුර පරීක්ෂණ සිදු කිරීම සඳහා පැය 72 ක කාලයක් ප්‍රමාණවක් නොවන බැවින් ත්‍රස්තවාදය වැළැක්වීමේ පනත යටතේ අපාරාධ පරීක්ෂණ දෙපාර්තමේන්තුවේ රඳවා තබා ප්‍රශ්න කිරීමට අවසර දෙන ලෙස පොලීසිය ඉල්ලා සිටි අතර, අධිකරණය ඊට අවසර දුන්නේ ය. කටුනායක අමන්දොළුව ප්‍රදේශයේදී පසුගිය දෙවැනිදා සැකකරු අත්අඩංගුවට ගැණුනේ තවත් තිදෙනකු සමග නිවසක සිටියදීයි."
    },
    {
        "content": "ජයග්‍රහණය පිළිබඳව සුබ පතමින් හිටපු අමාත්‍ය රිෂාඩ් බදියුද්දීන් මහතා ජනාධිපති ගෝඨාභය රාජපක්ෂ මහතා වෙත ලිපියක් යවා තිබේ. එම ලිපියේ සඳහන් කර ඇත්තේ පිළිගත් දේශපාලන පක්ෂයක නායකයෙකු වන තමා ඉලක්ක කර ගනිමින් නොකරන ලද ක්‍රියා සම්බන්ධයෙන් විවිධ අසත්‍ය චෝදනා ප්‍රචාරය කරමින් පටු දේශපාලන අරමුණු වෙනුවෙන් ඇතැම් පිරිස් කටයුතු කරමින් සිටින බවයි. විල්පත්තු රක්ෂිතය හෙළි කර මුස්ලිම් ජනතාව පදිංචි කරවීම සහ ත්‍රස්තවාදී සහරාන් සමග සබඳතා පැවැත්වීම එම චෝදනා අතර මූලික වන බව හිටපු අමාත්‍යරවයා පවසයි. රිෂාඩ් බදියුද්දීන් මහතා සඳහන් කර ඇත්තේ, එම ත්‍රස්තවාදී ප්‍රහාරයට තමා සම්බන්ධ බවට එල්ල වූ චෝදනා, පාර්ලිමේන්තු කාරක සභාවකින් විමර්ශනය කළ අතර, පොලිසිය කළ පරීක්ෂණ හමුවේද තමා නිර්දෝෂී යැයි එවක වැඩබලන පොලිස්පතිවරයා කථානායකවරයාට දැනුම් දී තිබූ බවයි. එවැනි තත්ත්වයක් තුළ මෙම පිරිසක් යළි එම මාතෘකා කරළියට ගෙන එන්නේ බේද ඇති කර රට අස්ථාවරත්වයට පත් කිරීමේ උත්සාහයක් සඳහා බව රිෂාඩ් බදියුද්දීන් මහතා ජනාධිපතිවරයාට යැවූ ලිපියේ සඳහන් ය. 1990 වසරේ උතුරේ අවතැන්වූ මුස්ලිම් ජනතාව 2009 වසරේදී ඔවුන්ගේ ගම්බිම්වල නැවත පදිංචි කිරීමට එවක ආරක්ෂක ලේකම්වරයා ලෙස ලබාදුන් සහය කෘතඥතා පූර්වකව සිහි කරන බවද එම ලිපියේ සඳහන්ව ඇත. තිස් වසරක් අත්හැර දමා තිබු මේ ඉඩම් පසුව වන සංරක්ෂණ දෙපාර්තමේන්තුව විසින් රක්ෂිතයක් ලෙස නම් කෙරුණු බවත්, එවක ජනාධිපති මහින්ද රාජපක්ෂ මහතා යථාර්ථය අවබෝධ කරගෙන එම ජනතාව නැවත පදිංචි කරවීමට කටයුතු කළ බවත් බදියුද්දීන් මහතා පෙන්වා දී තිබේ."
    },
    {
        "content": "එම ගැසට් නිවේදනයට අනුව , කුරුඳු, සාදික්කා, වසාවාසි, ඉඟුරු, කරඳමුංගු, කහ සහ කරාඹුනැටි ආනයනය කිරීම ද තහනම් වනු ඇති. ඊයේ රාත්‍රියේ සිට බලපැවැත්වෙන පරිදි නිකුත් කළ එම ගැසට් නිවේදනය මගින් ඍජු ප්‍රතිඅපනයන සහ සුළු සැකසුම් කිරීමෙන් අනතුරුව ප්‍රතිඅපනයනය කිරීමේ අරමුණින් කුලු බඩු ආනයනය ද තහනම් කර තිබේ. නිවේදනයක් නිකුත් කරමින් මුදල් අමාත්‍යාංශය සඳහන් කළේ, අදාළ කෘෂි නිෂ්පාදන වගා කරන ගොවීන්ට මේ හරහා ප්‍රතිලාභ හිමිවන බවයි. සුළු අපනයන බෝග වගාකරුවන් හා සුළු හා මධ්‍ය පරිමාණ කර්මාන්තකරුවන් ආරක්ෂා කිරීම හා දිරිමත් කිරීම මෙහි අරමුණයි. මේ අතර ආනයන හා අපනයන පාලන පනතේ රෙගුලාසි ප්‍රකාරව නිකුත් කර ඇති තවත් ගැසට් නිවේදනයක් මගින් ගුණාත්මකබවින් ඉහළ හා තරගකාරි ගෘහ කර්මාන්ත වන , වෙසක් කූඩු , සරුංගල් සහ හඳුන්කූරූ ආනයනය නියාමනය කිරීමට පියවර ගෙන ඇති බව ද මුදල් අමාත්‍යාංශය පවසයි. ඒ සඳහා නිකුත් කළ ගැසට් නිවේදනයට අනුව , කසල පිරිසැකසුම් සහ ප්‍රතිචක්‍රීකරණයට අදාළ කිසිදු ව්‍යාපෘතියක් සඳහා ද අවසර හිමි නොවේ. එමගින් දේශීය ගුණාත්මක තත්ත්වයෙන් ඉහළ අමුද්‍රව්‍ය සමග, තත්ත්වයෙන් පහළ ආනයන ද්‍රව්‍ය කවලම් කර ප්‍රතිඅපනයන කිරීම වැළකෙන බව මුදල් අමාත්‍යංශය සඳහන් කළේ ය."
    },
    {
        "content": "නිව්ස් ෆස්ට් කළ විමසුමකදී පොලීසිය සඳහන් කළේ, පසුගිය වසරවලට වඩා මේ වසරේදී ඒ සඳහා විශේෂ ආරක්ෂාවක් ලබා දීම සම්බන්ධයෙන් අවධානය යොමුව ඇති බවයි. ඒ අනුව නල්ලතන්නියේ සිට ශ්‍රී පාදස්ථාන උඩමළුව7 දක්වා විශේෂ ජංගම පොලිස් ආරක්ෂක මුර කුටි ස්ථාපනය කරනු ඇති. මෙවර ශ්‍රී පාද වන්දනා සමය ලබන 11 වැනිදාට යෙදෙන උඳුවප් පුර පසළොස්වක පොහොය දිනයෙන් ආරම්භ වේ. මේ අතර , ශ්‍රී පාදස්ථානය පූජා භූමියක් බවට පත් කිරිමේ සන්නස් පත්‍රය භාර දීම , පැල්මඩුල්ල ගල්පොත්තාවෙල ශ්‍රී පාද රජමහා විහාරයේ දි ඊයේ සිදු කෙරිණ. ඒ හිටපු ජනාධිපති මෛත්‍රිපාල සිරිසේන මහතාගේ ප්‍රධානත්වයෙනි. හිටපු ජනාධිපතිවරයා ශ්‍රී පාදස්ථානය පූජා භූමියක් ලෙස ගැසට් කළ අතර එයට අදාළ සන්නස් පත්‍රය පිරිනැමුණේ ශ්‍රී පාදස්ථානාධිපති පුජ්‍ය බෙංගමුවේ ධම්මදින්න හිමියන් වෙතයි. ඓතිහාසික සබරගමුව මහ සමන් දේවාලයේ පෙරහැර ද ජාතික උරුමයක් බවට පත් කර තිබේ. ඊට අදාළ නිල සන්නස් පත්‍රය හිටපු ජනාධිපතවරයා සබරගමුව මහ සමන් දේවාලයේ බස්නායක නිලමේ මිගාර ජයසුන්දර මහතා වෙත ඊයේ භාර දුන්නේ ය."
    },
    {
        "content": "ඒ, 2014 මැයි 21 වෙනිදා සිවිල් ගුවන් සේවා අමාත්‍යවරයා ලෙස කටයුතු කරමින් සිටියදී ශ්‍රී ලංකන් කේටරින් සර්විසස් සමාගමට අයත් රුපියල් තුන්ලක්ෂ තිස්දහසක මුදලක් , මාරවිල ගම්බද කේටරින් ආයතනය වෙත ගෙවීමට ශ්‍රීලංකන් කේටරින් ආයතනයේ ප්‍රධාන විධායක නිලධාරියා පෙළඹවීම ඇතුළු චෝදනා දෙකක් යටතේයි."
    },
    {
        "content": "ඒ, දිවයිනට ගිණිකොන දෙසින් පහළ වායු ගෝලයේ පවතින කැලඹිලි ස්වභාවය හේතුවෙනි. නැගෙනහිර සහ ඌව පළාත්වලත්, පොළොන්නරුව දිස්ත්‍රික්කයේ ඇතැම් ස්ථානවලටත් මිලිමීටර් 200 ක පමණ ඉතා තද වැසි ඇතිවිය හැකි වේ. කාලගුණ විද්‍යා දෙපාර්තමේන්තුව නිවේදනය කළේ, මධ්‍යම පළාත සහ අනුරාධපුර, හම්බන්තොට, මුලතිව් සහ වවුනියාව දිස්ත්‍රික්කවල ඇතැම් ස්ථානවලට මිලිමීටර් 100 – 150 අතර තද වැසි ඇතිවිය හැකි බවයි. වයඹ පළාතේ ඇතැම් ස්ථානවලට මිලිමීටර් 75 – 100 ත් අතර තරමක තද වැසි ද ඇතිවිය හැකි බව එම නිවේදනයේ සඳහන් ය. මේ අතර පහළ වායුගෝලයේ කැලඹිලි ස්වභාවය හේතුවෙන් දිවයින වටා මුහුදු ප්‍රදේශවල සුළං ඊසාන දෙසින් හමා එන අතර සුළගේ වේගය පැයට කිලෝමීටර් 30 – 40 ත් අතර අගයක් ගනු ලැබේ. කාලගුණ විද්‍යා දෙපාර්තමේන්තුව සඳහන් කළේ, මුලතිව් සිට කන්කසන්තුරය, මන්නාරම සහ පුත්තලම හරහා මීගමුව දක්වා වන මුහුදු ප්‍රදේශවල සුළගේ වේගය විටින් විට පැයට කිලෝමිටර් 50 – 55 ත් දක්වා ඉහළ යා හැකි අතර එම මුහුදු ප්‍රදේශ විටින් විට රළු විය හැකි ය. ගිගුරුම් සහිත වැසි ඇතිවන විට එම මුහුදු ප්‍රදේශවල සුළගේ වේගය තාවකාලිකව පැයට කිලෝමිටර් 70 – 80 දක්වා වැඩිවිය හැකි බව කාලගුණ විද්‍යා දෙපාර්තමේන්තුව නිකුත් කළ නිවේදනයේ සඳහන් ය. මේ අතර පවතින වැසි සමග බදුල්ල, මහනුවර, නුවරඑළිය, රත්නපුර හා මොණරාගල දිස්ත්‍රික්කවලට නාය යෑමේ අනතුරු ඇඟවීම් තවදුරටත් ක්‍රියාත්මක බව ජාතික ගොඩනැගිලි පර්යේෂණ සංවිධානයේ ජ්‍යෙෂ්ඨ භූ විද්‍යාඥ ආචාර්ය පද්මකුමාර ජයසිංහ මහතා පැවසුවේය. අධික වර්ෂාවත් සමග මේ වනවිටත් ජලාශ 32 ක වාන් දොරටු විවෘත කර ඇති බව වාරිමාර්ග දෙපාර්තමේන්තුවේ ජල කළමනාකරණ ඒකකයේ අධ්‍යක්ෂ ජානකි මිගස්තැන්න මහත්මිය ප්‍රකාශ කළා ය. දින කිහිපයක් පුරා පැවති අධික වර්ෂාවෙන් පුද්ගලයින් එක්ලක්ෂ හැට තුන්දහසකට අධික පිරිසක් තවදුරටත් පීඩාවට පත් ව ඇති බව ආපදා කළමානාකරණ මධ්‍යස්ථානය පවසයි."
    },
    {
        "content": "පොලීසිය සඳහන් කළේ, ඊයේ රාත්‍රියේ බස් රථ දෙකක් එකිනෙක ගැටීමෙන් අනතුර සිදුවී ඇති බවයි. අනතුරින් තුවාල ලැබූවන් ප්‍රතිකාර සඳහා රෝහල්ගත කර තිබේ."
    },
    {
        "content": "තද වැසි පිළිබද අනතුරු ඇඟවීමේ නිවේදනයක් නිකුත් කරමින් එම දෙපාර්තමේන්තුව සඳහන් කළේ, අනුරාධපුරය, පොළොන්නරුව, ත්‍රිකුණමලය, මඩකලපුව, නුවරඑළිය, බදුල්ල හා මොනරාගල දිස්ත්‍රික්කවලට මිලිමීටර් 100 ත් 150 ත් අතර තද වැසි ඇති විය හැකි බවයි. මේ අතර සබරගමුව, දකුණ හා බස්නාහිර පළාත්වලටත් මාතලේ පුත්තලම හා මහනුවර දිස්ත්‍රික්කවවලට මිලිමීටර් 75 ත් 100 ත් අතර තරමක් තද වැසි ද ඇති විය හැකි වේ. දිවයින ආශ්‍රිත සුළඟේ වේගය ද පැයට කිලෝමීටර් 50 ක් දක්වා ඉහළ යා හැකි බව පෙන්වා දෙන කාලගුණවිද්‍යා දෙපාර්තමේන්තුව ඒ පිළිබඳ අවධානයෙන් සිටින ලෙස ජනතාවට දැනුම් දෙයි."
    },
    {
        "content": "ඒ, ඔවුන් අද ගාල්ල මහේස්ත්‍රාත් ප්‍රේමරත්න තිරාණගම මහතා හමුවට ඉදිරිපත් කිරීමෙන් අනතුරුවයි. රජයේ රස පරීක්ෂකවරයා වෙත යවන ලද මියගිය පුද්ගලයින්ගේ අස්ථි කොටස් සම්බන්ධ වාර්තාව මෙතෙක් ලැබී නොමැති බව එහිදී අපරාධ පරීක්ෂණ දෙපාර්තමේන්තුව අධිකරණයට දැනුම් දුන්නේ ය. සිද්ධිය සම්බන්ධයෙන් අත්අඩංගුවට ගැනීමට සිටින තවත් සැකකරුවෙකු ප්‍රදේශයෙන් පළාගොස් ඇති බැවින් විමර්ශන මෙතෙක් අවසන්ව නැතැයි ද අපරාධ පරීක්ෂණ දෙපාර්තමේන්තුව ප්‍රකාශ කළේ ය. මෙම ද්විත්ව ඝාතනය සිදුකර තිබෙන්නේ පසුගිය ජනවාරී 23 වැනිදා ය."
    },
    {
        "content": "එහි මාධ්‍ය ප්‍රකාශක ගයාන් මිලින්ද මහතා ප්‍රකාශ කළේ, මීට පෙර ඒ සම්බන්ධයෙන් අමාත්‍ය මණ්ඩලය වෙත පත්‍රිකාවක් යොමු කළද ඒ සඳහා අධික පිරිවැයක් දැරීමට සිදුවන බැවින් කැබිනට් මණ්ඩලය ඒ සඳහා අනුමැතියක් ලබාදී නොමැති බවයි. ශ්‍රීලංකන් ගුවන් සේවයේ යානයකින් මෙරට රැඳවුම් භාරයේ පසුවන අදාළ නයිජීරියානු ජාතිකයින් පිටුවහල් කිරීමට සැලසුම් කර තිබු නමුත් මුදල් අමාත්‍යාංශයේ දැනුම්දීම මත අනෙකුත් ගුවන් සමාගම්වලින් අදාළ කටයුතු සඳහා මිල ගණන් කැඳවීමට පියවර ගත් බව ද ඔහු සඳහන් කළේ ය. මෙලෙස රැඳවුම් භාරයේ පසුවන නයිජීරියානු ජාතිකයින් ජාතික ආරක්ෂාවට තර්ජනයක් බව පෙන්වා දෙන ආගමන විගමන දෙපාර්තමේන්තුව සඳහන් කළේ, ඔවුන්ගෙන් බොහෝ දෙනක් මූල්‍ය වංචාවලට සම්බන්ධ වූවන් බවයි. මේ වනවිට මිරිහාන රැඳවුම් කඳවුරේ නයිජීරියානු ජාතිකයින් 111 දෙනෙකු සිටිය යුතු නමුත් ඉන් 09 දෙනෙකු පසුගිය 05 වැනි දා වනවිට පළා ගොස් තිබුණි. ආගමන විගමන දෙපාර්තමේන්තුවේ මාධ්‍ය ප්‍රකාශක ගයාන් මිලින්ද මහතා සඳහන් කළේ, පළා ගිය නයිජීරියානු ජාතිකයින් සම්බන්ධයෙන් පොලීසිය බුද්ධිඅංශ ඇතුළු ආරක්ෂක අංශ වෙත දැනුම්දීමට පියවර ගෙන ඇති බවයි."
    },
    {
        "content": "ඔවුන් පෙන්වා දෙන්නේ විපක්ෂ නායක ධුරය සඳහා සජිත් ප්‍රේමදාස මහතා පිළිගත් බව නිල වශයෙන් නිවේදනය කිරීමට කතානායකාවරයා ජනවාරි 3 වනදා පස්වරුව දක්වා කල් ගැනීමෙන් මේ සැකය මතුවන බව ය. එක්සත් ජාතික පක්ෂයේ පාර්ලිමේන්තු කණ්ඩායම ඊයේ පස්වරුවේ රැස්වූ අවස්ථාවේ සජිත් ප්‍රේමදාස මහතා විපක්ෂ නායක ධුරයට පත්කළ යුතු බව යෝජනා කර තිබුණේ පක්ෂයේ නායක රනිල් වික්‍රමසිංහ මහතා විසිනි. වික්‍රමසිංහ මහතාගේ යෝජනාව ඒකමතිකව සම්මත වූ බව පසුව නිවේදනය කළ අතර එම අවස්ථාවේම පක්ෂයේ මහලේකම් අකිල විරාජ් කාරියවසම් මහතා එම තීරණය කතානායකවරයාට දැනුම් දුන්නේය. කතානායකවරයා ඊයේ පස්වරුවේ නිවේදනයක් නිකුත් කරමින් පැවසුවේ එක්සත් ජාතික පක්ෂයේ මහලේකම්වරයාගේ ලිපිය අනුව සජිත් ප්‍රේමදාස මහතා විපක්ෂ නායකවරයා ලෙස පිළිගත් බව ය. නමුත් ජනවාරි 03 වැනිදා පාර්ලිමේන්තුවේ නව සැසිවාරය ආරම්භ කර ජනාධිපතිවරයා රාජාසන කතාව ඉදිරිපත් කිරීමෙන් පසුව පස්වරු 1.00ට යළි රැස්වී විපක්ෂ නායක ධුරය නිල වශයෙන් නිවේදනය කරනු ඇතැයි කතානායකවරයා එම නිවේදනයේ සඳහන් කර තිබුණි. ජනවාරි 03 වැනිදා රාජාසන කතාව සඳහා පාර්ලිමේන්තුව රැස්වීමට නියමිතව ඇත්තේ උදෑසන 10.00 ටයි. සවස 1.00 ට පාර්ලිමේන්තුව නැවත රැස්වීම සම්බන්ධයෙන් කතානායකවරයා, අගමැතිවරයා සහ දිනේෂ් ගුණවර්ධන මහතා අතර පැවති සාකච්ඡාවකදී එකඟතාවක් ඇති වී ඇති බව කතානායකවරයා ඊයේ පස්වරුවේ නිකුත් කළ නිවේදනයේ සඳහන් කර තිබුණි. සිවිල් හා දේශපාලන ක්‍රියාකාරීන් පෙන්වා දෙන්නේ එසේ වුවත් රාජාසන කතාවෙන් පසුව අවශ්‍යනම් පාර්ලිමේන්තු රැස්වීම වෙනත් දිනයකට කල්තැබිය හැකි බව ය. එසේ කල්තැබුවහොත් කතානායකවරයා පවසන ආකාරයට විපක්ෂ නායක ධුරය පිළිබඳව නිවේදනය කිරීම තවත් කල් දැමීමට සිදුවනු ඇති. මේ අතර, දෙසැම්බර් 12 වැනිදා ආණ්ඩුක්‍රම ව්‍යවස්ථා සභාව රැස්වීමට නියමිතව තිබේ. ඒ, අභියාචනාධිකරණයේ පුරප්පාඩු විනිසුරු ධුරයකට පත්කිරීමක් සම්බන්ධයෙන් සළකා බැලීම සඳහායි. විපක්ෂ නායකවරයා නිල බලයෙන් ආණ්ඩුක්‍රම ව්‍යවස්ථා සභාවට පත්වන සාමාජිකයෙකි. අද පස්වරුව වන විටත් 12 වැනිදා පැවැත්වෙන ව්‍යවස්ථා සභා රැස්වීමට සජිත් ප්‍රේමදාස මහතාට කැඳවීමක් ලැබී තිබුනේ නැහැ . එක්සත් ජාතික පක්ෂයේ හිටපු මහලේකම් තිස්ස අත්තනායක මහතා ලබන ජනවාරි 03 වැනිදා ජනාධිපතිවරයාගේ රාජාසන කතාව සිදුකරන අවස්ථාවේ විපක්ෂ නායකවරයාට හිමි අසුන මෙතෙක් සජිත් ප්‍රේමදාස මහතාට වෙන්කර නොමැත. පාර්ලිමේන්තු මහලේකම්වරයා පැවසුවේ, එක්සත් ජාතික පක්ෂය ඉල්ලීමක් කළහොත් විපක්ෂ නායක අසුන ප්‍රේමදාස මහතාට වෙන්කළ හැකි බව ය. නැතහොත්, ජ්‍යෙෂ්ඨත්වය මත අසුන් පැනවෙනු ඇති . කතානායකවරයා මීට පෙර ටිවිටර් පණිවිඩයක් නිකුත් කරමින් පැවසුවේ පක්ෂ අභ්‍යන්තරයේ සාකාච්ඡා කර විපක්ෂ නායක ධූරය තීරණය කර තමන්ට දැනුම් දුන් පසු විපක්ෂ එය පිළිගන්නා බව ය. යහපාලනය සඳහා වූ එක්සත් ජාතික පෙරමුණේ ප්‍රධාන පක්ෂය වන එක්සත් ජාතික පක්ෂය විපක්ෂ නායකවරයා ගැන නිල වශයෙන් දැන් තීරණයක් ගෙන දැනුම් දී තිබේ. එසේ තිබියදී දැන් කතානායකවරයා පවසන්නේ ජනවාරි 3 වනදා පස්වරුවේ විපක්ෂ නායකවරයා පිළිබඳව නිල නිවේදනය සිදුකරන බව ය. වමේ කේන්ද්‍රයේ කැඳවුම්කරු චමීර පෙරේරා මහතා"
    },
    {
        "content": "පැල තවානට වතුර යොදා ගන්නා පොකුණ හාරා වැලි ජාවාරමක් සිදු කරන පුවතක් වාර්තා වේ. හොරණ ගුරු ගොඩ පිහිටි රබර් සංවර්ධන දෙපාර්තමේන්තුවේ පැල තවාන සඳහා වතුර යොදා ගන්නා පොකුණ හාරා වැලි ජාවාරමක් සිදු කර ඇත. ඒ බව සැළ වී කෘෂිකර්ම රාජ්‍ය අමාත්‍ය විදුර වික්‍රමනායක අද පෙරවරුවේ එම ස්ථානයට ගොස් නිලධාරීන් සහ ප්‍රදේශවාසීන් සමග සාකච්ඡා කොට පොලීසිය දැනුවත් කළේ, මේ පිළිබඳව කඩිනමින් පරීක්ෂණයක් සිදු කොට නීතිය ක්‍රියාත්මක කරන ලෙසයි."
    },
    {
        "content": "අමාත්‍යාංශ ලේකම් නීල් හපුහින්න මහතා සඳහන් කළේ, ඊට අදාළ අමාත්‍ය මණ්ඩල පත්‍රිකාව ලබන සතියේ අමාත්‍ය මණ්ඩලයට ඉදිරිපත් කරන බවයි. ඒ අනුව, මීට පෙර බත්තරමුල්ලේ පිහිටි ගොවිජන මන්දිරයට කෘෂිකර්ම අමාත්‍යාංශය ගෙන යෑමට නියමිතව ඇතැයි, ඔහු ප්‍රකාශ කළේ ය. ලේකම්වරයා සඳහන් කළේ, දැනට අමාත්‍යාංශය පවත්වාගෙන යන රාජගිරියේ පිහිටි ගොඩනැගිල්ලට අධික කුලී වියදමක් දැරීමට සිදුවීම මෙන්ම කරුණු කිහිපයක් මත මෙම පියවර ගන්නා බවයි. රාජගිරියේ පිහිටි කෘෂිකර්ම ගොඩනැගිල්ල සම්බන්ධයෙන්, වංචා දූෂණ සෙවීමේ ජනාධිපති කොමිසම හමුවේ කරුණු විමර්ශනයට ලක් වූ අතර, එහිදී හිටපු අග්‍රාමාත්‍ය රනිල් වික්‍රමසිංහ මහතා සාක්ෂි දෙමින් පැවසුවේ, රාජගිරියේ ගොඩනැගිල්ලට රජය කළ මුළු වියදම රුපියල් බිලියන දෙකකට අධික බවයි. ඉන්, බලාපොරොත්තු වූ ප්‍රතිඵල නොලැබුණු බව අග්‍රාමාත්‍ය රනිල් වික්‍රමසිංහ මහතා කොමිසම හමුවේ පිළිගත්තේ ය. ගොඩනැගිල්ල වෙනුවෙන් බදු ගිවිසුම් අත්සන් කර ඇත්තේ වසර පහක් සඳහායි."
    },
    {
        "content": "නාවික හමුදාව සඳහන් කළේ, ඔවුන් සතුව තිබු බීඩි කොළ කිලෝ 818 ක් සිය භාරයට ගත් බවයි. ඊයේ කළ මෙහෙයුමකදී සැකකරුවන්, බිඩී කොළ තොගය සහ ඔවුන් පැමිණි ලොරි රථ 02 ක්, කැබ් රථයක් සහ වෑන් රථයක් ද නාවික හමුදා භාරයට ගෙන තිබේ. සැකකරුවන් වයස අවුරුදු 23 ත් 60 ත් අතර වියෙහි පසුවන පුත්තලම, නාඋල, මාතලේ, කල්පිටිය, තලවිල සහ ගලේවෙල යන ප්‍රදේශවල පදිංචිකරුවන් ය. අත්අඩංගුවට ගත් සැකකරුවන්, බිඩී කොළ තොගය සහ ලොරි රථ 02 ක, කැබ් රථය මෙන්ම වෑන් රථය ඉදිරි පරීක්‍ෂණ කටයුතු සඳහා කොළඹ, රේගු කාර්යාලය වෙත භාර දී තිබේ. මේ අතර, තුනුක්කායි ප්‍රදේශයේ ඉලුප්පුකඩවායි වෙරළ තීරයේ සිදු කළ සෝදිසි කිරීමකදී බීඩිකොළ කිලෝග්‍රෑම් 123 සොයා ගැනීමට නාවික හමුදාව සමත්ව තිබේ. නාවික හමුදාව පැවසුවේ, සොයා ගන්නා ලද එම බීඩි කොළ තොගය ඉදිරි පරීක්ෂණ කටයුතු සඳහා යාපනය, රේගු කාර්යාලය වෙත භාර දුන් බවයි."
    },
    {
        "content": "පොලීසිය ප්‍රකාශ කළේ, බස් රථයක් හා ත්‍රිරෝද රථයක් එකිනෙක ගැටීමෙන් අනතුර සිදුව ඇති බවයි. අනතුරින් 55 හැවිරිදි ත්‍රිරෝද රථ රියදුරා මියගොස් තිබේ. ඔහු බොරුපන ප්‍රදේශයේ පදිංචිකරුවෙකි. අනතුරට සම්බන්ධ බස් රථයේ රියැදුරා අත්අඩංගුවට ගත් බව පොලිසිය ප්‍රකාශ කළේ ය. ඔහු හෙට අධිකරණයට ඉදිරිපත් කිරිමට නියමිතයි. අනතුර සම්බන්ධයෙන්, ආරක්ෂිත කැමරා දර්ශන මගින් ඉදිරි විමර්ශන සිදුවන බව පොලීසිය පැවසී ය."
    },
    {
        "content": "එම දෙපාර්තමේන්තුව සඳහන් කළේ, උතුරු, උතුරු මැද , නැගෙනහිර සහ ඌව පළාත්වල වැසි තත්ත්වය ලබන 09 සහ 10 යන දිනවල යළිත් වැඩිවිය හැකි බවයි. අද රාත්‍රීයේ සබරගමු පළාතෙත්, ගාල්ල මාතර හා කළුතර දිස්‍ත්‍රික්ක වලත්, මිලිමිටර් 50 ත් 75 ත් අතර, තරමක් තද වැසි ඇති විය හැකි බව ද, කාලගුණ අනාවැකියේ සඳහන් ය. වැසි සමග තාවකාලිකව තද සුළං ඇති විය හැකි බැවින් ඒ පිළිබඳ අවධානයෙන් සිටින්නැයි, කාලගුණ විද්‍යා දෙපාර්තමේන්තුව ජනතාවට දැනුම් දෙයි. මේ අතර, දින කිහිපයක් පුරා පැවති අධික වර්ෂාවෙන් පුද්ගලයින් එක්ලක්ෂ හැට තුන්දහසකට අධික පිරිසක් තවදුරටත් පීඩාවට පත්ව ඇති බව, ආපදා කළමනාකරණ මධ්‍යස්ථානය පවසයි. එහි සහකාර අධ්‍යක්ෂ ප්‍රදීප් කොඩිප්පිලි මහතා සඳහන් කළේ, ඔවුන්ට සහන සැලසීම අඛණ්ඩව සිදුකරන බවයි. අධික වැසි හේතුවෙන්, ජලාශ 30 කට අධික සංඛ්‍යාවක් තවදුරටත් වාන් දමන අතර, ඒ පිළිබඳව ජලාශ පහළ සිටින ජනතාව අවධානයෙන් සිටින්නැයි, ප්‍රදීප් කොඩිප්පලි මහතා පැවසී ය. මේ අතර, පවතින වැසි සමඟ බදුල්ල, මහනුවර, නුවරඑළිය, රත්නපුර හා මොණරාගල දිස්ත්‍රික්ක වලට නායයාමේ අනතුරු ඇගවීම් තවදුරටත් ක්‍රියාත්මක බව, ජාතික ගොඩනැගිලි පර්යේෂණ සංවිධානයේ ජ්‍යේෂඨ භූ විද්‍යාඥ ආචාර්ය පද්මකුමාර ජයසිංහ මහතා පවසයි."
    },
    {
        "content": "ඔහු මේ අදහස් පළ කළේ, ඊයේ පස්වරුවේ සිරස FM ඔස්සේ විකාශය වූ රේඩියෝ සටන වැඩසටහනේදී ය."
    },
    {
        "content": "මෙම උත්සවයේ ප්‍රධාන ආරාධිතයා ලෙස සහභාගි වුයේ අග්‍රාමාත්‍ය මහින්ද රාජපක්ෂ මහතායි. මෙහිදී සමරු මුද්දරයක් සහ මුල් දින කවරයක්ද නිකුත් කෙරිණ. . හෙක්ටයාර 269 ක් වන මෙම භූමිය ගොඩ කිරීම සිදු කෙරුණේ චීන රජයේ ව්‍යපෘතියක් ලෙසයි. මේ උත්සවයට සමගාමීව විශේෂ මල් වෙඩි සංදර්ශනයක් ද වරාය නගර පරිශ්‍රයේදී පැවැත්වුණු අතර එය නැරඹීමට විශාල පිරිසක් ගාළු මුවදොර පිටියට පැමිණ සිටියේ ය."
    },
    {
        "content": "1. : ශ්‍රී ලංකාවේ කැරොලයින් ජූරි 2020 ලෝක විවාහක රූ රැජිණ කිරුළ දිනා ගත්තා ය. 2.  : කොළඹ වරාය නගර භූමිය මෙරට භූමියේ කොටසක් ලෙස එක් කිරීමේ නිල උත්සවය අග්‍රාමාත්‍ය මහින්ද රාජපක්ෂ මහතාගේ ප්‍රධානත්වයෙන් පැවැත්විය. 3.  : ස්වභාවික ආපදා හඳුනා ගැනීම, ඒවාට මුහුණ දීම හා කළමනාකරණය සම්බන්ධයෙන් මේ දිනවල යොමුව ඇත්තේ විශේෂ අවධානයකි. 4.  : කෘෂිකර්ම අමාත්‍යාංශය පෙර තිබූ ස්ථානයට රැගෙන යාම සඳහා පියවර ගන්නා බව කෘෂිකර්ම අමාත්‍යාංශය පවසයි. 5. : ගල්කිස්ස ප්‍රදේශයේ සිදු වූ රිය අනතුරකින් පුද්ගලයෙකු මිය ගොස් තිබේ. 6.  : ඕස්ටේලියාවේ පැතිරයමින් තිබෙන ලැව් ගිනි එරට ජනාකීර්ණ නගරයක් වන සිඩ්නි නගරාසන්නයට ව්‍යාප්ත වී තිබේ."
    },
    {
        "content": "එහි ලේකම් සිරිපාල හෙට්ටිආරච්චි මහතා සඳහන් කළේ, ඒ සඳහා වන චක්‍රලේඛය ඉදිරි සතියේ නිකුත් කරන බවයි. තමන්ට විශේෂ දීමනාවක් ලබා දෙන්නැයි ඉල්ලා පසුගිය සමයේ රජයේ විධායක නිලධාරීන්ගේ සංගමය අඛණ්ඩ වැඩ වර්ජනයක ද නිරත විය. ඒ අනුව පසුගිය රජයේ කැබිනට් මණ්ඩලය විසින් ඔවුන් සඳහා රුපියල් 15,000 ක විශේෂ දීමනාවක් ලබාදීමට අනුමැතිය ලබා දුන්නේ ය. සිරිපාල හෙට්ටිආරච්චි මහතා පැවසුවේ, එම දීමනාව එලෙස ජනවාරි 1 වැනි දා සිට ලබාදෙන බවයි."
    },
    {
        "content": "1.  : ජනාධිපතිවරයාගේ නම භාවිත කර රාජ්‍ය ආයතනවල රැකියා ලබාදෙන බව පවසමින් මුදල් වංචා කරන පිරිසක් පිළිබඳව තොරතුරු අනාවරණය වී තිබේ. 2  : කොළඹදී පැහැරගෙන තර්ජනය කළ බව කියන ස්විට්සර්ලන්ත තානාපති කාර්යාලයේ සේවයේ නියුතු ශ්‍රී ලාංකික කාන්තාව වන ගානියා වැනිස්ටර් ෆ්‍රැන්සිස්ගෙන් පැය 9ක කාලයක් ප්‍රකාශ සටහන් කරගත් බව අපරාධ පරීක්ෂණ දෙපාර්තමේන්තුව ඊයේ අධිකරණයට දුන්නේ ය. 3  මරණීය දණ්ඩනය නියම කර ඇති සිරකරුවන් එල්ලා මැරීම වළක්වමින් නිකුත් කර ඇති අතුරු තහනම් නියෝගය ලබන මාර්තු 20 දක්වා යළි දීර්ඝ කිරීමට ශ්‍රේෂ්ඨාධිකරණය ඊයේ තීරණය කළේ ය. 4  : රාජ්‍ය අමාත්‍යාංශ 32 ක් සඳහා ලේකම්වරු පත් කර තිබේ. 5.  :ජල ගාස්තු ඉදිරියේදී වැඩි කිරීමට සිදු වන බව ජල සම්පාදන පහසුකම් රාජ්‍ය අමාත්‍ය වාසුදේව නානායක්කාර පවසයි. \n1.  :නවසීලන්තයේ වයිට් අයිලන්ඩ් ගිනි කන්ද අනපේක්ෂිත අයුරින් විධාරණයවීමෙන් පුද්ගලයින් 5 දෙනෙකු ජීවිතක්ෂයට පත් ව තිබේ. 1.  :අන්තර් ජාතික තහනම් උත්තේජක පාලන ආයතනය ඊයේ රුසියාවට වසර 4 ක ක්‍රීඩා තහනමක් පනවා තිබේ."
    },
    {
        "content": "ඒ, යුද හමුදාපති ලුතිනන් ජෙනරාල් ශවේන්ද්‍ර සිල්වා මහතා විසිනි. යුද හමුදා මුලස්ථානය සඳහන් කළේ, නව මාධ්‍ය ප්‍රකාශකවරයා ලබන 17 වැනි දා සිය ධුරයේ රාජකාරී ආරම්භ කරන බවයි. ඔහු ගජබා රෙජිමේන්තුවේ කීර්තිමත් නිලධාරියෙකි. 2017 වසරේ දෙසැම්බර් සිට එම ධුරයේ කටයුතු කළේ මේජර් ජෙනරාල් සුමිත් අතපත්තු මහතායි. ඔහු ලබන 17 වැනි දා සිට යුද හමුදා මුලස්ථානයට අනුයුක්ත කර ඇති අතර සුමිත් අතපත්තු මහතා ශ්‍රී ලංකා යුද හමුදාවේ සිංහ රෙජිමේන්තුවේ දක්ෂ නිලධාරියෙකි."
    },
    {
        "content": "අද උදෑසන එම අනතුර සිදුවන විට ඔරුවේ යාත්‍රා කරමින් සිටි පුද්ගලයින් ගණන 5 කි. ඉන් එක් අයෙකු ගොඩබිමට පිහිනා විත් දිවි බේරා ගෙන ඇතැයි පොලීසිය පැවසීය. තව ත් අයෙකු බේරාගෙන ඇත්තේ වෙනත් බෝට්ටුවක ගමන්ගත් පිරිසකි. අනෙක් පුද්ගලයින් දෙදෙනා ඔරුවත් සමග මුහුදට ගසාගෙන ගොස් තිබේ. ඔවුන් සොයා නාවික හමුදාව මෙහෙයුම් ක්‍රියාත්මක කර ඇතැයි අප වාර්තාකරු සඳහන් කළේ ය."
    },
    {
        "content": "කොග්ගල වෙරළ තීරයේ තිබී ධීවරයෙකුගේ මළසිරුරක් අද උදෑසන සොයාගෙන තිබේ. පොලීසිය සඳහන් කළේ, ඔහු කොග්ගල ප්‍රදේශයේ පදිංචි 57 හැවිරිදි පුද්ගලයෙක් බවයි. ඔහුගේ මරණයට හේතුව මෙතෙක් අනාවරණය වී නොමැති අතර පශ්චාත් මරණ පරීක්ෂණ කටයුතු කරාපිටිය රෝහලේ දී සිදු කිරීමට නියමිත ය."
    },
    {
        "content": "එහි ලේකම් සිරිපාල හෙට්ටිආරච්චි මහතා සඳහන් කළේ, ඒ සම්බන්ධයෙන් ඔවුන් වෙත ලිඛිතව දැනුම්දීමට පියවර ගත් බවය. මෙතෙක් පසුගිය රජයේ අමාත්‍යවරුන්ගේ තම නිල නිවාස හා නිල වාහන භාර දී ඇත්තේ පාඨලී චම්පික රණවක මහතා පමණක් බව ද ලේකම්වරයා පැවසීය. ඔහු සඳහන් කළේ, උද්ගතව ඇති තත්ත්වය සම්බන්ධයෙන් ගත යුතු ක්‍රියාමාර්ග පිළිබඳව ජනාධිපති ලේකම්වරයාගෙන් ද උපදෙස් ලබා ගත් බවයි. හිටපු අමාත්‍යවරුන් විසින් තමන් භාවිත කළ නිල නිවාස හා නිල වාහන මෙතෙක් භාර නොදීමෙන් නව රජයේ අමාත්‍යවරුන්ට නිල නිවාස ලබාදීමට නොහැකි වී ඇති බව සිරිපාල හෙට්ටිආරච්චි මහතා සඳහන් කළේ ය."
    },
    {
        "content": "දිවයින බලපා ඇති අධික වැසි සහිත කාලගුණය හේතුවෙන් පවුල් 3,691කට අයත් පුද්ගලයින් 11,793 දෙනෙකු අවතැන් වී තිබේ. ආපදා කළමනාකරණ මධ්‍යස්ථානය සඳහන් කළේ, ඉන් පුද්ගලයින් 149,100 දෙනෙකුට බලපෑම් එල්ල වී ඇති බවයි. මේ හේතුවෙන් නිවාස 1,131 කට හානිවී තිබේ. ඒ, අතරට පුර්ණ නිවාස හානි 27ක් ඇතුළත් වේ. මේ අතර අද පස්වරුවේ බදුල්ල, මහනුවර, නුවරඑළිය, රත්නපුර හා මොණරාගල දිස්ත්‍රික්කවලට යළි නායයාමේ අනතුරු ඇඟවීම් නිවේදන නිකුත් කළේ ය. එමෙන්ම අධික වර්ෂාවත් සමග ජලාශ 34 ක් වාන් දමමින් පවතී. මේ අතර මුහුදුයාමේදී විමසිලිමත් වන්නැයි ධීවර දෙපාර්තුමේන්තුව ධීවර ප්‍රජාවට දැනුම් දෙයි. ඒ මුහුදේ සුළං වේගය පැයට කිලෝමිටර් 80ක් පමණ දක්වා ඉහළයාම හේතුවෙනි. මේ අතර, අම්පාර, මඩකලපුව, මොණරාගල සහ බදුල්ල දිස්ත්‍රික්කවලට මිලිමිටර් 200 ක පමණ ඉතා තද වැසි ඇතිවිය හැකි බව කාලගුණ විද්‍යා දෙපාර්තමේන්තුව පවසයි. ත්‍රිකුණාමලය, අනුරාධපුරය, පොලොන්නරුව, මුලතිව්, කිලිනොච්චිය, වවුනියාව, නුවරඑළිය සහ මාතලේ දිස්ත්‍රික්කවලට මිලිමීටර් 150 ක පමණ වැසි ඇතිවිය හැකියි."
    },
    {
        "content": "රාජ්‍ය බුද්ධි සේවයේ නව අධ්‍යක්‍ෂවරයා ලෙස බ්‍රිගේඩියර් සුරේෂ් සලෙයි මහතා පත් කර තිබේ. යුද හමුදා නිලධාරියෙකු රාජ්‍ය බුද්ධි සේවයේ ප්‍රධානියා ලෙස පත්වුණු පළමු අවස්ථාව ද මෙයයි. ඔහු යුරෝපයේ වසර 3ක කාලයක් සහ මැලේසියාවේ වසර 2ක කාලයක් රාජ්‍ය තාන්ත්‍රික නිලධාරියෙකු ලෙසද කටයුතු කළේ ය. බ්‍රිගේඩියර් සුරේෂ් සලෙයි මහතා මීට පෙර හමුදා බුද්ධි අංශයේ ප්‍රධානි ධූරයේ ද කටයුතු කර ඇත. ඔහු 1987 වසරේදී ශ්‍රී ලංකා යුද හමුදාවට එක්වන්නේ, කැඩෙට් නිලදාරියෙකු ලෙසට ය. මේ අතර මීට පෙර රාජ්‍ය බුද්ධි අංශ ප්‍රධානියා ලෙස කටයුතු කළ ජ්‍යෙෂ්ඨ නියෝජ්‍ය පොලිස්පති නිලන්ත ජයවර්ධන මහතා පොලිස් මූලස්ථානයට අනියුක්ත කර තිබේ."
    },
    {
        "content": "කොළඹදී රඳවාගෙන තර්ජනය කළ බව කියන ස්විට්සර්ලන්ත තානාපති කාර්යාල නිලධාරිනිය අපරාධ පරීක්ෂණ දෙපාර්තමේන්තුවට පැමිණ ප්‍රකාශයක් ලබා දී පිටව ගිය බවට වාර්තා වේ. ඇයට අධිකරණයේ අවසරයකින් තොරව හෙට දිනය දක්වා විදේශ ගතවීම ද තහනම් කිරීමට පසුගිය තුන්වනදා අධිකරණය නියෝග කළා ය. එම නියෝගය කළේ, කොළඹ ප්‍රධාන මහේස්ත්‍රාත් ලංකා ජයරත්න මෙනෙවියයි. මේ අතර හෙට දිනයට පෙර අපරාධ පරීක්ෂණ දෙපාර්තමේන්තුවේ පෙනී සිට ප්‍රකාශයක් ලබාදෙන ලෙස දන්වා නොතීසි නිකුත් කිරීමට ද මහේස්ත්‍රාත්වරිය එහිදි නියෝග කළේ ය."
    },
    {
        "content": "රජයේ අධිනීතිඥ නිෂාරා ජයරත්න මෙනවිය ජනාධිපති අතිරේක ලේකම් නීති ලෙස පත්කර ඇත. ඒ, ජනාධිපති ලේකම් පී.බී ජයසුන්දර මහතාගේ අත්සනින් නිකුත් කෙරුණු පත්වීම් ලිපියකිනි. ඒ, අනුව නිශාරා ජයරත්න මෙනවිය මෙම තනතුරේ අර්ධකාලීනව රාජකාරී කිරීමට නියමිතව ඇති අතර නීතිපති දෙපාර්තමේන්තුවේ ද රාජකාරී සිදුකරනු ඇති. නව පත්වීමට අදාළ රාජකාරී හෙට ආරම්භ කරන බව නිවුස් ෆස්ට් කළ විමසීමකදී නිශාරා ජයරත්න මෙනවිය සඳහන් කළා ය. ඇය මේ වනවිට නීතිපති දප්පුල ද ලිවේරා මහතාගේ මාධ්‍ය සම්බන්ධීකාරකවරිය ලෙස කටයුතු කරයි."
    },
    {
        "content": "ශ්‍රී ලංකා නාවික හමුදාවේ 69 වැනි සංවත්සරය අදට යෙදී තිබේ. රට වට බැඳි රන් පවුරක් තේමාවෙන් සිලෝන් රෝයල් නේවී පිහිටවූයේ 1950 දෙසැම්බර් 9 වැනිදා ය. 1972 ශ්‍රී ලංකා ජනරජ ව්‍යවස්ථාවත් සමග සිලෝන් රෝයල් නේවී නම ඉවත් කර ශ්‍රී ලංකා නාවික හමුදාව ලෙසින් එය හැඳින්වීම ආරම්භ කළේ ය. සතුරු ආක්‍රමණවලදී සයුරේ අණසක පතුරවමින් ලංකාද්වීපය රැක ගැනීමට නාවික සෙබළුන් කළ මෙහෙවර ඉතිහාසයේ ලියැවී ඇත්තේ රන් අකුරින් ය. දේශීය මෙන්ම කලාපීය සාගර අවකාශය තුළින් මතුවිය හැකි ඕනෑම අභියෝගයකට මුහුණදිය හැකි යුදමය ශක්තියකින් පරිපූර්ණ ශ්‍රී ලංකා නාවික හමුදාව අද සිය 69 වැනි සංවත්සරය සමරන්නේ මහත් අභිමානයෙන් ය. කුරිරු ත්‍රස්තවාදය මව්බිමෙන් මුලිනුපුටා දැමීම සඳහා දියත් කළ මානූෂීය මෙහෙයුමේදී නාවික හමුදාව ඉටුකළ අමිල මෙහෙවර මෙරට ජන හදවත් තුළින් කිසිදා මැකී නොයනු ඇති. සිවිල් සමාජය නීතිගරුක කිරීම වෙනුවෙන් වර්තමානයේ නාවික හමුදාවෙන් ඉටුවන්නේ අද්විතීය මෙහෙවරකි. වර්ග කිලෝමීටර 65 610 ක භූමි ප්‍රමාණයක මුහුදු සැතපුම් 200 ක් පුරා නාවික හමුදා අණසක පැතිරී ඇත්තේ, මිලියන 20 කට අධික ජීවිත සුරක්ෂිත කිරීමේ ඒකායන පරමාර්ථයෙන් ය. අද අභිමානවත් 69 වැනි සංවත්සරය සමරන ශ්‍රී ලංකා නාවික හමුදාවට දේශයේ උත්තමාචාරය."
    },
    {
        "content": "1.   : කොළඹදී රඳවාගෙන තර්ජනය කළ බව කියන ස්විට්සර්ලන්ත තානාපති කාර්යාල නිලධාරිනිය අපරාධ පරීක්ෂණ දෙපාර්තමේන්තුවට පැමිණ ප්‍රකාශයක් ලබා දී පිටව ගිය බවට වාර්තා වේ. 2.   :කැලණිය රජමහා විහාරස්ථ දායක සභාවේ සභාපති ලෙස වෛද්‍ය සමන් වීරසිංහ මහතා ඊයේ තෝරා පත් කර ගත්තේ ය. 3.   : රජයේ අධිනීතිඥ නිෂාරා ජයරත්න මෙනවිය ජනාධිපති අතිරේක ලේකම් නීති ලෙස පත්කර ඇත. 4.   රාජ්‍ය බුද්ධි සේවයේ නව අධ්‍යක්‍ෂවරයා ලෙස බ්‍රිගේඩියර් සුරේෂ් සලෙයි මහතා පත් කර තිබේ. 5.   : රජයේ විධායක නිලධාරීන්ට ලබන 1 වැනි දා සිට රුපියල් 15,000 ක විශේෂ දීමනාවක් ලබාදීමට රාජ්‍ය පරිපාලන, ස්වදේශ කටයුතු පළාත් සභා හා පළාත් පාලන අමාත්‍යාංශය පවසයි. 1.   : අමෙරිකානු නියෝජිත මන්ත්‍රී මණ්ඩලයේ ඩිමොක්‍රැටික් මන්ත්‍රීවරුන් ජනාධිපති ඩොනල්ඩ්ට ට්‍රම්ප්ට එරෙහිව දෝශාභියෝග චෝදනා කෙටුම්පත් කිරීමට සූදානම් වෙති. 1.   : ලෝක හෙවිවේට් බොක්සිං ශූරතාව යළි ත් වරක් හිමිකර ගැනීමට බ්‍රිතාන්‍යයේ සුපිරි බොක්සිං ක්‍රීඩක ඇන්තනි ජොෂුවා සමත් විය."
    },
    {
        "content": "අම්පාර, මඩකලපුව, මොණරාගල හා බදුල්ල දිස්ත්‍රික්කවල ඇතැම් ස්ථානවලට මිලිමීටර් 200 ක පමණ තද වර්ෂාපතනයක් අපේක්ෂා කරන බව කාලගුණ විද්‍යා දෙපාර්තමේන්තුව පවසයි. කාර්යයේ නියුතු කාලගුණ විද්‍යාඥ නදීකා රණවීර මහත්මිය පැවසුවේ ත්‍රීකුණාමලය, අනුරාධ‍පුරය, පොලොන්නරුව, මුලතිව්, කිලිනොච්චි, වවුනියාව, නුවරඑළිය සහ මාතලේ යන දිස්ත්‍රික්කවල ඇතැම් ස්ථානවලට මිලිමීටර් 100 ත් 150 ත් අතර තද වර්ෂාපතනයන් ඇති විය හැකි බවයි. අයහපත් කාලගුණය හේතුවෙන් පුද්ගලයින් 150,000කට අධික පිරිසක් පීඩාවට පත්ව ඇතැයි ආපදා කළමනාකරණ මධ්‍යස්ථානය පවසයි. නිවාස 1131කට අර්ධ හානිවී ඇති අතර පුර්ණ වශයෙන් හානිවූ නිවාස සංඛ්‍යාව 27 කි. ආපදා කළමනාකරණ මධ්‍යස්ථානයේ සහකාර අධ්‍යක්ෂ ප්‍රදීප් කොඩිප්පිලි මහතා පැවසුවේ පීඩාවට පත්වූවන් වෙනුවෙන් අඛණ්ඩව සහන ක්‍රියාත්මක බවයි. මේ අතර බදුල්ල, මහනුවර, නුවරඑළිය, රත්නපුර හා මොණරාගල දිස්ත්‍රික්කවලට යළි නායයාමේ අනතුරු ඇගවීම් නිවේදනය අඛණ්ඩව ක්‍රියාත්මක බව ජාතික ගොඩනැගිලි පර්යේෂණ සංවිධානයේ ජ්‍යේෂඨ භූ විද්‍යාඥ ආචාර්ය වසන්ත සේනාධීර මහතා පැවසුවේ ය."
    },
    {
        "content": "කිරිපිටි මිල පහත දමා තිබේ. ඒ, අනුව පාරිභෝගික කටයුතු අධිකාරියේ සභාපති ආචාර්ය ලලිත් සෙනවීර මහතා පැවසුවේ, කිරිපිටි කිලෝග්‍රෑමයක මිල රුපියල් 40කින් හා ග්‍රෑම් 400 ක මිල රුපියල් 15කින් ද පහත දමා ඇති බවයි."
    },
    {
        "content": "සංවිධානාත්මක අපරාධකරුවෙකු වන අංගොඩ ලොක්කාගේ ගෝලයෙක් මුල්ලේරියාව, අංගොඩ ප්‍රදේශයේදී කේරල ගංජා සමග අත්අඩංගුවට ගෙන තිබේ. ඒ, පොලිස් විශේෂ කාර්ය බලකාය කළ මෙහෙයුමකදී ය. සැකකරු සන්තකයේ තිබී සොයාගෙන ඇති කේරල ගංජා ප්‍රමාණය කිලෝග්‍රෑම් 1යි ග්‍රෑම් 35 කි. සැකකරු සංවිධානාත්මක අපරාධකරුවෙකු හා මත්ද්‍රව්‍ය ජාවාරම්කරුවෙකු වන බව පොලීසිය ප්‍රකාශ කළේ ය."
    },
    {
        "content": "එහි ජල කළමනාකරණ අංශයේ අධ්‍යක්ෂ ජානකී මීගස්තැන්න මහත්මිය සඳහන් කළේ, මහකනදරාව ජලාශයේ වාන් දොරටු දෙකක්ද අද පෙරවරු 8.30 ට විවෘත කළ බවයි. මේ හේතුවෙන් මල්වතුඔය ජල මට්ටම ශීඝ්‍රයෙන් ඉහළ යමින් පවතින බව ඇය සඳහන් කළා ය. ජානකී මීගස්තැන්න මහත්මිය පැවසුවේ , නුවරවැවේ ජල මට්ටම ද පිටාර මට්ටමට ආසන්න වෙමින් ඇති බවයි."
    },
    {
        "content": "ඉන්දීය මාධ්‍ය වාර්තා කරන්නේ, සැකකරුවන් අපරාධය සිදුවූ ස්ථානයට රැගෙන ගිය අවස්ථාවේ පොලීසියෙන් මිදී පලා යාමට උත්සාහ කිරීමේදී මෙම වෙඩි තැබීම සිදු කර ඇති බවයි. තරුණ වෛද්‍යවරිය සමූහ ලෙස දූෂණය කර, මරා දැමීමේ සිද්ධිය සම්බන්ධයෙන් අත්අඩංගුවට ගත් අවුරුදු 20ත් 26ත් අතර වයස්වල පසුවන මෙම සැකකරුවන් සිව් දෙනා පොලිස් භාරයේ පසුවූහ. පශු වෛද්‍යවරිය සමූහ දූෂණයට ලක්කර ඝාතනය කිරීමේ සිද්ධියට සම්බන්ධ සැකකරුවන්ට එරෙහිව පසුගිය දින කිහිපයේම ඉන්දියාවේ ප්‍රදේශ රැසක ජනතාව වීථි බැස විරෝධය පළ කළේ,  සැකකරුවන් තමන්ට භාර දෙන ලෙස ඉල්ලමිනි. 27 හැවිරිදි පශු වෛද්‍යවරිය පසුගිය 28 වැනිදා සිය යතුරු පැදියෙන් ගමන් කරමින් සිටින අතරතුර සැකකරුවන් ඇය සමූහ ලෙස දූෂණයට ලක් කර ඝාතනය කිරීමෙන් පසු සිරුර පුළුස්සා දමා තිබිණ."
    },
    {
        "content": "අද දකුණු ආසියානු ක්‍රීඩා උළෙළදී ඔවුන් තරගය නිම කළේ, තත්පර 39.14 ක කාලයක් වාර්තා කරමිනි. අද ශ්‍රී ලංකා ක්‍රීඩකයින් බිඳ දැමුවේ මීට පෙර තත්පර 39.40 ක කාලයක් සටහන් කරමින් ඉන්දීය ක්‍රීඩකයින් තබා තිබූ වාර්තාවයි. කෙටිදුර ධාවන ශුරයින් වන හිමාෂ ඒශාන් , විනෝජ් සුරංජය , චානුක සන්දීප හා යුපුන් ප්‍රියදර්ශන ශ්‍රී ලංකා කන්ඩායම නියෝජනය කළහ. ශ්‍රී ලංකා කාන්තා 100 x 4 කණ්ඩායම ද තත්පර 44 .89 ක කාලයක් වාර්තා කරමින් එම තරගයේ රන් පදක්කම දිනා ගත්තේ ය. ලක්ෂිකා සුගන්ධි, සදීපා ඇන්ඩර්සන්, අමාෂා ද සිල්වා, සාරංගි ලක්ෂිණි ශ්‍රී ලංකා කාන්තා කණ්ඩායම නියෝජනය කළහ."
    },
    {
        "content": "විදුලිබල හා බලශක්ති අමාත්‍යාංශය නිකුත් කළ මාධ්‍ය නිවේදනයක දැක්වෙන්නේ අමාත්‍ය මහින්ද අමරවීර මහතාගේ ප්‍රධානත්වයෙන් ඊයේ පැවැති සාකච්ඡාවකදී මෙම තීරණයට එළැඹි බවයි. ලංකා විදුලිබල මණ්ඩලය, මහජන උපයෝගීතා කොමිෂන් සභාව, විදුලිබල හා බලශක්ති අමාත්‍යාංශයේ නිලධාරීන් සහ විෂය භාර අමාත්‍ය මහින්ද අමරවීර මහතා අතර පැවති මෙම සාකච්ඡාවේදී මෙරටට බලපෑ හැකි විදුලිබල අර්බුදය පිළිබඳව අවධානය යොමු කර තිබිණ. නිවේදනයේ දැක්වෙන්නේ, 2020 වසරේ අප්‍රේල් – මැයි වන විට දිවයිනට දැවැන්ත විදුලි අර්බුදයකට බලපෑ හැකි අතර එම අර්බුදය, විදුලි කප්පාදුවක් දක්වා යා හැකි යැයි මෙහිදී ප්‍රකාශ වූ බවයි. ජාතික පද්ධතියට අලුතින් විදුලි ධාරිතාවක් එක් නොවීමට ප්‍රධාන හේතුව ජාතික විදුලිබල පනත බවත්, එහි ඇතැම් වගන්ති, නව විදුලි උත්පාදනය සම්බන්ධයෙන් තීරණ ගැනීමට බාධාවක් වූ බවත් නිලධාරීන් මෙහිදී පෙන්වා දී තිබේ. අමාත්‍ය මහින්ද අමරවීර මහතා, සඳහන් කර ඇත්තේ විදුලි නිෂ්පාදනයට බාධාවක් වන ආකාරයේ වගන්ති එහි ඇත්නම් ඒවා සංශෝධනය කිරීම සඳහා විශේෂ කමිටුවක් පත් කරන ලෙසයි. විදුලිබල අමාත්‍යාංශයේ ලේකම් වසන්තා පෙරේරා මහත්මියගේ ප්‍රධානත්වයෙන් එම කමිටුව ක්‍රියාත්මක වන අතර ලබන සතියේදී මේ සම්බන්ධ අමාත්‍ය මණ්ඩල පත්‍රිකාවක් ඉදිරිපත් කිරීමට පියවර ගත යුතු බව අමාත්‍යවරයා සඳහන් කර තිබේ."
    },
    {
        "content": "පොලීසිය සඳහන් කළේ, සංවිධානාත්මක අපරාධ සිදු කිරීම සම්බන්ධයෙන් ඔහු අවශ්‍ය කරන සැකකරුවෙකු බවයි. අත්අඩංගුවට ගත් සැකකරු දැනට විදේශගතව සිටින මරනමානන්ගේ චමින්ද රෝහණ මංජු නොහොත් කළු සාගර නමින් හඳුන්වන අයගේ මෙහෙයවීම මත හෙරොයින් ජාවාරම සිදු කර ඇති බවට අනවරණයවී ඇතැයි, පොලීසිය පැවසී ය. කළු සාගර නමැත්තා 2015 මැතිවරණ සමයේ කොළොන්නාව ප්‍රදේශයේ වෙඩි තබා අනර්ථයක් සිදු කිරීම, විෂ මත්ද්‍රව්‍ය ජාවාරම් කිරීම සම්බන්ධයෙන් අත්අඩංගුවට ගෙන ඇප මත මුදා හැර සිටි අයෙකු බව ද පොලීසිය වැඩිදුරටත් ප්‍රකාශ කළේ ය."
    },
    {
        "content": "එහි සභාපති එන්.කේ ජයවර්ධන මහතා සඳහන් කළේ, එම තීරණය අනුව කේක් කිලෝග්‍රෑම් 1ක මිල ද , රුපියල් 50 කින් අඩු කරන බවයි. රජය ලබා දුන් බදු සහන වාසිය ජනතාවට ලබා දීම මෙහි අරමුණ බව ඔහු පැවසී ය."
    },
    {
        "content": "එම පුරප්පාඩුව ඇති වූයේ රත්නපුර දිස්ත්‍රික් පාර්ලිමේන්තු මන්ත්‍රී රංජිත් සොයිසා මහතා අභාවප්‍රාප්ත වීමෙන් පසුවය. ඒ, අනූව රත්නපුර දිස්ත්‍රික් තේරීම්භාර නිලධාරීවරයා එක්සත් ජනතා නිදහස් සන්ධාන මනාප ලැයිස්තුවේ ඉදිරියෙන් සිටින අපේක්ෂයා සම්බන්ධයෙන් තොරතුරු ලබාගනු ඇති. අනතුරුව ජාතික මැතිවරණ කොමිසම පුරප්පාඩු මන්ත්‍රී ධූරය සඳහා ඔහුගේ නම ගැසට් මගින් ප්‍රකාශයට පත් කිරීමට නියමිත ය."
    },
    {
        "content": "කොටිකාවත්ත ප්‍රදේශයේදී, ලබුගම සිට කොළඹට ජලය රැගෙන එන ප්‍රධාන නළයක පිපිරීමක් සිදුව තිබේ. මේ හේතුවෙන් කොළඹ – අවිස්සාවේල්ල පරණ පාර කොටිකාවත්ත ප්‍රදේශයෙන් වසා දමා ඇතැයි එහි සිටින අප වාර්තාකරු සඳහන් කළේ ය. ජල සම්පාදන හා ජලාප්‍රවාහන මණ්ඩලය සඳහන් කළේ, නළය යථා තත්ත්වයට පත් කිරීමේ කටයුතු මේ වනවිට ආරම්භ කර ඇති බවයි. මේ හේතුවෙන් කොළඹ 10 සහ කොළඹ 12 යන ප්‍රදේශවලට හෙට උදෑසන 8 පමණ දක්වා ජල සැපයුම අත්හිටුවනු ඇති. ඊට අමතරව කොළඹ 11 සහ 13 යන ප්‍රදේශවලට අඩු පීඩනයක් යටතේ ජලය සැපයෙන බව ජාතික ජල සම්පාදන හා ජලපවාහන මණ්ඩලය සඳහන් කළේ ය."
    },
    {
        "content": "යාපනය විශේෂ ත්‍රිපුද්ගල මහාධිකරණය නියම කළ මරණීය දණ්ඩනය නියෝග අවලංගු කර තමුන් නිදොස් කොට නිදහස් කරන්නැයි ඉල්ලා මහාලිංගම් ශෂිකුමාර් හෙවත් ‘ස්විස් කුමාර්’ නමැත්තා ඇතුළු 7 දෙනෙකු ගොනුකර තිබූ අභියාචනා පෙත්සම් සළකා බැලීම සඳහා මැයි 19 වනදා කැඳවීමට ශ්‍රේෂ්ඨාධිකරණය අද තීරණය කළේ ය. ඔවුන්ට මරණ දඬුවම නියම වූයේ ශිවලෝගනාදන් විද්‍යා දැරිය දූෂණය කර ඝාතනය කිරීමේ චෝදනාවලට වරදකරුවන් කරමින් ය. ප්‍රියන්ත ජයවර්ධන, ප්‍රීති පද්මන් සූරසේන සහ එස් තුරෙයිරාජා යන විනිසුරු මඬුල්ල හමුවේ එම පෙත්සම් අද කැඳවා තිබුණි. අදාළ ඝාතන නඩුව විභාග කළ එවකට වව්නියාව මහාධිකරණ විනිසුරු ලෙස කටයුතු කළ බාලේන්ද්‍රන් ශෂී මහේන්ද්‍රන් මහතා ඇතුළු ත්‍රිපුද්ගල විශේෂ මහාධිකරණය විත්තිකරුවන් 7 දෙනාට මරණ දඬුවම නියම කළේ 2017 වසරේ සැප්තැම්බර් 27 වැනිදා ය."
    },
    {
        "content": "ඔහුට රුපියල් ලක්ෂ 19 ක දඩයක් නියම කළ විනිසුරු ශෂී මහේන්ද්‍රන් මහතා අධිකරණය මගහැර සිටින විත්තිකරු දුටු තැන අත්අඩංගුවට ගැනීමට විවෘත වරෙන්තු ද නිකුත් කරනු ලැබුවේ ය. විත්තිකරු පුද්ගලික සමාගමක ගණකාධිකාරිවරයා ලෙස සේවය කරමින් සිටියදී 2000 වසරේ ජනවාරි 4 වැනිදා සිට 2011 ජනවාරි 3 වැනිදා අතර කාලය තුළ ව්‍යාජ ලේඛන ඉදිරිපත් කොට එකී මුදල් වංචා කර තිබේ. පැමිණිල්ල සාධාරණ සැකයෙන් ඔබ්බට ඔප්පු කර ඇති බව නිගමනය කළ විනිසුරුවරයා එවැනි වංචා සිදු කරන සෙසු පුද්ගලයින්ට ආදර්ශයන් ගත හැකි පරිදි දඬුවම් නියම කිරීම තම අධිකරණයේ වගකීම බව ප්‍රකාශ කරමින් එම දඬුවම නියම කළේ ය."
    },
    {
        "content": "ජාතික පොලිස් කොමිෂන් සභාව සඳහන් කළේ, අද සිට බලපැවැත්වෙන පරිදි එම ස්ථාන මාරුවීම් ලබාදුන් බවයි. එලෙස ස්ථාන මාරුවීම් ලබාදුන් පිරිස අතරට නියෝජ්‍ය පොලිස්පතිවරුන් 4ක්, ජ්‍යෙෂ්ඨ පොලිස් අධිකාරීවරුන් 8ක් සහ පොලිස් අධිකාරීවරුන් 11 දෙනෙකු ඇතුළත් වේ. ඊට අමතරව සහකාර පොලිස් අධිකාරීවරුන් 18 දෙනෙකුට සහ ස්ථානාධිපතිවරුන් 20 දෙනෙකුට ස්ථාන මාරුවීම් ලබා දී තිබේ. ඒ, අනුව නියෝජ්‍ය පොලිස්පති වරුණ ජයසුන්දර මහතා බදුල්ලේ සිට කොළඹ උතුර කොට්ඨාසයට මාරුකර යවා ඇතැයි පොලිස් කොමිසම සඳහන් කළේ ය. නියෝජ්‍ය පොලිස්පති රන්මල් කොඩිතුවක්කු මහතා මාරුකර යවා ඇත්තේ, පොලිස් සුබසාධන කොට්ඨාසයේ සිට පොලිස් මූලස්ථානයටයි. අසංක කරවිට මහතා මොණරාගල කොට්ඨාසයට අමතරව බදුල්ල කොට්ඨාසයේ වැඩ බලන නියෝජ්‍ය පොලිස්පතිවරයා ලෙස පත්කර තිබේ. පොලිස් ක්ෂේත්‍ර බලකා මූලස්ථානය භාර නියෝජ්‍ය පොලිස්පති කමල් සිල්වා මහතා සුබසාධක කොට්ඨාසයේ වැඩබලන නියෝජ්‍ය පොලිස්පතිවරයා ලෙස පත්කර ඇතැයි ජාතික පොලිස් කොමිසම සඳහන් කළේ ය."
    },
    {
        "content": "පොලීසිය සඳහන් කළේ, පොලිස් භාරයේ සිටි සැකකරුවෙකු බැලීමට පැමිණි අවස්ථාවේ ඇය එම සිදුවීමට මුහුණ පා ඇති බවය. පොලීසිය සඳහන් කළේ, ආධුනික නිලධාරියෙකුගේ ගිනි අවියක් එලෙස ක්‍රියාත්මක වී ඇති බව ය. තුවාල ලැබූ කාන්තාව මේ වනවිට ජා-ඇල දිසා රෝහලේ ප්‍රතිකාර ලබමින් සිටී. රෝහල් ප්‍රකාශකයෙකු සඳහන් කළේ ඇය රාගම රෝහලට මාරු කර යැවීමට නියමිත බව ය."
    },
    {
        "content": "1. : යාපනය විශේෂ ත්‍රිපුද්ගල මහාධිකරණය නියම කළ මරණීය දණ්ඩනය නියෝග අවලංගු කර තමුන් නිදොස් කොට නිදහස් කරන්නැයි ඉල්ලා මහාලිංගම් ශෂිකුමාර් හෙවත් ‘ස්විස් කුමාර්’ නමැත්තා ඇතුළු 7 දෙනෙකු ගොනුකර තිබූ අභියාචනා පෙත්සම් සළකා බැලීම සඳහා මැයි 19 වනදා කැඳවීමට ශ්‍රේෂ්ඨාධිකරණය ඊයේ තීරණය කළේ ය. 2.  : පොලිස් නිලධාරීන් 60 දෙනෙකුට ස්ථාන මාරුවීම් ලබාදී තිබේ.ජාතික පොලිස් කොමිෂන් සභාව සඳහන් කළේ, ඊයේ සිට බලපැවැත්වෙන පරිදි එම ස්ථාන මාරුවීම් ලබාදුන් බවයි. 3.  ? : සජිත් ප්‍රේමදාස මහතාට විපක්ෂ නායක ධුරය ලබාදීම එක්සත් ජාතික පක්ෂයේ නායකත්වය ආරක්ෂා කර ගැනීම සඳහා තවත් කල්මැරීමේ උපක්‍රමයක්දැයි සිවිල් හා දේශපාලන ක්‍රියාකාරීන් ප්‍රශ්න කරයි. 4.  : රාජ්‍ය අමාත්‍ය පියංකර ජයරත්න මහතාට එරෙහිව අල්ලස් හෝ දූෂණ චෝදනා විමර්ශන කොමිෂන් සභාව විසින් කොළඹ මහාධිකරණය හමුවේ ඊයේ අධිචෝදනා ගොනුකර නඩු පවරනු ලැබීය. 5.  : ගම්මිරිස් , කරුංකා , සියඹලා ඇතුළු මෙරට නිෂ්පාදනය කරන සුළු අපනයන භෝග කිහිපයක් ආනයනය කිරීම තහනම් කරමින් , මුදල් අමාත්‍යංශය ගැසට් නිවේදනයක් නිකුත් කර තිබේ. \n1.   : හයිද්‍රාබාද් නුවරදී පශු වෛද්‍යවරියක දූෂණය කර, ඝාතනය කිරීමේ සිද්ධියට සම්බන්ධ සැකකරුවන් සිව් දෙනා පොලිස් වෙඩි පහරින් ජීවිතක්ෂයට පත්ව තිබේ. \n1.   : 100 x 4 පිරිමි කණ්ඩායම නව දකුණු ආසියානු වාර්තාවක් සමගින් රන් පදක්කම දිනා ගැනීමට සමත්විය."
    },
    {
        "content": "මෙවර ශ්‍රී පාද වන්දනා සමය ආරම්භ කරමින් සධාතුක කරඬුව සහ සමන් දේව ප්‍රතිමාව ශ්‍රී පාද උඩමළුව වෙත වැඩම කරවීම මේ වනවිට ආරම්භ කර තිබේ. ඒ, අනුව පැල්මඩුල්ල ගල්පොත්තාවල ශ්‍රී පාද රජමහා විහාරස්ථානයේ තැන්පත් කර තිබූ සධාතුක කරඬුව, සමන් දේව ප්‍රතිමාව ඇතුළු දේවාභරණ වැඩම කරවීම අද අලුයම ආරම්භ කළේ, සුභ මොහොතින් ය. ශ්‍රී පාද වන්දනා සමය හෙට ආරම්භවන අතර එය ලබන වසරේ මැයි පුරපසළොස්වක පෝය දක්වා පැවැත්වේ."
    },
    {
        "content": "එහි සහකාර අධ්‍යක්ෂ ප්‍රදීප් කොඩිප්පිලි මහතා සඳහන් කළේ, පීඩාවට පත් ජනතාවට සහන සැළසීමේ කටයුතු අඛණ්ඩව සිදු කෙරෙන බවයි. මේ අතර ඉරණමඩු ජලාශයේ සියලු වාං දොරටු අද විවෘත කරන බව ආපදා කළමනාකරණ මධ්‍යස්ථානය පවසයි. ඒ පිළිබඳව විමසිලිමත්වන්නැයි ජලාශය පහළ ප්‍රදේශවල වෙසෙන ජනතාවට ප්‍රදීප් කොඩිප්පිලි මහතා දැනුම් දෙයි. බදුල්ල, නුවරඑළිය හා මහනුවර දිස්ත්‍රික්කවලට නිකුත් කළ නායයාමේ අවදානම් නිවේදනය තවදුරටත් ක්‍රියාත්මක බව ප්‍රදීප් කොඩිප්පිලි මහතා ප්‍රකාශ කළේ ය. මේ අතර නැගෙනහිර සහ ඌව පළාත්වලත් පොළොන්නරුව දිස්ත්‍රික්කයේ පවතින වැසි තත්ත්වය තවදුරටත් අපේක්ෂා කළ හැකි බව කාලගුණ විද්‍යා දෙපාර්තමේන්තුව පවසයි. එම දෙපාර්තමේන්තුව සඳහන් ක‍ළේ, දිවයිනේ නිරත දිග කොටසේ අද පස්වරුවේ ගිඟුරුම් සහිත වැසි ඇති විය හැකි බවයි."
    },
    {
        "content": "රෝහල් ප්‍රකාශකයෙකු පැවසුවේ, ඇයගේ පාදයේ සුළැඟිල්ල ආසන්නයට වෙඩි වැදී ඇති බවයි. ජාඇළ පොලිස් භාරයේ සිටි සැකකරුවෙකු බැලීමට පැමිණි අවස්ථාවේ ඊයේ පස්වරුවේ ඇය එම සිදුවීමට මුහුණ පා තිබුණි. ඒ, ආධුනික නිලධාරියෙකුගේ ගිනි අවියක් ක්‍රියාත්මක වීමෙන් ය. තුවාල ලැබූ කාන්තාව ප්‍රතිකාර සඳහා ජාඇළ දිසා රෝහලට ඇතුළත් කිරීමෙන් පසු වැඩිදුර ප්‍රතිකාර සඳහා රාගම රෝහලට මාරු කර යවා තිබේ. වෙඩි වැදීමෙන් තුවාල ලබා ඇත්තේ, ජාඇළ පදිංචි එක්දරු මවකි."
    },
    {
        "content": "කොළඹ අගරදගුරු අතිඋතුම් මැල්කම් රංජිත් කාදිනල් හිමිපාණන් අප්‍රේල් 21 ප්‍රහාරය සම්බන්ධයෙන් සෙවීමට පත්කළ ජනාධිපති කොමිසම හමුවට දෙවන දිනටත් අද පැමිණියේ ය. ඒ, රහසිගත ප්‍රකාශයක් ලබාදීම සඳහා ය. පෙරවරු 9.30 ට පමණ කාදිනල් හිමිපාණන් කොමිසමට පැමිණි බව එහි සිටින අප වාර්තාකරු සඳහන් කළේ ය. මේ අතර කාදිනල් හිමිපාණන් ඊයේ දිනයේත් පස්වරු 2.00ට පමණ එම කොමිසම හමුවට පැමිණි අතර පැය 04 කට අධික කාලයක් ප්‍රකාශ ලබා දීමෙන් අනතුරුව එම ස්ථානයෙන් පිටව ගියේ ය."
    },
    {
        "content": "ශ්‍රී ලංකාවේ කැරොලයින් ජූරි 2020 ලෝක විවාහක රූ රැජිණ කිරුළ දිනා ගත්තා ය. එම කිරුළ ශ්‍රී ලංකාවට හිමි වුණේ වසර 35කට පසුවයි. 2020 ලෝක විවාහක රූ රැජිණ අවසන් මහා තරගය ඇමරිකාවේ ලස් වේගස්හිදී අද පෙරවරුවේ අතිඋත්කර්ෂවත් ලෙස පැවැත්විණ. මෙවර ඒ සඳහා රටවල් 51 කින් තරගකාරියෝ එක්ව සිටියහ. අවසන් මහා තරගයේ දී මේ රූමතියන් සියලු දෙනා අභිබවමින් 2020 ලෝක විවාහක රූ රැජිණ ලෙස කැරොලයින් ජූරි කිරුළ දිනා ගත්තා ය. දෙවැනි ස්ථානය අයර්ලන්ත රූ රැජිණටත්, තුන්වැනි ස්ථානය ඇමෙරිකාවේ වර්ජින් අයිලන්ඩ් හි රූ රැජිනටත් හිමි විය. මීට පෙර විවාහක රූ රුජිණ කිරුළ 1984 දී ශ්‍රී ලංකාවට හිමි කර දුන්නේ රෝසි සේනානායක මහත්මියයි. ඒ, පළමු වරට පැවති විවාහක රූ රුජිණ තරගාවලියේ දීයි. මෙවර කිරුළ දිනාගත් කැරොලයින් ජූරි 27 හැවිරිදි එක් දරු මවක වන අතර, ඇය හෙට දිවයිනට පැමිණීමට නියමිතයි."
    },
    {
        "content": "බද්දේගම, කිරිබතාවිල ප්‍රදේශයේදී පහර දී පුද්ගලයෙකු ඝාතනය කර තිබේ. එලෙස ඝාතනයට ලක්ව ඇත්තේ 26 හැවිරිදි තරුණයෙකි. පොලීසිය පැවසුවේ, පෞද්ගලික ආරවුලක් මත ඊයේ රාත්‍රී 11ට පමණ අදාළ තරුණයාට පහර දී ඇති බවයි. සිද්ධියෙන් බරපතල තුවාල ලැබූ අදාළ තරුණයා කරාපිටිය රෝහලට ඇතුළත් කිරීමෙන් පසු අද අලුයම මියගොස් තිබේ."
    },
    {
        "content": "එහි සාමාන්‍යාධිකාරී ඩිලන්ත ප්‍රනාන්දු මහතා සඳහන් කළේ, පස්කඳු කඩා වැටුණු ඕබොඩඇල්ල ප්‍රදේශයේ පිළිසකර කිරීම්, යුධ හමුදාවේ ද සහය ඇතිව කඩිනමින් සිදුකරමින් පවතින බවයි. එම කටයුතු මේ වන විටත් ක්‍රියාත්මක බව ද, ඔහු පැවසී ය. ඩිලන්ත ප්‍රනාන්දු මහතා සඳහන් කළේ, බණ්ඩාරවෙල හා දියතලාව දුම්රිය ස්ථාන අතර මගීන් ප්‍රවාහන කටයුතු සඳහා ලංගම බස් රථ සේවාවක් ක්‍රියාත්මක කර ඇති බවයි."
    },
    {
        "content": "ඒ , පොලිස් විශේෂ කාර්ය බලකාය කළ මෙහෙයුමකදීයි. සැකකරු සන්තකයේ තිබී සොයා ගෙන ඇති කේරල ගංජා ප්‍රමාණය කිලෝ 1යි ග්‍රෑම් 35කි. සැකකරු සංවිධානාත්මක අපරාධකරුවෙකු හා මත්ද්‍රව්‍ය ජාවාරම්කරුවෙකු වන බව පොලීසිය ප්‍රකාශ කළේ ය."
    },
    {
        "content": "එළැඹෙන උත්සව සමය වෙනුවෙන් ප්‍රමිතියෙන් තොර ආහාර ද්‍රව්‍ය සොයා අද සිට විශේෂ වැටලීම් ආරම්භ කරන බව ශ්‍රී ලංකා මහජන සෞඛ්‍ය පරීක්ෂකවරුන්ගේ සංගමය පවසයි. එහි ලේකම් මහේන්ද්‍ර බාලසුරිය මහතා පැවසුවේ, නිලධාරීන් 2500 කට අධික ප්‍රමාණයකගේ සහභාගීත්වයෙන් අද සිට ලබන 31 වැනිදා දක්වා මෙම වැඩසටහන ක්‍රියාත්මක බවයි."
    },
    {
        "content": "එලෙස ඝාතනයට ලක්ව ඇත්තේ, 26 හැවිරිදි තරුණයෙකි. පොලීසිය පැවසුවේ, පෞද්ගලික ආරවුලක් මත ඊයේ රාත්‍රී 11 ට පමණ අදාළ තරුණයාට පහරදී ඇති බවයි. සිද්ධියෙන් බරපතළ තුවාල ලැබූ අදාළ තරුණයා කරාපිටිය රෝහලට ඇතුළත් කිරීමෙන් පසු අද අලුයම මියගොස් තිබේ."
    },
    {
        "content": "මත්ද්‍රව්‍යවල නඩු ප්‍රමාණය පසුගිය වසර තුළ 150 % කින් වැඩි වී ඇතැයි අධිකරණ, මානව හිමිකම් හා නීති ප්‍රතිසංස්කරණ අමාත්‍ය නිමල් සිරිපාල ද සිල්වා මහතා පවසයි. අමාත්‍යවරයා මේ බව සඳහන් කළේ, අද වැලිකඩ බන්ධනාගාරයට පැමිණි අවස්ථාවේදී ය. එමෙන්ම මාධ්‍ය වෙත අදහස් දක්වමින් අමාත්‍යවරයා පවසා සිටියේ වැලිකඩ බන්ධනාගාරය වෙනත් ස්ථානයකට ගෙන යා යුතු බවයි. ඒ, සඳහා අවශ්‍ය ක්‍රියාමාර්ග ගෙන ඇති බව ද අමාත්‍යවරයා වැඩිදුරටත් සඳහන් කළේ ය."
    },
    {
        "content": "මාතලේ නගරයේ වෙළෙඳසැළකදී මාවා මත්ද්‍රව්‍ය තොගයක් සමග සැකකරුවෙකු අත්අඩංගුවට ගෙන තිබේ. පොලීසිය පැවසුවේ සැකකරු සන්තකයේ තිබී මාවා මත්ද්‍රව්‍ය කිලෝග්‍රෑම් 50ක් සොයා ගත් බවයි. එහි වටිනාකම රුපියල් ලක්ෂ 2ට ආසන්න බව පොලීසිය සඳහන් කළේ ය."
    },
    {
        "content": "කොළඹදී පැහැරගෙන තර්ජනය කළ බව කියන ස්විට්සර්ලන්ත තානාපති කාර්යාලයේ සේවයේ නියුතු ශ්‍රී ලාංකික කාන්තාව වන ගානියා වැනිස්ටර් ෆ්‍රැන්සිස්ගෙන් පැය 9ක කාලයක් ප්‍රකාශ සටහන් කරගත් බව අපරාධ පරීක්ෂණ දෙපාර්තමේන්තුව අද අධිකරණයට දුන්නේ ය. අපරාධ පරීක්ෂණ දෙපාර්තමේන්තුව කියා සිටියේ ඊයේ සවස 5.30 සිට අද අලුයම 2.30 දක්වා ඇයගෙන් එම ප්‍රකාශ ලබාගත් බවයි. විමර්ශන සඳහා ඇයගෙන් නැවත ප්‍රකාශ ලබා ගැනීමට අවශ්‍ය බවත්, අපරාධ පරීක්ෂණ දෙපාර්තමේන්තුව අධිකරණයට දැනුම් දුන්නේ ය. මෙහිදී කොළඹ ප්‍රධාන මහේස්ත්‍රාත් ලංකා ජයරත්න මෙනෙවිය නියෝග කළේ, මෙම නිලධාරිනියට එරෙහිව පනවා ඇති විදෙස් ගමන් තහනම ලබන 12 වැනිදා දක්වා දීර්ඝ කිරීමටයි. ඇයට ලිංගික අපයෝජනයක් හෝ පහරදීමක් සිදුව ඇත්දැයි යන්න සම්බන්ධයෙන් අධිකරණයට වාර්තාවක් ඉදිරිපත් කරන ලෙස ප්‍රධාන මහේස්ත්‍රාත්වරිය අධිකරණ වෛද්‍ය නිලධාරියා වෙත නියෝග කළා ය. මීට අමතරව ඇයගේ මානසික පීඩනය සම්බන්ධයෙන් ද අධිකරණයට වාර්තාවක් ඉදිරිපත් කරන ලෙස ද නියෝග කෙරුණි. මෙම කාන්තාව ඊයේ දිනයේදී ප්‍රකාශයක් ලබාදීම සඳහා අපරාධ පරීක්ෂණ දෙපාර්තමේන්තුවට පැමිණි අවස්ථාවේදී ප්‍රකාශය ලබාගැනීමට පෙර ඇය අධිකරණ වෛද්‍ය නිලධාරිවරයා වෙත යොමුකිරීමට අපරාධ පරීක්ෂණ දෙපාර්තමේන්තුව පියවර ගෙන තිබේ. එහෙත් එම අවස්ථාවේදී වෛද්‍යවරියක් නොමැතිවීම හේතුවෙන් මේ සඳහා පෙනී සිටීම එම තානාපති කාර්යාල නිලධාරිනිය ප්‍රතික්ෂේප කර ඇතැයි අධිකරණය හමුවේ අනාවරණ විය. වැඩිදුර විමර්ශන සඳහා ප්‍රකාශ ලබාගැනීමට අද දිනයේ ද අපරාධ පරීක්ෂණ දෙපාර්තමේන්තුව හමුවට පැමිණෙන ලෙස එම නිලධාරිනියට දන්වා තිබේ. ඒ, අනුව අද දිනයේ නැවතත් ඇයව අධිකරණ වෛද්‍ය නිලධාරීවරයා වෙත යොමුකිරීමට පියවර ගන්නා බව අපරාධ පරීක්ෂණ දෙපාර්තමේන්තුව අධිකරණයට දන්වා සිටියේ ය. මේ අතර එම කාන්තාව වෙනුවෙන් පෙනී සිටි ජනාධිපති නීතිඥ උපුල් කුමාරප්පෙරුම මහතා කියා සිටියේ තම සේවාදායක ගානියා වැනිස්ටර් ෆ්‍රැන්සිස් දැඩි මානසික පීඩනයෙන් සිටින බවට දේශීය හා විදේශීය වෛද්‍යවරුන් වාර්තා ඉදිරිපත් කර ඇති බවයි. මෙම සිද්ධියෙන් අගතියට පත්ව ඇත්තේ, තම සේවාදායක ගානියා වැනිස්ටර් ෆ්‍රැන්සිස් බව ද ජනාධිපති නීතිඥවරයා කියා සිටියේ ය. ඔහු පැවසුවේ එහෙත් මේ වනවිට විමර්ශන ක්‍රියාත්මක වන්නේ අගතියට පත් කාන්තාවට එරෙහිව බවයි. මෙම නිලධාරිනිගේ විදෙස් ගමන් තහනම් කරමින් නියෝගයක් ද පනවා ඇති බැවින් මෙම සිද්ධියට අදාළ විමර්ශන කඩිනමින් අවසන් කරන ලෙස ප්‍රධාන මහේස්ත්‍රාත්වරිය අපරාධ පරීක්ෂණ දෙපාර්තමේන්තුවට නියෝග කළා ය."
    },
    {
        "content": "මරණීය දණ්ඩනය නියම කර ඇති සිරකරුවන් එල්ලා මැරීම වළක්වමින් නිකුත් කර ඇති අතුරු තහනම් නියෝගය ලබන මාර්තු 20 දක්වා යළි දීර්ඝ කිරීමට ශ්‍රේෂ්ඨාධිකරණය අද තීරණය කළේ ය. ඒ, හෙරොයින් ජාවාරම් සම්බන්ධයෙන් වරදකරුවන් කොට මහාධිකරණය විසින් මරණීය දණ්ඩනය නියම කළ සිරකරුවන් පිරිසක් එල්ලා මැරීමට හිටපු ජනාධිපති මෛත්‍රීපාල සිරිසේන මහතා විසින් ගෙන තිබූ තීරණය අභියෝගයට ලක් කරමින් ගොනුකර තිබූ මූලික අයිතිවාසිකම් පෙත්සම් අද කැඳවූ අවස්ථාවේදී ය. එම පෙත්සම් සලකා බැලීම ලබන මාර්තු 17, 18 හා 19 යන දිනවලදී සිදු කිරීමට නියමිතයි. විජිත් මලල්ගොඩ, එස්.තුරේරාජා, මුර්දු ප්‍රනාන්දු හා ගාමිණී අමරසේකර යන ශ්‍රේෂාඨාධිකරණ විනිසුරු මඩුල්ල හමුවේදී මෙම පෙත්සම අද කැඳවනු ලැබිණි."
    },
    {
        "content": "නිවේදනයක් නිකුත් කරන ජනාධිපති මාධ්‍ය අංශය පැවසූවේ, ඊට අදාළව පුද්ගලයින් දෙදෙනෙකු අත්අඩංගුවට ගෙන ඇති බවයි. ජනාධිපතිවරයා සමග සමීප සබඳතා පවතින බව අඟවමින් පිරිසක් මෙම කූඨ ව්‍යාපාරයේ නිරත වන බවට පොලීසිය වෙත තොරතුරු ලැබී තිබුණි. ඒ අනුව කොළඹ අපරාධ කොට්ඨාසය මගින් අද පෙරවරුවේ රාජාංගනය ප්‍රදේශයේ පදිංචිකරුවෙකු වන නිහාල් දසනායක නැමැත්තෙකු හා සෙවනගල ප්‍රදේශ‍යේ පදිංචිකරුවෙකු වන නුවන් ජයකොඩි යන සැකකරුවන් දෙදෙනා අත්අඩංගු‍වට ගෙන තිබේ. උපක්‍රමික මෙහෙයුමක් මගින් ඔවුන් අත්අඩංගුවට ගෙන ඇත්තේ, අධ්‍යාපන අමාත්‍යංශය ඉදිරිපිටදී මුදල් ලබාගන්නා අවස්ථාවේදීම බව ජනාධිපති මාධ්‍ය අංශය නිකුත් කළ නිවේදනයේ සඳහන් ය. මෙවන් සිද්ධින් පිළිබඳව තොරතුරු ඇත්තම්,   හෝ   යන දුරකතන අංකවලට දැනුම් දෙන ලෙස බස්නාහිර පළාත බාර ‍ජ්‍යෙෂ්ඨ නියෝජ්‍ය පොලිස්පති දේශබන්දු තෙන්නකෝන් මහතා ජනතාවගෙන් ඉල්ලා සිටි."
    },
    {
        "content": "කොළඹදී පැහැර ගෙන තර්ජනය කළ බව කියන ස්විට්සර්ලන්ත තානාපති කාර්යාලයේ සේවයේ නියුතු ශ්‍රී ලාංකික කාන්තාව වන ගානියා වැනිස්ටර් ෆ්‍රැන්සිස් මහත්මිය අද යළි අපරාධ පරික්ෂණ දෙපාර්තමේන්තුව හමුවට කැඳවා තිබේ. ඇය අධිකරණ වෛද්‍යවරයෙකු හමුවට ද යළි ඉදිරිපත් කිරීමට නියමිත බව අපරාධ පරීක්ෂණ දෙපාර්තමේන්තුව සඳහන් කළේ ය. අපරාධ පරීක්ෂණ දෙපාර්තමේන්තුව හමුවේ ඊයේ දෙවන දිනටත් පැය 6ක කාලයක් ඇය ප්‍රකාශයක් ලබා දුන්නා ය. ඊයේ පස්වරු 1ට පමණ අපරාධ පරීක්ෂණ දෙපාර්තමේන්තුවට පැමිණි ඇය කොළඹ අධිකරණ වෛද්‍ය නිලධාරියා වෙත නැවත ඉදිරිපත් කෙරුණි. ඉන් අනතුරුව සවස 4 පමණ සිට රාත්‍රී 10 දක්වා අපරාධ පරීක්ෂණ දෙපාර්තමේන්තුවේදී එම නිලධාරිනියගෙන් ප්‍රකාශ සටහන් කරගෙන තිබේ. මේ අතර පෙරේදා පස්වරු 5.30 සිට පසුදා අලුයම 2.30 දක්වා පැය 9 ක කාලයක් ඇයගෙන් ප්‍රකාශ සටහන් කරගත් බව අපරාධ පරීක්ෂණ දෙපාර්තමේන්තුව ඊයේ අධිකරණයට දැනුම් දුන්නේ ය. එහිදී කොළඹ ප්‍රධාන මහේස්ත්‍රාත් ලංකා ජයරත්න මෙනෙවිය නියෝග කළේ, මෙම නිලධාරිනියට එරෙහිව පනවා ඇති විදෙස් ගමන් තහනම ලබන 12 වැනිදා දක්වා දීර්ඝ කිරීමටයි. ඇයට ලිංගික අපයෝජනයක් හෝ පහරදීමක් සිදුව ඇත්දැයි යන්න සම්බන්ධයෙන් අධිකරණයට වාර්තාවක් ඉදිරිපත් කරන ලෙස ප්‍රධාන මහේස්ත්‍රාත්වරිය අධිකරණ වෛද්‍ය නිලධාරියා වෙත නියෝග කළාය. මීට අමතරව ඇයගේ මානසික පීඩනය සම්බන්ධයෙන් ද අධිකරණයට වාර්තාවක් ඉදිරිපත් කරන ලෙස ද නියෝග කෙරිණි."
    },
    {
        "content": "ජනාධිපති මාධ්‍ය අංශය සඳහන් කළේ, නව ලේකම්වරුන්ට පත්වීම් ලිපි ප්‍රධානය අද පස්වරුවේ ජනාධිපති කාර්යාලයේදී සිදු කෙරුණු බවයි. මේ අනුව ජල සම්පාදන පහසුකම් රාජ්‍ය අමාත්‍යාංශ ලේකම්වරයා ලෙස එස්.එච්.හරිස්චන්ද්‍ර මහතා. නාගරික සංවර්ධන රාජ්‍ය අමාත්‍යාංශ ලේකම්වරයා ලෙස මහාචාර්යරංජිත් දිසානායක මහතා. වාරිමාර්ග සහ ග්‍රාමීය සංවර්ධන රාජ්‍ය අමාත්‍යාංශ ලේකම්වරයා ලෙස එස්. සේනානායක මහතා පත්වීම් ලිපි භාර ගත්තේ ය. එම්.සී එල්.රුද්‍රිගෝ මහතා ඉඩම් හා ඉඩම් සංවර්ධන රාජ්‍ය අමාත්‍යාංශ ලේකම්වරයායි. එස්.එච්.ඒ.එන්.ඩි අබේරත්න මහත්මිය, ආර්ථික සහ ප්‍රතිපත්ති සංවර්ධන රාජ්‍ය අමාත්‍යාංශ ලේකම්වරිය ලෙස සහ බී.කේ.එස්.රවීන්ද්‍ර මහතා රාජ්‍ය පරිපාලන සහ ස්වදේශ කටයුතු රාජ්‍ය අමාත්‍යාංශය ලේකම්වරයා ලෙස අද පත්වීම් ලිපි භාර ගත් බව ජනාධිපති මාධ්‍ය අංශය නිවේදනය කළේ ය."
    },
    {
        "content": "පළමු ඒකක 15 ට වැඩි කිරීමක් සිදු නොකරන බව ද අමාත්‍යවරයා පැවසීය. ඔහු මේ බව පැවසූවේ, මීගමුවේ පැවති වැඩමුළුවකදීය. මේ අතර පසුගිය ආණ්ඩුවේ නතර කළ ව්‍යාපෘති නැවත ආරම්භ කරන බව ද අමාත්‍යවරයා වැඩිදුරටත් පැවසීය."
    },
    {
        "content": "ඇය ඒ බව පැවසූවේ, කොළඹ 02 නව ප්‍රජා මධ්‍යස්ථානයක් ස්ථාපනය කිරීමේ උත්සවයට එක් වෙමිනි. ද මෙල් උද්‍යානය ලෙස මෙම ප්‍රජා මධ්‍යස්ථානය නම් කර තිබේ. රුපියල් මිලියන 10.5 ක මුදලක් වැය කරමින් ද මෙල් උද්‍යානය ඉදිකර ඇත. පෙර පාසලක් හා දිවා සුරැකුම් මධ්‍යස්ථානයක්, උත්සව ශාලා, පුස්තකාලයක්, සන්නිවේදන තාක්ෂණය සඳහා වෙන් වූ ආයතනයක් ඇතුළු තව ත් අංග රැසකින් මෙම ප්‍රජා මධ්‍යස්ථානය සමන්විතයි."
    },
    {
        "content": "ජා-ඇල ජල සම්පාදන යෝජනා ක්‍රමයට අයත් ප්‍රදේශ කිහිපයකට අද උදෑසන 8 සිට රාත්‍රි 12 දක්වා පැය 16 ක කාලයක් ජල සැපයුම අත්හිටුවන බව ජාතික ජල සම්පාදන හා ජලා ප්‍රවාහන මණ්ඩලය පවසයි. ඒ, ප්‍රධාන ජල සැපයුම් මාර්ගයේ සිදුව ඇති කාන්දුවක් අලුත්වැඩියා කිරීම හේතුවෙන් ය. ඒ, අනුව පමුණුගම, නුගපේ, උස්වැටකෙයියාව, බෝපිටිය, ඇලෙන්එගොඩ, සේදවත්ත යන ප්‍රදේශවලට එම කාල සීමාව තුළ ජල සැපයුම අත්හිටුවන බව ජාතික ජල සම්පාදන හා ජලා ප්‍රවාහන මණ්ඩලය සඳහන් කළේ ය."
    },
    {
        "content": "කොළඹට ඇතුළු වන වාහනවලින් ගාස්තු අය කිරීමට රජයේ අවධානය යොමුව තිබේ. මගී ප්‍රවාහන කළමනාකරණ අමාත්‍යංශය සඳහන් කළේ, අනවශ්‍ය ලෙස කොළඹට ඇතුළු වන වාහන සංඛ්‍යාව පාලනය කිරීමේ අරමුණින් මෙම පියවර ගන්නා බවයි. කොළඹට ඇතුළුවන වාහන සංඛ්‍යාව දිනෙන් දින ඉහළ යන බැවින් මාර්ග ආශ්‍රිතව ඇතිවන තදබදය පාලනය කිරීමට නොහැකි තත්ත්වයක් වර්ධනය වී ඇතැයි අමාත්‍යාංශය පෙන්වා දෙන්නේය. අමාත්‍යංශය ප්‍රකාශ කළේ, ඉන් පරිසරයට සිදුවන හානිය ද වැඩිවෙමින් ඇති බවයි. එම කරුණු පිළිබඳ අවධානය යොමු කර කොළඹට ඇතුළු වන වාහන වර්ගීකරණයක් තුළින් ගාස්තු අය කිරීමේ ක්‍රමවේදයක් වෙත අවධානය යොමුව තිබේ."
    },
    {
        "content": "අර්ධ සුඛෝපභෝගී (Semi Luxury) බස් රථ සේවය ද ඉවත් කිරීම කෙරෙහි සිය අවධානය යොමුව ඇතැයි මගී ප්‍රවාහන කළමනාකරණ අමාත්‍යංශය පවසයි. ඒ, මගීන්ට පහසුකම් සපුරාලීමකින් තොරව බොහෝ බස් රථ සේවයේ යෙදවීම හේතුවෙනි. වැඩි මුදලක් ගෙවමින් මගී ජනතාව අපේක්ෂා කරන ගුණාත්මක සේවාවක් ඒ තුළින් ඉටු නොවීම පිළිබඳ අවධානය යොමු කර මෙම පියවර ගන්නා බව අමාත්‍යංශය ප්‍රකාශ කළේ ය. මගී ප්‍රවාහන කළමනාකරණ අමාත්‍යංශය පැවසුවේ මෙම කරුණු සම්බන්ධයෙන් අධ්‍යනය කර අවශ්‍ය නිර්දේශ ලබාගැනීම සඳහා කඩිනමින් විශේෂ කමිටුවක් පත් කිරීමට නියමිත බවයි. මේ අතර අර්ධ සුඛෝපභෝගී බස් රථ ගාස්තු සාමාන්‍ය ගාස්තු දක්වා අඩු කිරීමට ඉදිරියේදී කටයුතු කරන බව මගී ප්‍රවාහන කළමනාකරණ විදුලිබල හා බලශක්ති අමාත්‍ය මහින්ද අමරවීර මහතා ප්‍රකාශ කළේ ය. අමාත්‍යවරයා ඒ බව සඳහන් කළේ, නාරාහේන්පිට මොටර් රථ ප්‍රවාහන දෙපාර්තමේන්තුවේ නිරීක්ෂණ චාරිකාවකට ඊයේ එක්වෙමින් ය."
    },
    {
        "content": "අපරාධ පරීක්ෂණ දෙපාර්තමේන්තුවේ පොලිස් පරීක්ෂක නිශාන්ත සිල්වා මහතා විදේශ ගතවීම සම්බන්ධයෙන් ආගමන විගමන දෙපාර්තමේන්තුවෙන් කරුණු සටහන් කරගැනීමට පියවර ගන්නා බව පොලීසිය පවසයි. පොලිස් මූලස්ථානයේ විශේෂ විමර්ශන ඒකකය සඳහන් කළේ, ඒ සම්බන්ධයෙන් සිදුවන දීර්ඝ විමර්ශනවලට අදාළව එම තොරතුරු ලබා ගන්නා බවයි. අදාළ සිද්ධිය සම්බන්ධයෙන් මේ වනවිට අපරාධ පරීක්ෂණ දෙපාර්තමේන්තුවේ නිලධාරීන් 5 දෙනෙකුගෙන් පමණ ප්‍රකාශ ලබාගෙන ඇති බව විශේෂ විමර්ශන ඒකකය සඳහන් කළේ ය. ඒ අතරට අපරාධ පරීක්ෂණ දෙපාර්තමේන්තුවේ හිටපු අධ්‍යක්ෂ ජ්‍යෙෂ්ඨ පොලිස් අධිකාරී ශානී අබේසේකර මහතාද ඇතුළත් ය. ඒ, අනුව ශානි අබේසේකර මහතාගෙන් පසුගිය සිකුරාදා පැය 4 කට ආසන්න කාලයක් ප්‍රකාශ ලබාගෙන තිබේ. මීට අමතරව අපරාධ පරීක්ෂණ දෙපාර්තමේන්තුවේ සහකාර පොලිස් අධිකාරී බී.එස්. තිසේරා මහතාගෙන්ද මේ සම්බන්ධයෙන් ප්‍රකාශ ලබාගත් බව පොලීසිය ප්‍රකාශ කළේ ය. පොලිස් විශේෂ විමර්ශන ඒකකය සඳහන් කළේ, නිශාන්ත සිල්වා මහතා දින 2ක නිවාඩුවක් සඳහා අනුමැතිය ඉල්ලා ඇති බවයි. අපරාධ පරීක්ෂණ දෙපාර්තම්න්තුවේ හිටපු අධ්‍යක්ෂ ශානී අබේසේකර මහතාගේ අනුමැතියෙන් පසු එය එම දෙපාර්තමේන්තුව භාර ජ්‍යේෂඨ නියෝජ්‍ය පොලිස්පතිවරයාගේ අනුමැතිය සඳහා යොමු විය යුතුව තිබුණද, ඊට අනුමැතියක් ලැබීමට පෙර නිශාන්ත සිල්වා මහතා රටින් පිටව ගොස් ඇති බව මෙතෙක් කරන ලද විමර්ශනවලදී අනාවරණ වී ඇතැයි පොලිස් විශේෂ විමර්ශන ඒකකය ප්‍රකාශ කළේ ය."
    },
    {
        "content": "අමෙරිකාවේදී විවාහක ලෝක රූ රැජින ලෙස කිරුළ පැළදූ ශ්‍රී ලංකාවේ කැරොලයින්  ජුරි අද උදෑසන දිවයිනට පැමිණියා ය. ඇය පිළිගැනීම සඳහා විශාල පිරිසක් කටුනායක ජාත්‍යන්තර ගුවන්තොටුපොළ වෙත පැමිණ සිටි බව එහි සිටින අප වාර්තාකරු සඳහන් කළේ ය. කැරොලීන් ජුරි 2020 ලෝක විවාහක රූ රැජින ලෙස පසුගියදා අභිෂේක ලැබුවේ, අමෙරිකාවේ ලස්වේගාස්හි පැවති තරගයෙන් ජය ලබමින් ය. රටවල් 51 ක විවාහක රූ රැජිනියන් අතුරින් ඇය එම කිරුළ දිනා ගත්තා ය. ඒ, අනුව ශ්‍රී ලංකාව මෙම කිරුළ දෙවන වරටත් හිමිකර ගත්තේ වසර 35 කට පසුවයි. මීට පෙර 1984 වසරේදී රෝසි සේනානායක මහත්මිය මෙම කිරුළ හිමිකර ගත්තා ය."
    },
    {
        "content": "ප්‍රබල මත්ද්‍රව්‍ය ජාවාරම්කරුවෙකු වන හේරත් මුදියන්සේලාගේ තුෂාර හෙවත් ‘කළු තුෂාර’ හෙවත් නැමැත්තාට කොළඹ මහාධිකරණය අද මරණ දඬුවම නියම කළේ ය. කොළඹ මහාධිකරණකළු තුෂාරට මරණ දඬුවම විනිසුරු ගිහාන් කුලතුංග මහතා මොහුට මරණ දඬුවම නියම කළේ, හෙරොයින් ග්‍රැම් 25.77 ක් සන්තකයේ තබා ගෙන ජාවාරම් කිරීම සම්බන්ධයෙන් නගා තිබූ අධිචෝදනා 2කට වරදකරු කරමින් ය. සංවිධානාත්මක අපරාධ නිවාරණ කොට්ඨාසය විසින් මොහු අත්අඩංගුවට ගෙන තිබුණේ 2017 වසරේ මැයි 12 වැනි දිනයි. යතුරු පැදියකින් යමින් සිටියදී කොළඹ සේදවත්ත ප්‍රදේශයේදී මොහු අත්අඩංගුවට ගන්නා විට ඔහු සන්තකයේ තිබු හෙරොයින් ප්‍රමාණය ග්‍රෑම් 59 කි."
    },
    {
        "content": "එක්සත් ජාතික පක්ෂය ඉදිරි මහ මැතිවරණයට තරග කරන්නේ පක්ෂ නායක රනිල් වික්‍රමසිංහගේ නායකත්වයෙන් බව එක්සත් ජාතික පක්ෂ මහලේකම් අකිල විරාජ් කාරියවසම් මහතා පවසයි."
    },
    {
        "content": "අද පෙරවරු 9.30 ට පමණ අපරාධ පරීක්ෂණ දෙපාර්තමේන්තුව හමුවට පැමිණි ඇය පස්වරු 1.45 දක්වා එහි රැඳි සිට ප්‍රකාශයක් ලබා දුන්නා ය. අපරාධ පරීක්ෂණ දෙපාර්තමේන්තුව පැවසුවේ, අද පස්වරුවේ යළි ඇයට දෙපාර්තමේන්තුව හමුවට පැමිණෙන්නැයි දැනුම් දුන් බවයි. සිද්ධිය සම්බන්ධයෙන් ගානියා වැනිස්ටර් ෆ්‍රැන්සිස් මහත්මිය ඊයේ දිනයේ දී අපරාධ පරීක්ෂණ දෙපාර්තමේන්තුවට පැය 6 ක ප්‍රකාශයක් ලබා දුන්නා ය. මේ අතර අපරාධ පරීක්ෂණ දෙපාර්තමේන්තුව ඊයේ අධිකරණයට දැනුම් දෙනු ලැබුවේ පෙරේදා පස්වරු 5.30 සිට පසු දා අලුයම 2.30 දක්වා පැය 9 ක කාලයක් ඇයගෙන් ප්‍රකාශ සටහන් කරගත් බවයි."
    },
    {
        "content": "මරණ දඬුවම නියමව සිට ජනපති සමාවෙන් නිදහස ලැබූ ජුඩ් ශ්‍රමන්ත ජයමහට ශ්‍රේෂ්ඨාධිකරණය පැන වූ විදෙස් ගමන් තහනම ලබන වසරේ ජුනි 01 වැනිදා දක්වා දීර්ඝ කර ඇත."
    },
    {
        "content": "ඔහු පැවසුවේ, අමාත්‍යාංශය සඳහා ඉදි වූ ගොවිජන මන්දිරය තිබියදී නව ගොඩනැගිල්ලක් ලබා ගැනීම තුළින් රජයේ මුදල් අවභාවිත වී ඇති බවයි. මේ සම්බන්ධයෙන් දීර්ඝ විමර්ශනයක් කරන්නැයි ජාතික විගණන කොමිසමට දැනුම්දීමට පියවර ගන්නා බව ද අමාත්‍යවරයා පැවසුවේ ය. නිව්ස්ෆස්ට් කළ විමසීමකදී අමාත්‍ය චමල් රාජපක්ෂ මහතා සඳහන් කළේ, අදාළ විමර්ශනය කඩිනම් කිරීම සඳහා අවශ්‍ය වුවහොත්, කැබිනට් අනුමැතියට යටත් ව පෞද්ගලික විගණන ආයතනයක් ද සම්බන්ධ කරගැනීමට පියවර ගන්නා බවයි. මීට අමතරව දැනට රාජගිරියේ පිහිටි කෘෂිකර්ම අමාත්‍යාංශය පෙර තිබූ ස්ථානයට රැගෙන යාම සඳහා පියවර ගන්නා බව ද ඔහු පැවසීය. අමාත්‍යවරයා සඳහන් කළේ, දැනට පාර්ලිමේන්තු කාර්ය මණ්ඩලය යටතේ ඇති ගොවිජන මන්දිරය වෙත කෘෂිකර්ම අමාත්‍යාංශයේ කොටසක් ගෙනයාමට සැලසුම් කර ඇති බවයි. කෘෂිකර්ම අමාත්‍යාංශ දැනට පවත්වාගෙන යන රාජගිරියේ පිහිටි ගොඩනැගිල්ල සඳහා තව ත් වසර 2 ක බදු කාලයක් ඉතිරිව ඇති හෙයින් එම පියවර ගන්නා බව ද ඔහු පැවසුවේ ය. මේ අතර බදු පදනම් යටතේ පවත්වාගෙන යන සියලු ආයතන බදු කාලය නිමවීමෙන් පසු එම ආයතන වෙනුවෙන් ඉදිකළ ගොඩනැගිලි වෙත යළි රැගෙන යාමට අපේක්ෂා කරන බව ද චමල් රාජපක්ෂ මහතා සඳහන් කළේ ය."
    },
    {
        "content": "ඒ, අත්‍යවශ්‍ය නවීකරණ කටයුත්තක් හේතුවෙනි. ඒ අනුව මිරිහාන, ඇතුල්කෝට්ටේ, පිටකෝට්ටේ, නුගේගොඩ, නාවල, ගංගොඩවිල සහ උඩහමුල්ල ප්‍රදේශවලට එම කාල සීමාව තුළ ජල සැපයුම අත්හිටුවන බව ජාතික ජල සම්පාදන හා ජලාපවාහන මණ්ඩලය සඳහන් කළේ ය."
    },
    {
        "content": "කල්පිටිය, කුඩාව වෙරළ තිරයේදී අද අලුයම රත්‍රං කිලෝ 10 ක් සමග සැකකරුවන් 4ක් අත්අඩංගුවට ගෙන තිබේ. පොලීසිය පැවසුවේ, සැකකරුවන් අදාළ රත්‍රං තොගය බෝට්ටු මගින් ඉන්දියාව බලා රැගෙනයාමට උත්සහා කිරීමේදී අත්අඩංගුවට ගත් බවයි. රත්‍රං තොගයේ වටිනාකම රුපියල් ලක්ෂ 900කට අධික වේ. මෙම ජාවාරම දීර්ඝ කාලයක සිට ක්‍රියාත්මක කර ඇති බවට මෙතෙක් කරන ලද විමර්ශනවලදී අනාවරණ වී ඇතැයි පොලීසිය සඳහන් කළේ ය. අත්අඩංගුවට ගත් සැකකරුවන් කන්දකුලිය සහ කල්පිටිය ප්‍රදේශවල පදිංචිකරුවන් ය. ඔවුන් හෙට අධිකරණයට ඉදිරිපත් කිරීමට නියමිත ය."
    },
    {
        "content": "විභාග දෙපාර්තමේන්තුව සඳහන් කළේ, ඇතැම් විභාග මධ්‍යස්ථානවලට අද විශේෂ ආරක්ෂාවක් යොදවා ඇති බවයි. අද විභාගය අවසන්වීමෙන් අනතුරුව සමකාමීව විසිර යන ලෙස විභාග කොමසාරිස් ජනරාල් සනත් බී. පූජිත මහතා සිසුන්ට දැනුම් දෙයි. ඒ අනුව විභාග මධ්‍යස්ථානයේදී හෝ පරිශ්‍රයේදී කලහාකාරිව හැසිරීම, අනෙක් සිසුන්ට බාධාවන ලෙස හැසිරීම සහ පොදු දේපොළවලට අලාභහානි සිදු කිරීම සම්පුර්ණයෙන් තහනම් වන බව ද ඔහු පැවසීය. මේ අතර අධ්‍යයන පොදු සහතික පත්‍ර සාමාන්‍ය පෙළ විභාගයේ පිළිතුරු පත්‍ර ඇගයීම ලබන 26 වැනි දා ආරම්භ කරන බව විභාග දෙපාර්තමේන්තුව පවසයි. විභාග කොමසාරිස් ජනරාල් සනත් බී. පූජිත මහතා සඳහන් කළේ, අදියර දෙකක් යටතේ එය ක්‍රියාත්මක බවයි. පළමු අදියර ලබන 26 වැනි දා සිට ජනවාරි 4 වැනි දා දක්වා ක්‍රියාත්මකයි."
    },
    {
        "content": ". එචනලන් නත්තල් කලාපයට පැමිණෙන ඔබට දැක බලා ගැනීමට අංග රැසක් එක්කොට තිබේ. දිනපතා සවස 6 සිට සංගීත සදර්ශන පැවත්වෙන අතර අද ලහිරු පෙරේරා පුමුඛ වයිෆයි සංගීත කණ්ඩායම එක්වීමට නියමිතියි. එචනලන් නත්තල් කලාපයට පැමිණෙන ඔබට නිව්ස්ට් ෆෂ්ට් සජීවිව ප්‍රවෘත්ති විකාශනය වන ආකාරය දැක බලා ගැනිමට අවස්ථාව උදාකර තිබේ. මැජික් සංදර්ශන සංගිත සංදර්ශ සහ කුඩා ළමුන් වෙනුවෙන් කිඩ්ස් ෆස්ට් වෙතින් ද වැඩසටහන් රැසක් ඇතුළත් වේ. මෙන්ම පොඩ්ඩන්ට නත්තල් සීයාගෙන් තෑගි ලබා ගැනීමටත් අවස්ථාව සලසා දී තිබේ. ඊයේ ආරම්භ වූ නත්තල් කලාපය දෙසැම්බර් 24 වන දා දක්වා පැවත්වේ."
    },
    {
        "content": "ඒ, නිවාඩු දින ආඥාපනත හා සුරාබදු ආඥා පනත උල්ලංඝණය කිරීමේ චෝදනා මතයි. කොළඹ, මීගමුව සහ කිරිබත්ගොඩ යන ප්‍රදේශවල පිහිටි මත්පැන් අලෙවිසැල් 4 කට එලෙස මුද්‍රා තබා තිබේ. අදාළ වෙළෙඳසැල් හිමිකරුවන්ට එරෙහිව ඉදිරියේදී දැඩි නීතිමය පියවර ගන්නා බව සුරාබදු දෙපාර්තමේන්තුවේ කොමසාරිස් ජනරාල් කපිල කුමාරසිංහ මහතා සඳහන් කළේ ය. මේ අතර උත්සව සමයේ විශේෂ වැටලීම් සඳහා සුරාබදු නිලධාරී ඒකක දෙකක් පිහිටුවා තිබේ. ඉන් එක් ඒකකයක් පිහිටුවා ඇත්තේ, බලපත්‍ර නොමැති සුරාසැල් හා නීතිවිරෝධි අලෙවි කිරීම් වැටලීම සඳහායි. සුරා අපරාධ පිළිබඳ වැටලීම් සිදු කිරීම් සඳහා අනෙක් ඒකකය පිහිටුවා තිබේ. එම වැටලීම් ජනවාරි මස 5 වැනි දා දක්වා ක්‍රියාත්මකයි."
    },
    {
        "content": "අදාළ සිද්ධිය සම්බන්ධයෙන් අපරාධ පරීක්ෂණ දෙපාර්තමේන්තුව දින තුනකදී ඇයගෙන් ප්‍රකාශ සටහන් කර ගත්තේ ය. ඒ, කොළඹ ප්‍රධාන මහේස්ත්‍රාත් අධිකරණයෙන් ලබා ගත් අවසරයකට අනුවයි. අදාළ විමර්ශනවල ප්‍රගතිය සම්බන්ධයෙන් අද අධිකරණය දැනුවත් කෙරෙනු ඇති. මේ අතර මෙරට ස්විට්සර්ලන්ත තානාපතිවරයා යළි සිය රට කැඳවා ඇති බවට පළවන වාර්තා අසත්‍ය බව එරට විදේශ කටයුතු අමාත්‍යාංශය ඊයේ තහවුරු කළේ අප කළ විමසීමකදීයි."
    },
    {
        "content": "වරාය හා නාවික අමාත්‍යංශය සඳහන් කළේ, ඊට අදාළ පත්වීම් ලිපිය මේ වන විට භාරදී ඇති බවයි. ජෙනරාල් දයා රත්නායක මහතා ශ්‍රී ලංකා යුද හමුදාවේ 20 වැනි යුද හමුදාපතිවරයා ලෙස කටයුතු කළේ ය."
    },
    {
        "content": "ඒ, රාජ්‍ය ව්‍යවසාය මණ්ඩල, ව්‍යවස්ථාපිත ආයතන සහ රජය සතු වාණිජ ව්‍යාපාර සඳහා සුදුසුකම් සහිත පුද්ගලයින් පත් කිරීම සඳහා නිර්දේශ ඉදිරිපත් කිරීමට පත් කළ සය පුද්ගල කමිටුව විසිනි. සය පුද්ගල කමිටු සාමාජික නාලක ගොඩහේවා මහතා සඳහන් කළේ, එක් තනතුරක් සඳහා සුදුසුකම් සහිත පුද්ගලයින් තිදෙනෙකුගේ නම් යෝජනා කර ඇති බවයි. ඒ අනුව ඉදිරි සතිය වන විට ආයතන රැසකට සභාපතිවරුන් ඇතුළු අධ්‍යක්ෂ මණ්ඩල සාමාජිකයින් පත් කිරීමට හැකිවනු ඇතැයි ඔහු සඳහන් කළේ ය. එකම විෂය පථයන් සඳහා පිහිටුවා ඇති ආයතන ඒකාබද්ධ කිරීමේ යෝජනාවක් ද කමිටුව විසින් ජනාධිපති ලේකම්වරයා වෙත ඉදිරිපත් කර තිබේ. රාජ්‍ය සංස්ථා, ව්‍යවස්ථාපිත මණ්ඩල සහ රාජ්‍ය ව්‍යවසායවල සභාපතිවරුන්ට හා අධ්‍යක්ෂ මණ්ඩල සාමාජිකයන්ට ඉල්ලා අස්වන ලෙස දැනුම් දෙන්නැයි, ජනාධිපති ලේකම් පී. බී ජයසුන්දර මහතා පසුගිය දා අමාත්‍යංශ ලේකම්වරුන්ට දැනුම් දුන්නේ ය. ඒ, අදාළ ආයතනවලට ප්‍රවීණයින් පත් කරන්නැයි ජනාධිපතිතුමා කරන ලද නියමයට අනුවයි."
    },
    {
        "content": "කැලණිය පොලීසීය සඳහන් කළේ, ලද පැමිණිලිවලට අනුව පෑලියගොඩ ප්‍රෙද්ශයේදී අද උදෑසන මොවුන් අත්අඩංගුවට ගත් බවයි. සැකකරුවන් සන්තකයේ තිබී ව්‍යාජ පොලිස් හැඳුනුම්පත්, ව්‍යාජ නිල ඇඳුම් කට්ටල, සොරකම් කරන ලද මුදල් සහ වටිනා භාණ්ඩ රැසක් පොලිස් භාරයට ගෙන තිබේ. සිද්ධිය සම්බන්ධයෙන් වැඩිදුර විමර්ශන ක්‍රියාත්මකයි."
    },
    {
        "content": "මේ අතර , කොළඹ ප්‍රධාන මහේස්ත්‍රාත් ලංකා ජයරත්න මෙනවිය විසින් අදාළ කාන්තාවට පනවා තිබූ , අධිකරණයේ අවසරයකින් තොරව විදේශගත වීම වැළැක්වීමේ නියෝගය ලබන 17 වැනිදා දක්වා යළි දිර්ඝ කර තිබේ. එම කාන්තාව අසනීප තත්ත්වයෙන් පසුවන බැවින් ඉදිරි ප්‍රකාශ ලබා ගැනීම , කොළඹ ස්විට්සර්ලන්ත තානාපතිවරයාගේ නිල නිවසේදී සිදු කිරීමට අපරාධ පරික්ෂණ දෙපාර්තමේන්තුවට නියෝගයක් කරන්නැයි අගතියට පත් පාර්ශවය වෙනුවෙන් පෙනී සිටි නීතිඥ උපුල් කුමාරප්පෙරුම මහතා කළ ඉල්ලීමට නීතිපතිවරයා වෙනුවෙන් පෙනී සිටි රජයේ ජ්‍යෙෂ්ඨ අධිනීතිඥ ජනක බණ්ඩාර මහතා දැඩි විරුද්ධත්වය දැක්වු අතර අධිකරණය එම ඉල්ලීම ප්‍රතික්ෂේප කළේ ය."
    },
    {
        "content": "බීමට පිරිසිදු ජල බිඳක් නොමැතිව ලතැවුණූ, ගෝතමීගම පවුල් 50ක ජනතාව ගම්මැද්ද ප්‍රජා සත්කාර සේවාවෙන් ඉල්ලා සිටියේ දරුවන්ට පිරිසිදු ජලය ලබා ගැනීමේ අයිතිය පමණි. ඒ අනූව ක්‍රියාත්මක වූ ගම්මැද්ද, ලීටර් 10 000ක් ජල ටැංකියක් සහිත කුළුණක් සමග, ජල ව්‍යාපෘතියක් අද ඔවුන්ට තිළිණ කළේ ය. ඒ, අභාවප්‍රාප්ත ප්‍රවීන ක්‍රිකට් විචාරක ටෝනි ග්‍රෙග් මහතාගේ බිරිඳ වන විවියන් ග්‍රෙග් මහත්මියගේ හා ලෙච්මි පී. හතිරමනී මහත්මියගේ මූල්‍ය දායකත්වය සමගිනි. ව්‍යාපෘතිය ජනතා අයිතියට පත් කිරීමත් සමග, කතරගම කිරි වෙහෙර වහන්සේට පළමු ජල කොටස පූජා කිරීමටද ගම්මුන් කටයුතු කළේ මහත් බැතියෙනි."
    },
    {
        "content": "කෘෂිකර්ම රාජ්‍ය අමාත්‍ය විදුර වික්‍රමනායක මහතා සඳහන් කළේ, ඊට අදාළ කැබිනට් පත්‍රිකාව ලබන සතියේ කැබිනට් මණ්ඩලයට ඉදිරිපත් කරන බවයි. දශක ගණනාවක් කෘෂිකර්ම අමාත්‍යංශය පවත්වාගෙන ගිය ගොවිජන මන්දිරය, පසුගිය රජය සමයේ පාර්ලිමේන්තු අධීක්ෂණ කාරක සභා සඳහා බව පවසමින් කැබිනට් පත්‍රිකාවක් මගින් පාර්ලිමේන්තුවට පැවරීමට පියවර ගත්තේ ය. කෙසේ වෙතත් එම ගොඩනැගිල්ල කිසිදු ප්‍රයෝජනයකට නොගෙන දිගු කාලයක් වසා දමා තිබූ බව විදුර වික්‍රමානායක මහතා සඳහන් කළේ ය. ගොවිජන මන්දිරය, කෘෂිකර්ම අමාත්‍යංශයට යළි පවරා දීමෙන් අනතුරුව දැනට රාජගිරියේ බදු පදනම මත පවත්වාගෙන යන ස්ථානයෙන් එය ඉවත් කිරිමට හැකි වෙතැයි ඔහු විශ්වාසය පළ කළේ ය. රාජ්‍ය අමාත්‍යවරයා ප්‍රකාශ කළේ, අදාළ ගොඩනැගිල්ල බදු පදනම මත ලබා ගැනීම සඳහා වන ගිවිසුමේ අඩුපාඩු රැසක් පවතින බවයි."
    },
    {
        "content": "විවෘත ඡන්ද විමසීමක් සිදුවූ අතර එහිදී අයවැයට පක්ෂව ඡන්ද 3ක් ද විරුද්ධව ඡන්ද 16 ක් ද හිමි විය. ඒ අනුව වැඩි ඡන්ද 13කින් රඹෑව ප්‍රදේශීය සභාවේ අයවැය ඊයේ පරාජයට පත් විණ. මෙහි විශේෂත්වය වන්නේ ශ්‍රී ලංකා පොදු ජන පෙරමුණේ රඹෑව ප්‍රදේශීය සභාවට අයත් මන්ත්‍රීවරුන් 6 දෙනෙකු ද අයවැයට විරුද්ධව ඡන්දය ප්‍රකාශ කිරීමයි."
    },
    {
        "content": "අභිරහස් ලෙස ජෝර්දානයේ සඟවා ගෙන සිටි මෙම කාන්තාවට අද යළි මව්බිමට පැමිණීමට වරම් හිමි වන්නේ, පොදු ජනතාව වෙනුවෙන් වූ සිය රාජකාරීය උපරිමයෙන් ඉටු කළ මැදවච්චිය ප්‍රාදේශිය ලේකම් කර්යාලයේ විදේශ රැකියා අමාත්‍යංශයට අනුයුක්තව සේවය කළ නිලධාරියෙකුගේ ඉමහත් කැපවීම නිසා වීම විශේෂත්වකි. දියණියන් සිව් දෙනෙකුගේ මවක වූ නීලම්මා සිය සැමියා ද නොමැතිව මැදවච්චියේ අතිදුෂ්කර ජීවිතයක් ගත කළ කාන්තාවකි. අගහිඟකම් නිසා ජීවන ගමන දුෂ්කර වූ බැවින් ඇය 1996 වසරේදී ඒජන්සියක් මාර්ගයෙන් ගෘහ සේවිකාවක ලෙස ජෝර්දානයට පිටත්ව යන්නේ,සිය දියණියන් සිව් දෙනා සිය සහෝදරයාගේ රැකවරණයට යොමු කරමිනි. එහෙත් බලාපොරොත්තු වූ පරිද්දෙන්ම ඇයගේ රට ගමන සුබ නොවන අතර ඇය සේවය කළ නිවසේ නිවැසියන්ගේ තාඩන පීඩනවලට මෙන්ම පහරදීම්වලට ද ලක් වන්නට ඇයට සිදුවූවා ය. තාඩන පීඩන ඉවසා ගත නොහැකි වූ අවස්ථා කිහිපයකදී ඇය සේවය කළ නිවසින් පැන ගොස් ජෝර්දාන තානාපති කාර්යාලයේ රැකවරණය ද පතා තිබේ. කෙසේ වෙතත් ඇයට අවසානයේ යළි එම නිවසටම යාමට සිදු වන අතර 2009 වසරේ සිට ඇයට සිය දරුවන් කටහඬ ඇසීමට දුරකතන ඇමතුමක් හෝ ලබා ගැනීමට අවසර නොදෙන අතර ඇය සේවය සඳහා ගිය නිවසේ සිරකාරියක බවට පත්වන්නී ය. සිය මව පිළිබඳ කිසිදු තොරතුරක් නොමැති තැන ඇයගේ තරුණ දියණියන් මව පිළිබඳ තොරතුරක් සොයා දෙන මෙන් වගකිවයුතු ආයතනවලින් ඉල්ලා සිටි මුත් කිසිදු ස්ථානයකින් ඔවුන්ට ඇය පිළිබඳව කිසිදු හෝඩුවාවක් සොයා ගැනීමට නොහැකි වේ. සිය මව පිළිබඳ තොරතුරක් සොයා දෙන මෙන් වගකිව යුතු ආයතන වෙත යන දියණියන්ට මැදවච්චිය ප්‍රාදේශීය ලේකම් කාර්යාලයේ සේවය කරන ‍අදාළ නිලධාරියා හමුවී සිය දුක්ගැනවිල්ල ඉදිරිපත් කිරීමට අවස්ථාව හිමිවන්නේ, මේ අතරතුර කාලයේදීයි. පසුව විදෙස් ශ්‍රමිකයින් පිළිබඳ සොයා බැලීම සඳහා මැදපෙරදිග රටවල නිරීක්ෂණ චාරිකාවක් සඳහා පිටත්ව යාමට අදාළ නිලධාරියාට අවස්ථාව හිමිවන අතර මෙහිදී ඩුබායිහි සංචාරය සඳහා ඔහුට අවස්ථාව හිමිවුව ද එරට සංචාරය කිරීම ප්‍රතික්ෂේප කරමින් ජෝර්දානයේ සංචාරය සඳහා අවස්ථාව ලබා දෙන මෙන් ඉල්ලා සිටින්නේ, නීලම්මා පිළිබඳ තොරතුරක් සොයා ගැනීමේ අපේක්ෂාව පෙරදැරිවයි. ඒ අනුව තවත් නිලධාරීන් දෙදෙනෙකු ද සමග අදාළ නිලධාරියා 2018 වසරේදී ජෝර්දානයේ නිල සංචාරය සිදු කරන අතර ඔහු එහිදී එරට සිටින වගකිවයුතු නිලධාරීන් ද සම්බන්ධ කරගනිමින් නීලම්මා පිළිබඳ තොරතුරක් සොයා ගැනීමට උත්සාහ කළ ද එම උත්සාහය අසාර්ථක විය. මෙතැන් සිට රාජකාරිය ඉටු කිරීමෙන් එහා ගොස් දරුවන් සිව් දෙනෙකුට සිය මව සොයා දීමේ කටයුත්තකට උර දෙන අදාළ රාජ්‍ය නිලධාරියා සංචාරය නිමවා මෙරටට පැමිණීමෙන් පසුව ද ජෝර්දානයේ තානාපති කාර්යාල නිලධාරීන් මෙන්ම සංචාරය අතරතුරදී ගොඩ ගනා ගත් සබඳතා මත තවදුරටත් නීලම්මා සෙවීමේ කටයුත්තේ නිරත විය. ඒ අනුව ඇය සේවය සඳහා පිටත්ව ගිය නිවස පිළිබඳ තොරතුරක් සොයා ගැනීමට හැකි වන අතර ඒ අනුව 2019 සැප්තැම්බර් 25 වනදා රට ආරක්ෂක අංශ වෙත දැනුම්දීමෙන් පසු අදාළ නිවසේ සේවය සඳහා ගෘහ සේවිකාවක අවශ්‍ය දැයි විමසමින් අදාළ නිලධාරීන් එම නිවසට යන්නේ, ගෘහ සේවිකාවන් සපයන පිරිසක් ලෙසිනි. මෙහිදී සිය නිවසට සේවිකාවක අවශ්‍ය නොවන බවත් නිවසේ සේවය සඳහා කාන්තාවක සිටින බව ගෙහිමියන් පවසා ඇති අතර එහිදී අදාළ ආරක්ෂක නිලධාරීන් තමන් ආරක්ෂක අංශයෙන් බව පවසමින් නිවසට ඇතුළු වී අදාළ කාන්තාව සිය භාරයට ගෙන තිබේ. ඒ වන විටත් පහරදීම්වලට ලක්ව දැඩි කම්පනයට පත්ව සිටි නීලම්මා වසර ගණනාවකට පසු වීඩියෝ ඇමතුමක් මගින් මෙරට සිටින සිය දරුවන් සමග කතා කිරීමට අදාළ නිලධාරීන් අවස්ථාව සලසා දී තිබේ. ගෘහ සේවය සඳහා ගොස් වසර ගණනාවක් ජෝර්දානයේ සිරකාරියක බවට පත්ව සිටි නිල අම්මා අද අලුයම දිවයිනට පැමිණෙන විට සිය දරුවන් භාරදී ගොස් සිටි සිය සහෝදරයා ද මෙලොව හැර ගොස් ඇත. රාජකාරියට එහා ගොස් සිය මෙහෙවර ඉටු කළ රාජ්‍ය නිලධාරියා නොවන්නට, වසර ගණනාවක් තිස්සේ කිසිදු තොරතුරු නොමැතිව සිටි දරුවන්ට යළි සිය මව දකින්නට ලැබීම සිහිනයක් වන්නට ඉඩ තිබිණ."
    },
    {
        "content": "වව්නියාව, ඕමන්ත, වෙප්පන්කුලම ප්‍රදේශයේදී සිදුවූ රිය අනතුරකින් පුද්ගලයින් 5 දෙනෙකු තුවාල ලබා තිබේ. පොලීසිය සඳහන් කළේ, වෑන් රථයක් සහ කැබ් රථයක් ගැටීමෙන් අනතුර සිදුව ඇති බවයි. අනතුරින් තුවාල ලැබූවන් අතරින් 4 දෙනෙකුම යුද හමුදා සමාජිකයෝ වෙති. ඔවුන් ප්‍රතිකාර සඳහා වව්නියාව රෝහලට ඇතුළත් කළ බව පොලීසිය සඳහන් කළේ ය."
    },
    {
        "content": "එහි අතිරේක ලේකම් ආර්. එම්. එම්. රත්නායක මහතා සඳහන් කළේ, කිසිදු ජාත්‍යන්තර පාසලක් දැනට අධ්‍යාපන අමාත්‍යංශයේ අධීක්ෂණයට අයත් නොවන බවයි. මේ හේතුවෙන් ඒවායේ ඉගැන්වීම් ක්‍රමවේද මෙන්ම දරුවන්ට දැරීමට සිදුවන පීඩනය මෙන්ම ඔවුන්ගේ විනය සම්බන්ධයෙන් සොයා බැලීමට අමාත්‍යංශයට හැකියාවන් නොමැත. මීට අමතරව ඇතැම් ජාත්ත්‍යන්තර පාසල්වල උගන්වන ගුරුවරුන්ගේ සුදුසුකම් සම්බන්ධයෙන් ද ගැටලු පවතින බව ද අධ්‍යාපන අමාත්‍යංශය පෙන්වා දෙයි. ඊට විසඳුමක් ලෙස නුදුරේදීම ජාත්‍යන්තර පාසල් අධීක්ෂණය සඳහා නව වැඩපිළිවෙළක් ක්‍රියාත්මක කරනු ඇති."
    },
    {
        "content": "ඒ, අතිවිශේෂ ගැසට් නිවේදනයකිනි. රංජිත් සොයිසා මහතාගේ අභාවයෙන් පුරප්පාඩු වූ මන්ත්‍රී ධුරය සඳහා ඔහු එලෙස පත් කෙරිණ."
    },
    {
        "content": "එම නියෝගය ප්‍රකාශයට පත් කළේ, මහාධිකරණ විනිසුරු ශෂි මහේන්ද්‍රන් මහතායි. හෙරෝයින් ග්‍රෑම් 62.73ක ප්‍රමාණයක් සහ ගංජා ග්‍රෑම් 12.17 ප්‍රමාණයක් සන්තකයේ තබා ගැනීම සහ ජාවාරම් කිරිම යන අධිචෝදනා 04 කට ඔහු වරදකරු වන බැවින් මරණ දඬුවම ලබා දෙන බව මහාධිකරණ විනිසුරුවරයා ප්‍රකාශ කළේ ය. එලෙස මරණ දඬුවම හිමි වුණේ , 26 හැවිරිදි අලුත්කඩේ ප්‍රදේශයේ පදිංචි සිමියොන් විල්සන් නමැති අයෙකුටයි. ඔහු ප්‍රබල පාතාල කල්ලි සමාජිකයෙකු වන කෙසෙල්වත්තේ දිනුක්ගේ ඥාතියෙකු ද වේ. පසුගිය වසරේ පෙබරවාරි මස 18 වනදා විත්තිකරු පොලිස් මත්ද්‍රව්‍ය නාශක කාර්යාංශය විසින් අත්අඩංගුවට ගෙන තිබුණේ , ඔහුගේ නිවසේදීයි."
    },
    {
        "content": "ඒ , මහ කොළඹ ජල සම්පාදනය වැඩි දියුණු කිරීමේ ව්‍යාපෘතියේ නවීකරණ කටයුත්තක් හේතුවෙනි. ඒ අනුව කොළඹ 01, 10, 11, 12, 13, 14, සහ 15 යන ප්‍රදේශවලට එම කාල සීමාව තුළ ජල සැපයුම අත්හිටුවනු ඇති. මේ අතර එම කාල සීමාව තුළ කොළඹ 02 සහ 09 යන ප්‍රදේශවලට අඩු පීඩනයක් යටතේ ජලය සැපයෙන බව ජාතික ජල සම්පාදන හා ජලාපවහන මණ්ඩලය සඳහන් කළේ ය."
    },
    {
        "content": "මිලේනියම් චැලේන්ජ් කෝපරේෂන් ගිවිසුම අත්සන් කිරීම අභියෝගයට ලක්කරමින් ගොනු කර තිබූ පෙත්සම් දෙක ශ්‍රේෂ්ඨාධිකරණ පංච පුද්ගල විනිසුරු මඩුල්ල හමුවේ අද කැඳවීය. එහිදී නීතිපති වෙනුවෙන් පෙනී සිටි අතිරේක සොලිසිටර් ජෙනරාල්වරිය අද අධිකරණයට දැනුම් දුන්නේ, එය අත්සන් කිරීමට ආණ්ඩුව කිසිදු තීරණයක් ගෙන නොමැති බවයි. මෙම පෙත්සම් යළි සලකා බැලීම ලබන වසරේ මාර්තු 25 දක්වා කල් තැබීමට ශ්‍රේෂ්ඨාධිකරණය තීරණය කළේ ය."
    },
    {
        "content": "විදුලිබල අවශ්‍යතාවය සපුරා ගැනීම වෙනුවෙන් ශ්‍රී ලංකා රජයේ ප්‍රතිපත්ති පිළිබඳ විදෙස් රටවල් දැනුවත් කර නව ව්‍යාපෘති සඳහා ආයෝජකයින් ගෙන්වා ගැනීම සහ විධිමත් ප්‍රසම්පාදන ක්‍රියාවලියක් අනුගමනය කිරීම පිළිබඳව ජනාධිපති ගෝඨාභය රාජපක්ෂ මහතා විදුලිබල ක්ෂේත්‍රයේ නිලධාරීන්ට උපදෙස් දී තිබේ. ජනාධිපතිතුමා මෙම උපදෙස් ලබාදී ඇත්තේ විදුලිබල හා බලශක්ති අමාත්‍යංශය හා ඒ යටතේ පවතින ආයතනවල ජ්‍යෙෂ්ඨ නිලධාරීන් අතර ඊයේ ජනාධිපති කාර්යාලයේදී පැවති හමුවකදී ය. ලංකා විදුලිබල මණ්ඩලය ශ්‍රී ලංකා සුනිත්‍ය බලශක්ති අධිකාරිය ඇතුළු ආයතන නියෝජනය කරමින් නියෝජිතයින් එම හමුවට එක්ව සිටි අතර එම ආයතනවල පැන නැගී ඇති ගැටලු සහ ඒවාට ලබාදිය හැකි කඩිනම් විසදුම් පිළිබඳව මෙහිදී අවධානය යොමු වූ බව ජනාධිපති මාධ්‍ය අංශය පවසයි. එහිදී අනාවරණය වී ඇත්තේ පසුගිය වසර කිහිපය තුළ විදුලිබල ක්ෂේත්‍රයට අදාළව විදේශ රටවල් රැසක් සමග අවබෝධතා ගිවිසුම් අත්සන් තබා තිබුණ ද ඉන් බොහොමයක් රාජ්‍යයන් අතර අත්සන් තැබූ ඒවා නොව පෞද්ගලික සමාගම් සමග ඇතිකරගත් එකඟතාවයන් බවයි. එබැවින් ඒවා ක්‍රියාත්මක කිරීමේදී නිසි අධ්‍යයනයක් සිදු කරමින් රටට හිතකර අන්දමින් කටයුතු කිරීමේ වැදගත්කම ජනාධිපතිතුමා පෙන්වා දී තිබේ."
    },
    {
        "content": "සූර්ය බලයෙන් ක්‍රියාත්මක ත්‍රීරෝද රථ අද සිට මෙරට භාවිතයට එක් කෙරේ. ඒ, කොරියානු රජයේ තාක්ෂණික දායකත්වයෙන් ය. මගී ප්‍රවාහන කළමනාකරණ අමාත්‍යංශය සඳහන් කළේ, ශ්‍රී ලංකා සුනිත්‍ය බලශක්ති අධිකාරියේ සහයෝගය ද මේ සඳහා ලබා දෙන බවයි. පළමු අදියර ලෙස අද එවැනි ත්‍රීරෝද රථ කිහිපයක් මෙරට ධාවනයට එක් කෙරෙන බව ශ්‍රී ලංකා සුනිත්‍ය බලශක්ති අධිකාරිය අධ්‍යක්ෂ ජනරාල් ආචාර්ය අසංක රුද්‍රිගු මහතා සඳහන් කළේ ය."
    },
    {
        "content": "කොළඹ 5 සහ 6 හැර, අනෙක් සියලු ප්‍රදේශවලට හෙට රාත්‍රී 8 සිට අනිද්දා රාත්‍රී 8 දක්වා පැය 24 ක කාලයක් ජල සැපයුම අත්හිටුවන බව ජාතික ජල සම්පාදන හා ජලාපවාහන මණ්ඩලය පවසයි. එම කාල සීමාව තුළ කොළඹ 05 සහ 06 ප්‍රදේශවලට අඩු පීඩනයක් යටතේ ජල සැපයුම ලබාදෙනු ඇති. එලෙස ජල සැපයුම අත්හිටුවීමට සිදුව ඇත්තේ, අඹතලේ සිට මාළිගාකන්දට ජලය රැගෙන එන ප්‍රධාන නල මාර්ගයේ සිදු වූ හදිසි බිඳ වැටීමක් හේතුවෙන් ය. කොළඹ නගර සභාවේ කොන්ත්‍රාත් පදනම මත සේවයේ නියුතු පුද්ගලයෙකු දෙමටගොඩ ප්‍රදේශයේ ගොඩනැගිල්ලක් ඉදිකිරීම සඳහා කැණීම් කරමින් සිටියදී නල මාර්ගයට හානි වී තිබේ. ජාතික ජල සම්පාදන මණ්ඩලය සඳහන් කළේ, මේ වනවිට නලයෙන් ජල කාන්දුවක් සිදුවන බව ය. එහෙත් ජනතාවට සිදුවන අපහසුතාව සැළකිල්ලට ගෙන කාන්දුව තිබියදී ජල අත්හිටුවීමක් නොකර අඛණ්ඩව ජලය සැපයීමට කටයුතු යොදා තිබේ. නමුත් හෙට රාත්‍රීයේ සිට කොළඹට ජල සැපයුම අත්හිටුවන්නේ නලය අලුත්වැඩියා කිරීම සඳහා ය."
    },
    {
        "content": "මෙම හමුව පැවැත්වුණේ බැඳිවැව මහජන පුස්තකාල ශ්‍රවණාගාරයේදීයි. මෙහිදී නිදහස් පක්ෂයේ සභාපති හිටපු ජනාධිපති මෛත්‍රීපාල සිරිසේන මහතා සහ ශ්‍රී ලංකා නිදහස් පාක්ෂිකයන් සමග පක්ෂයේ ඉදිරි කටයුතු පිළිබඳව දීර්ඝ වශයෙන් සාකච්ඡා කළේ ය. ඉදිරි මහ මැතිවරණය වෙනුවෙන් පක්ෂය සූදානම් කිරීම සහ පක්ෂ අනන්‍යතාව සහිතව පාක්ෂිකයන්ගේ අපේක්ෂා මුදුන්පමුණුවා ගැනීම පිළිබඳව මෙහිදී සාකච්ඡා වී තිබේ. මෙහිදී පොළොන්නරුව දිස්ත්‍රික්කය මුල්කරගනිමින් රටේ ම ශ්‍රී ලංකා නිදහස් පාක්ෂිකයන්ට තමන් නායකත්වය දෙන බව මෛත්‍රීපාල සිරිසේන මහතා පවසා තිබේ."
    },
    {
        "content": "කසළ තේ තොගයක් සමග සැකකරුවන් 3 දෙනෙකු කඩුගන්නාවේදී අත්අඩංගුවට ගෙන තිබේ. පොලිස් විශේෂ කාර්ය බලකාය සඳහන් කළේ, එහිදී කසළ තේ කිලෝග්‍රෑම් 5000ක් සොයාගත් බව ය. ඒවා ප්‍රවාහනය කළ ලොරි රථය ද පොලිස් භාරයට ගෙන තිබේ. කසළ තේ තොගය කොළඹ ප්‍රදේශයට ප්‍රවාහනය කරමින් සිටි බව ද පොලීසිය සඳහන් කළේය. වැඩිදුර පරීක්ෂණ සඳහා සැකකරුවන් කඩුගන්නාව පොලීසියට භාර දී තිබේ."
    },
    {
        "content": "1.  \n2016 වසරේදී රාජගිරියේදී තරුණයෙකු රිය අනතුරකට ලක් කළ බව කියන සිද්ධියකට අදාළව හිටපු අමාත්‍ය පාඨලී චම්පික රණවක මහතාට සහ ඔහුගේ රියැදුරු තුසිත දිළුම් කුමාර නැමැත්තාට කොළඹ අතිරේක මහේස්ත්‍රාත් කංචනා නෙරංජනා ද සිල්වා මහත්මිය ඊයේ විදෙස් ගමන් තහනමක් පැනවූවා ය. 2.  \nකොළඹ 5 සහ 6 හැර, අනෙක් සියලු ප්‍රදේශවලට අද රාත්‍රී 8 සිට හෙට රාත්‍රී 8 දක්වා පැය 24 ක කාලයක් ජල සැපයුම අත්හිටුවන බව ජාතික ජල සම්පාදන හා ජලාපවාහන මණ්ඩලය පවසයි. එම කාල සීමාව තුළ කොළඹ 05 සහ 06 ප්‍රදේශවලට අඩු පීඩනයක් යටතේ ජල සැපයුම ලබාදෙනු ඇති. 3.  \nසූර්ය බලයෙන් ක්‍රියාත්මක ත්‍රීරෝද රථ ඊයේ සිට මෙරට භාවිතයට එක් කෙරේ. ඒ, කොරියානු රජයේ තාක්ෂණික දායකත්වයෙන් ය. 4.  \nආණ්ඩුව මිලේනියම් චැලේන්ජ් කෝපරේෂන් හෙවත් එම්.සී.සී ගිවිසුම නැවත සමාලෝචනය කිරීමට රජය තීරණය කර ඇතැයි, නීතිපති දෙපාර්තමේන්තුව ඊයේ ශ්‍රේෂ්ඨාධිකරණයට දැනුම් දුන්නේ ය. 5.  \nහෙරොයින් සහ ගංජා ළඟ තබා ගැනීම සහ ජාවාරම් කිරීමේ අධිචෝදනාවලට වරදකරු කරනු ලැබු පුද්ගලයෙකුට කොළඹ මහාධිකරණය අද මරණ දඬුවම නියම කළේ ය. 1.  \nබ්‍රිතාන්‍ය මහ මැතිවරණයෙන් අග්‍රාමාත්‍ය බොරිස් ජොන්සන් ප්‍රමුඛ කොන්සවේටිව් පක්ෂය ජයග්‍රහණය කළේ ය. ඒ, ආසන 650 කින් සමන්විත බ්‍රිතාන්‍ය පාර්ලිමේන්තුවේ ආසන 333ක බහුතරයක් දිනා ගනිමිනි. 2.  \nමහ මැතිවරණයෙන් ලද දැවැන්ත පරාජය හේතුවෙන් තමන් බ්‍රිතාන්‍ය කම්කරු පක්ෂයේ නායකත්වයෙන් ඉවත්වන බව එම පක්ෂයේ නායක ජෙරමි කෝබින් පවසයි."
    },
    {
        "content": "එහි ප්‍රධාන සෞඛ්‍ය වෛද්‍ය නිලධාරි රුවන් විජයමුණි මහතා පැවසුවේ, සුගතදාස ක්‍රීඩංගණයෙන් මදුරු කීටයන් හමුවීම හේතුවෙන් ඔවුන්ට එරෙහිව නඩු පැවරූ බවයි. කොළඹ මහා නගර සභාවේ සෞඛ්‍ය වෛද්‍ය නිලධාරිවරුන් සහ මහජන සෞඛ්‍ය පරීක්ෂකවරුන් ඇතුළු කණ්ඩාමක් කළ පරීක්ෂාවකදී මදුරු කීටයන් සිටින ස්ථාන සොයා ගැනිණ. සුගතදාස ක්‍රිඩාංගණය එලෙස පරීක්ෂාවට ලක් කෙරුණේ 13 වැනි දකුණු ආසියානු ක්‍රීඩා උළෙල සඳහා නේපාලයට ගොස් සිටි ශ්‍රී ලංකා ක්‍රීඩක ක්‍රීඩිකාවන් කිහිප දෙනෙකු ඩෙංගු වැලදීමෙන් රෝහල්ගත කිරීමත් සමගයි. ඒ ක්‍රීඩා උළෙලට යාමට පෙර ඔවුන් සුගතදාස ක්‍රීඩංගණ නේවාසිකාගාරයේ රැඳී සිටීම හේතුවෙනි. මේ අතර කොළඹ නගරයේ ඇති ක්‍රීඩාංගණ, ක්‍රීඩා සංකීර්ණ සහ ක්‍රීඩා සමාජ, 23ක් කොළඹ මහ නගර සභාව හා මහජන සෞඛ්‍ය පරීක්ෂකවරුන් විසින් හදිසි පරීක්ෂාවකට ලක්කරනු ලැබ තිබේ. රුවන් විජයමුණි මහතා සඳහන් කළේ, මදුරුවන් බෝ විය හැකි පරිදි පවත්වාගෙන ගිය ස්ථාන 04කට එහිදී රතු නිවේදන නිකුත් කළ බවයි."
    },
    {
        "content": "ඔවුන් සැකපිට අත්අඩංගුවට ගනු ලැබුවේ, අපරාධ පරීක්ෂණ දෙපාර්තමේන්තුව විසිනුයි. සහකාර පොලිස් අධිකාරිවරයෙකුගෙන් ලබාගත් රැඳවුම් නියෝග මත ඔවුන් දෙදෙනා පැය 72 ක කාලයක් රඳවාගෙන ප්‍රශ්න කරන බව අපරාධ පරීක්ෂණ දෙපාරත්මේන්තුව සඳහන් කළේ ය. ඔවුන් ලබන සඳුදා අධිකරණයට ඉදිරිපත් කිරීමට නියමිතයි. පසුගිය ජනාධිපතිවරණ සමයේදී මෙම පුද්ගලයින් දෙදෙනා අදාළ ප්‍රවෘත්ති සාකච්ඡාවට එක් වුයේ එවක සෞඛ්‍ය අමාත්‍ය වෛද්‍ය රාජිත සේනාරත්න මහතා සමගිනි. අප කළ විමසීමකදී සේනාරත්න මහතා පැවසූවේ, සිද්ධිය පිළිබඳව ස්වාධීන පරීක්ෂණයක් සිදු කරන්නේ නම් තමා ඊට සහය ලබා දෙන බවයි."
    },
    {
        "content": "ඒ, අනුව V-force කණ්ඩායමේ සමාජිකයින්, අද දිනයේදී කළු ගඟ දෙපස කුඹුක් පැල දහසක් සිටුවීමට නියමිත ය. එම මෙහෙවර සිදු කරනු ලබන්නේ රත්නපුර, වරකාතොට පාලම අසල ප්‍රදේශයේය. ඒ වගේම තරුණ තරුණියන් රැසක් අප සමග එක්ව සිටින අතර විශ්වවිද්‍යාල V-force 7වන ව්‍යාපෘතිය සඳහා MAS ඉන්ටිමේට්ස් ආයතනය, රත්නපුර ප්‍රාදේශීය ලේකම් කාර්යාලය, හරිත උදය සංවිධානය සහ ශ්‍රී ලංකා පොලීසිය අත්වැල් බැඳගෙන සිටීම විශේෂත්වයකි."
    },
    {
        "content": "පසුගිය ජනාධිපතිවරණ සමයේදී මෙම පුද්ගලයින් දෙදෙනා අදාළ ප්‍රවෘත්ති සාකච්ඡාවට එක් වූයේ එවකට සෞඛ්‍ය අමාත්‍ය වෛද්‍ය රාජිත සේනාරත්න මහතා සමගයි. දැනට මේ සම්බන්ධයෙන් විමර්ශන කරන බව අපරාධ පරීක්ෂණ දෙපාර්තමේන්තුව සඳහන් කළේ ය. අප කළ විමසීමකදී හිටපු අමාත්‍ය රාජිත සේනාරත්න මහතා පැවසූවේ, සිද්ධිය පිළිබඳ ස්වාධීන පරීක්ෂණයක් සිදු කරන්නේ නම් තමාට ඊට සහය ලබා දෙන බවයි. ………………………………………………………………………………………………………………………………………………………………… COLOMBO (News 1st): සුදු වෑන්වලින් පුද්ගලයින් පැහැර ගැනීමේ සිද්ධි පිළිබඳ කොළඹ පැවති ප්‍රවෘත්ති සාකච්ඡාවකදී අදහස් පළ කළ පුද්ගලයින් දෙදෙනා, අපරාධ පරීක්ෂණ දෙපාර්තමේන්තුව (CID) විසින් අත්අඩංගුවට ගනු ලැබ තිබේ. පසුගිය ජනාධිපතිවරණ සමයේදී මොවුන් දෙදෙනා අදාළ ප්‍රවෘත්ති සාකච්ඡාවට එක් වූයේ එවකට සෞඛ්‍ය අමාත්‍ය වෛද්‍ය රාජිත සේනාරත්න මහතා සමගිනි. දැනට මේ සම්බන්ධයෙන් විමර්ශන කරන බව අපරාධ පරික්ෂණ දෙපාර්තමේන්තුව සඳහන් කළේය."
    },
    {
        "content": "ඒ, කොළඹ පොලිස් අපරාධ කොට්ඨාශය අධිකරණ හමුවේ කළ කරුණු දැක්වීමකින් පසුවයි. 2016 පෙබරවාරි 28 වැනිදා රාත්‍රියේ රාජගිරිය ප්‍රදේශයේදී අනතුරක් සිදුකර තරුණයෙකුට බරපතල තුවාල සිදුකළ බව සිද්ධියකට අදාළව අපරාධ කොට්ඨාශය යළි විමර්ශනයක් ආරම්භ කර තිබේ. හිටපු අමාත්‍යවරයා සහ රියැදුරු රටින් පිටවීම වැළැක්වීම සඳහා විදෙස් ගමන් තහනමක් පනවන්නැයි අපරාධ කොට්ඨාශය අධිකරණයෙන් ඉල්ලා සිටි අතර ඊට අවසර දුන් අතිරේක මහේස්ත්‍රාත්වරිය අදාළ තහනම ආගමන විගමන දෙපාර්තමේන්තුවට දන්වන ලෙස ද නියෝග කළා ය."
    },
    {
        "content": "ඒ, පොලිස් මත්ද්‍රව්‍ය නාශක කාර්යාංශය කළ වැටලීමකදී ය. සැකකරුවන් විසින් එම හෙරොයින් තොගය මෝටර් රථයකින් හා යතුරු පැදියකින් ප්‍රවාහනය කරමින් සිටියදී එලෙස අත්අඩංගුවට ගත් බව පොලීසිය සඳහන් කළේය. එම හෙරොයින් තොගයේ වටිනාකම රුපියල් කෝටි 03 කට අධික ය. අත්අඩංගුවට ගත් සැකකරුවන් කුලියාපිටිය සහ හෝමාගම ප්‍රදේශවල පදිංචිකරුවන් වේ. සැකකරුවන් දෙදෙනා පොලිස් මත්ද්‍රව්‍ය නාශක කාර්යාංශයේ භාරයේ රඳවා ප්‍රශ්න කිරිමට පියවර ගෙන තිබේ. ඔවුන්ගේ දුරකතන විශ්ලේෂණ වාර්තා ලබා ගනිමින් ඉදිරි විමර්ශන සිදු කරන බව ද පොලීසිය සඳහන් කළේය. සැකකරුවන් සමග මෝටර් රථය සහ යතුරු පැදිය ද පොලිස් මත්ද්‍රව්‍ය නාශක කාර්යාංශය භාරයට ගෙන තිබේ. මේ අතර පොලිස් විශේෂ කාර්ය බලකාය ප්‍රදේශ කිහිපයක කළ මෙහෙයුම්වලින් හෙරොයින් සමග සැකකරුවන් 10 දෙනෙකු අත්අඩංගුවට ගෙන තිබේ. ඒ, තංගල්ල, රත්ගම, මාතර සහ හංවැල්ල ප්‍රදේශවලදීය. සැකකරුවන් සන්තකයේ තිබී හෙරොයින් මිලිග්‍රෑම් 4500 කට ආසන්න ප්‍රමාණයක් පොලිස් විශේෂ කාර්ය බලකාය භාරයට ගෙන තිබේ."
    },
    {
        "content": "මෙම තත්ත්වය ගිය වසරට සාපේක්ෂව රෝගීන් 35,705ක ඉහළ යාමකි. වසරේ මේ දක්වා කාලය තුළ ඩෙංගු රෝගයෙන් පුද්ගලයින් 90 දෙනෙකු මියගොස් තිබේ. 2018 වසරේ අදාළ කාලය තුළ වාර්තා වී තිබු ඩෙංගු රෝගීන් සංඛ්‍යාව 51,659කි. එම රෝගීන්ගෙන් 44.8% ක් වාර්තා වී ඇත්තේ බස්නාහිර පළාතෙනි. වසරේ වැඩිම ඩෙංගු රෝගීන් සංඛ්‍යාවක් වාර්තා වී ඇත්තේ කොළඹ දිස්ත්‍රික්කයෙන් වන අතර එම සංඛ්‍යාව 17,949කි. ගම්පහ දිස්ත්‍රික්කයෙන් ඩෙංගු රෝගින් 13,718 දෙනෙකු වාර්තා වී තිබේ. මහනුවර දිස්ත්‍රික්කයෙන් වාර්තා වී ඇති ඩෙංගු රෝගීන් සංඛ්‍යාව 7,698 ක් වේ. මේ අතර මාතලේ නගරයේ ඩෙංගු මර්දනය කිරීම සඳහා විශේෂ වැඩසටහනක් ඊයේ ක්‍රියාත්මක කෙරිණි. අප වාර්තාකරු පැවසුවේ මාතලේ නගරාධිපති ඩල්ජීත් අලුවිහාරේ මහතා සහ මහනගර සභාවේ සේවක මණ්ඩලය ඊට එක්ව සිටි බව ය. මාතලේ නගරාධිපති ඩල්ජීත් අලුවිහාරේ මහතා මාතලේ නගර සභා බල ප්‍රදේශය තුළ ඩෙංගු හැදිච්ච ලෙඩ්ඩු මේ වනවිට 410 ක් ඉන්නවා. දෙදෙනෙක් මේ ප්‍රදේශයෙ මියගිහින් තියෙනවා කුඩා දරුවෙක් ඇතුලුව ඒ නිසා ඩෙංගු අවධානම පිළිබදව නිවෙස්වලට ගොස් ඒ පිළිබදව අවධානම් තත්ත්වය පිළිබදව දැනුවත් කරනවා. මේ අතර කරවනැල්ල මූලික රෝහලේ අපජලය බැහැර කිරීම ක්‍රමවත් ලෙස සිදුනොවීම හේතුවෙන් ඩෙංගු රෝගය වැළදීමේ අවදානමක් මතුව ඇතැයි ප්‍රදේශවාසින් පවසයි. ඔවුන් ප්‍රකාශ කළේ වසර 40 ක පමණ පැරණි වලකට අපජලය බැහැර කරන අතර, එහි ජලය උතුරා ඇල මාර්ගයක් ඔස්සේ ගොස් කැලණි ගඟට එක්වන බව ය. මේ අතර ත්‍රීකුණාමලය දිස්ත්‍රික්කයේ මුතුර්, කිලිවෙඩ්ඩි, සාම්පුර් ප්‍රදේශවලින් ඩෙංගු රෝගීන් 324 දෙනෙකු වාර්තා වී තිබේ. පසුගිය අඟහරුවාදා තෝපුර් ප්‍රදේශයේ පදිංචිව සිටි 18 හැවිරිදි තරුණියක ද ඩෙංගු රෝගය වැළඳීමෙන් ජීවිතක්ෂයට පත්විය."
    },
    {
        "content": "අමාත්‍යවරයා සඳහන් කළේ, වැට් බදු ඇතුළු බදු අඩු කිරීම හේතුවෙන් මෙම මිල අඩු කිරිමට පියවර ගත් බවයි. එම මිල අඩු කිරීම ලබන සතියේ සිට ක්‍රියාත්මක වේ. ඒ අනුව දේශියව නිෂ්පාදනය කරන නව සිමෙන්ති කොට්ටයක මිල සටහන් වන්නේ රුපියල් 995ක් ලෙසයි."
    },
    {
        "content": "ඒ පොලිස් විශේෂ කාර්ය බලකාය සිදු කළ මෙහෙයුම්වලදීයි. ඔවුන් සන්තකයේ තිබී මෙරට නිෂ්පාදිත ගිනිඅවි තුනක් සිය භාරයට ගත් බව පොලිස් විශේෂ කාර්ය බලකාය සඳහන් කළේ ය. සැකකරුවන් හා ගිනි අවි වැඩිදුර විමර්ශන සඳහා කරදියනාරු පොලිස්ථානය වෙත භාරදී තිබේ."
    },
    {
        "content": "කිරිවෙහෙර වැඳ පුදා ගැනීමෙන් අනතුරුව අග්‍රාමාත්‍යවරයා කතරගම කිරිවෙහෙර විහාරාධිපති පූජ්‍ය කොබවක ධම්මින්ද හිමියන් බැහැදැක ආශිර්වාද ලබා ගත්තේ ය. ඉන් පසු අග්‍රාමාත්‍යවරයා පැමිණියේ කතරගම අෂ්ඨපල බෝධියටයි. මහින්ද රාජපක්ෂ මහතා අද පස්වරුවේ රුහුණු මහ කතරගම දෙවාලයට ද පැමිණ දේවාශිර්වාද ලබා ගත්තේ ය. අනතුරුව කතරගම ශ්‍රී අභිනවාරාම විහාස්ථානයට පැමිණි අගමැතිවරයා, රුහුණු මාගම්පත්තුවේ ප්‍රධාන අධිකරණ සංඝනායක ශ්‍රාස්ත්‍රපති පූජ්‍ය කපුගම සරණ තිස්ස හිමියන් බැහැදැක ආශිර්වාද ලබා ගත්තේ ය. අනතුරුව රාජපක්ෂ මහතා කතරගම බස්නායක නිලමැදුර වෙත ගොස් වැඩ බලන බස්නායක නිලමේ දිල්රුවන් රාජපක්ෂ මහතා හමු විය."
    },
    {
        "content": "අදාළ වාර්තාවට අනුව ගූග්ල් සෙවුම් යන්ත්‍රය හරහා ‘Where is’ යන කාණ්ඩය යටතේ පළමු ස්ථානය හිමිව ඇත්තේ ‘Where is Sri Lanka’ යන්නටයි. එ නම් අදාළ කාණ්ඩය යටතේ වැඩිම පිරිසක් සෙවීම් සිදුකර ඇත්තේ ලෝක සිතියමේ ශ්‍රී ලංකාව පිහිටියේ කොහි ද යන්නයි. ගූග්ල් සෙවුම් වාර්තාවට අනුව අපේ රට පිහිටියේ කොහි ද යන්න සෙවීම් වැඩිපුරම සිදුකර ඇත්තේ අප්‍රේල් සහ මැයි මාසවලදීයි. Lonely Planet සඟරාව මගින්, ලොව හොඳම සංචාරක නවාතැන ලෙස මෙම වසරේදී ශ්‍රී ලංකාව නම් කිරීම ද ශ්‍රී ලංකාව පළමු ස්ථානයට පත්ව තිබීමට ප්‍රධාන හේතුවකි. මීට අමතරව අප්‍රේල් 21 එල්ල වූ ත්‍රස්ත ප්‍රහාරය සම්බන්ධයෙන් සමස්ත ලෝකයේම අවධානය යොමු වූ අතර ප්‍රහාරය එල්ල වීමෙන් පසු, ඒ පිළිබඳව අවධානය යොමු කළ විදෙස් ජාතිකයන් රැසක් ශ්‍රී ලංකාව සම්බන්ධයෙන් සහ අදාළ ප්‍රහාරය සම්බන්ධයෙන් තොරතුරු සෙවීම්ද සිදුකර තිබේ."
    },
    {
        "content": "එම කාල සීමාව තුළ කොළඹ 05 සහ 06 ප්‍රදේශවලට අඩු පීඩනයක් යටතේ ජල සැපයුම ලබාදෙනු ඇති. ජල සැපයුම අත්හිටුවීමට සිදුව ඇත්තේ, අඹතලේ සිට මාළිඟාකන්දට ජලය රැගෙන එන ප්‍රධාන නළ මාර්ගයේ සිදුවූ හදිසි බිඳ වැටීමකි. කොළඹ නගර සභාවේ කොන්ත්‍රාත් පදනම මත සේවයේ නියුතු පුද්ගලයෙකු දෙමටගොඩ ප්‍රදේශයේ ගොඩනැගිල්ලක් ඉදිකිරීම සඳහා කැණීම් කරමින් සිටියදී එම නළ මාර්ගයට හානි වී තිබේ. අද රාත්‍රීයේ සිට කොළඹට ජල සැපයුම අත්හිටුවන්නේ නළය අලුත්වැඩියා කිරීම සඳහායි."
    },
    {
        "content": "ඉන් අනතුරුව ඇය කොළඹ අධිකරණ වෛද්‍ය නිලධාරීවරයා හමුවට ඉදිරිපත් කිරීමට නියමිතයි. ඇය ඊයේ පස් වැනි දිනටත් අපරාධ පරීක්ෂණ දෙපාර්තමේන්තුව හමුවේ පෙනී සිටියේ ය. ඊයේ පස්වරු 6 දක්වා ඇය අපරාධ පරීක්ෂණ දෙපාර්තමේන්තුව හමුවේ සාක්ෂි ලබාදුන් බව අප වාර්තාකරු සඳහන් කළේ ය. ස්විට්සර්ලන්ත, තානාපති කාර්යාලය, ශ්‍රී ලාංකික කාන්තාව, ගානිය බැනිස්ටර් ෆ්‍රැන්සිස්, අපරාධ පරීක්ෂණ දෙපාර්තමේන්තුව"
    },
    {
        "content": "තිබේ. අනතුරුව ඇය කොළඹ අධිකරණ වෛද්‍ය නිලධාරීවරයා හමුවට ඉදිරිපත් කිරීමට නියමිතයි. එම කාන්තාව පෙරේදා පස් වන දිනටත් අපරාධ පරීක්ෂණ දෙපාර්තමේන්තුව හමුවේ පෙනී සිටියා ය."
    },
    {
        "content": "සුදු වෑන්වලින් පුද්ගලයින් පැහැර ගැනීමේ සිද්ධි පිළිබඳව පසුගියදා කොළඹ පැවති ප්‍රවෘත්ති සාකච්ඡාවකදී අදහස් පළ කළ පුද්ගලයින් දෙදෙනා, රඳවා ප්‍රශ්න කිරීමට පියවර ගෙන තිබේ. 2.  \nකොළඹ 5 සහ 6 හැර අනෙක් සියලු ප්‍රදේශවලට අද රාත්‍රි 8 සිට හෙට රාත්‍රි 8 දක්වා පැය 24 ක කාලයක් ජල සැපයුම අත්හිටුවන බව ජාතික ජල සම්පාදන හා ජලාපවහන මණ්ඩලය පවසයි. 3.   \n2019 වසරේ ගූගල් සෙවුම් යන්ත්‍රයේ එක් කාණ්ඩයක් තුළ ඇමරිකාව තුළ වැඩිපුරම සෙවීම් සිදුකර ඇත්තේ ශ්‍රී ලංකාවේ පිහිටීම සම්බන්ධයෙන් බව නවතම ගූග්ල් සෙවුම් වාර්තාවෙන් හෙළිදරව් වී තිබේ. 4.  \n3. දේශීයව නිෂ්පාදනය කරන කිලෝග්‍රෑම් 50 සිමෙන්ති කොට්ටයක මිල රුපියල් 100කින් අඩු කර ඇතැයි අභ්‍යන්තර වෙළඳ හා පාරිභෝගික සුබසාධන රාජ්‍ය අමාත්‍ය අනුර ප්‍රියදර්ශන යාපා මහතා පවසයි. 4.  \nහෙරොයින් කිලෝග්‍රෑම් 3 ක් සමග සැකකරුවන් දෙදෙනෙකු හොරණ, මොරගහහේන ප්‍රදේශයේදී අත්අඩංගුවට ගෙන තිබේ. 5.  \nකිලිනොච්චි දිස්ත්‍රික්කයට ඇඳහැලෙන අධික වර්ෂාවත් සමග, ඉරණමඩු ජලාශයේ වාන් දොරටු 10 ක් විවෘත කර ඇතැයි ආපදා කළමනාකරණ මධ්‍යස්ථානය පවසයි. 1.  \nඅමෙරිකානු ජනාධිපති ඩොනල් ට්‍රම්ප්ට එරෙහි දෝශාභියෝගයේ වගන්ති දෙකකට එරට නියොජිත මන්ත්‍රී මණ්ඩලයේ අධිකරණ කමිටුවේ අනුමැතිය හිමිව තිබේ."
    },
    {
        "content": "පොලීසිය පැවසුවේ, පසුගිය නොවැම්බර් 19 වැනිදා සිට මේ දක්වා ක්‍රියාත්මක කළ මෙහෙයුම්වලිදී අත්අඩංගුවට ගත් පුද්ගලයින්ගෙන් වැඩිදෙනෙක් මත්ද්‍රව්‍ය ජාවාරම, කප්පම් ගැනීම් වැනි සිද්ධිවලට සම්බන්ධ පාතාල ක්‍රියාකාරීන් බවයි. ඉන් වැඩිදෙනෙකු සංවිධානාත්මක අපරාධ කල්ලි නායක අංගොඩ ලොක්කා සහ ඌරු ජුවා යන අයගේ සහයකින් ය. හිඹුටාන, අංගොඩ, රනාල, ජල්තර හා හංවැල්ල ඇතුළු ප්‍රදේශවල ක්‍රියාත්මක කළ මෙහෙයුම්වලදී මොවුන් අත්අඩංගුවට ගත් බව පොලිස් විශේෂ කාර්ය බලකාය සඳහන් කළේ ය. මෙම අපරාධ කල්ලි සාමාජිකයින් අත්අඩංගුවට ගැනීමත් සමග කප්පම් ගැනීම් වැනි අපරාධ සම්බන්ධයෙන් ලැබෙන පැමිණිලිවල අඩුවීමක් ඇතැයි, පොලිස් විශේෂ කාර්ය බලකාය සඳහන් කළේ ය. දැනට රක්ෂිත බන්ධනාගාරගතව සිටින මෙම සැකකරුවන් බන්ධනාගාරයේ සිට පිටතට ඇමතුම් ලබාදුන් බවට ලද තොරතුරු ඔස්සේ විමර්ශනය කරන බව පොලීසිය සඳහන් කළේ ය."
    },
    {
        "content": "එම දෙපාර්තමේන්තුව සඳහන් කළේ, ගිඟුරුම් සහිත වැසි සමග තාවකාලිකව තද සුළං ඇතිවිය හැකි අතර අකුණු මගින් සිදුවන අනතුරු අවම කර ගැනීමට කටයුතු කරන ලෙසයි."
    },
    {
        "content": "එහි පළමු අදියර ආරම්භ කර ඇත්තේ ගම්පහ දිස්ත්‍රික්කය කේන්ද්‍ර කරගනිමිනි. එහිදී සියලු ඩ්‍රෝන යානා සඳහා ලියාපදිංචි අංකයක් ලබාදෙනු ඇති. එම සංගණනයේදී ලබාගන්නා දත්ත මත පදනම්ව ඩ්‍රෝන යානා ක්‍රියාත්මක කිරීමට අදාළ නව රෙගුලාසී සැලසුම් කිරීමට නියමිතයි. මේ අතර ඩ්‍රෝන යානා සඳහා පැනවූ තහනම තවදුරටත් ක්‍රියාත්මක බව සිවිල් ගුවන් සේවා අධිකාරිය පවසයි. ඉදිරියේදී එම සීමා ලිහිල් කිරීම සඳහා සාකච්ඡා කරමින් ඇතැයි ද සිවිල් ගුවන් සේවා අධිකාරිය සඳහන් කළේ ය."
    },
    {
        "content": "ඒ අවසන් වටයට තරග කළ, ප්‍රංශයේ ඕෆ්ලි මෙසීනෝ සහ ඉන්දියාවේ සුමන් රාඕ පරදවමිනි. බ්‍රිතාන්‍යයේ ලන්ඩන් නුවර පැවති ලෝක රූ රැජිණ තරගාවලියේ අවසන් මහා තරගයේදී ඇයට හිමි කිරුළ පළඳනු ලැබුවේ, ගිය වසරේ කිරුළ දිනූ මෙක්සිකෝවේ වැනේසා පොන්ස් විසිනි. 23 හැවිරිදි ටෝනි ඈන් සිං, අමෙරිකාවේ ෆ්ලෝරීඩා ප්‍රාන්ත සරසවියේ කාන්තා අධ්‍යයන සහ මනෝවිද්‍යා උපාධිය හදාරමින් සිටින්නී ය. විශ්වවිද්‍යාලයේ කැරිබියන් ශිෂ්‍ය සංසඳයේ සභාපති ධූරය ද දරා ඇති ඇයගේ අරමුණ වන්නේ වෛද්‍යවරියක වීමයි. ලෝක රූ රැජිණ කිරුළ දිනාගත් හතරවන ජැමෙයිකානු කාන්තාව වන ටෝනි ඈන් සිංගේ ජීවිතයේ ප්‍රමුඛතාව හිමිවන්නේ, සමාජ සුබ සාධන කටයුතු සඳහායි. ඇය සඳහන් කර තිබුණේ සිය සිහින පසුපස හඹා යාමට උපකාර කරන තම මව, ජීවිතයේ වැදගත්ම කොටස බවයි. ලොව කාන්තාවන් සහ දරුවන්ගේ ජීවිත තුළ තිරසාර වෙනසක් සිදුකිරීමට සිය ජයග්‍රහණය භාවිත කරන බව ඇය සඳහන් කළා ය. ලිංගික අතවරයට ලක්වූ කාන්තාවන් සිය අත්දැකීම් ප්‍රසිද්ධියේ හෙළි කරන වත්මන් ලෝකයේ, රූ රැජිණ තරඟවල වැදගත්කම සහ කාන්තාවන් කෙරෙහි ඇති සමානාත්මතාවය පිළිබඳව දරන අදහස විමසූ විට ඇය සඳහන් කළේ, සිය ජයග්‍රහණයේදී වැදගත්කමින් අඩුම සාධකය, සුන්දරත්වය බවයි. එම අවස්ථාවට සහභාගී වූ ජැමෙයිකානුවන් සඳහන් කළේ, ඇය ලෝක රූ රැජිණ ලෙසින් කිරුළ පැළඳීම, සිය රට ලද ජයග්‍රහණයක් බවයි."
    },
    {
        "content": "සුරාබදු දෙපාර්තමේන්තුවේ නියෝජ්‍ය කොමසාරිස් කපිල කුමාරසිංහ මහතා පැවසුවේ, සුරාබදු දෙපාර්තමේන්තුවේ අධ්‍යක්ෂ ජනරාල්වරයාගේ අනුදැනුම මත මෙම තහනම පනවා ඇති බවයි. මේ පිළිබඳව සුරාබදු නිලධාරීන් දැනුවත් කිරීමේ සාකච්ඡාවක් අද පැවැත්වෙන බව ද ඔහු පැවසී ය. මේ අතර ඉදිරි උත්සව සමයේ සුරාබදු බලපත්‍රලත් මත්පැන් අලෙවිසැල් ඇතුළු මත්පැන් සැපයීමේ සමස්ත ක්‍රියාවලිය විශේෂ අධීක්ෂණයකට ලක් කිරීමට සුරාබදු දෙපාර්තමේන්තුව පියවර ගෙන තිබේ. ඒ සඳහා සුරාබදු නිලධාරීන් 900 දෙනෙකු දිවයින පුරා අනුයුක්ත කර ඇති බව සුරාබදු දෙපාර්තමේන්තුව සඳහන් කළේ ය. පසුගිය 11 වන දා ආරම්භ කළ එම වැටලීම් ලබන වසරේ ජනවාරි මස 05 වැනිදා දක්වා ක්‍රියාත්මකයි."
    },
    {
        "content": "එහි කොමසාරිස් ජනරාල් සමන් ශ්‍රී රත්නායක මහතා සඳහන් කළේ, ඒ සම්බන්ධයෙන් පාර්ලිමේන්තු සැසිය ආරම්භ වූ පසු කතානායකවරයා සහ පක්ෂ නායකයින් දැනුවත් කරන බවයි. මැතිවරණ නීති සංශෝධනය සම්බන්ධයෙන් ඉදිරියේදී පළාත් පාලන අමාත්‍යංශය සහ අධිකරණ අමාත්‍යංශය දැනුවත් කෙරෙනු ඇති. පවතින මැතිවරණ නීතිකාලීන අවශ්‍යතාව මත සකස් කිරීම එහි අරමුණයි."
    },
    {
        "content": "වනජීවි සම්පත් රාජ්‍ය අමාත්‍ය විමලවීර දිසානායක මහතා සඳහන් කළේ, ගම්වදින වනඅලින් පාලනය කිරීමට සිවිල් ආරක්ෂක බලකා සාමාජිකයින් 2000 ක් යොදා ගැනීමට කටයුතු ඇති බවයි. ඉදිරියේදී 1992 දුරකථන අංකය යටතේ වනඅලි තර්ජන පිළිබඳව පැමිණිලි ඉදිරිපත් කළ හැකි බවද අමාත්‍යවරයා පැවසී ය. අලි මිනිස් ගැටුම පාලනය කිරීම සඳහා අලි වැට ආශ්‍රිතව විශේෂ මෙහෙයුම් මැදිරි 460 ක් ස්ථාපනය කිරීමට තීරණය කර ඇති බව ද වනජීව සම්පත් රාජ්‍ය අමාත්‍ය විමලවීර දිසානායක මහතා වැඩිදුරටත් සඳහන් කළේ ය."
    },
    {
        "content": "ශ්‍රී ලංකා තොරතුරු හා සන්නිවේදන තාක්ෂණ නියෝජිත ආයතනයට නව අධ්‍යක්ෂ මණ්ඩලයක් පත් කර තිබේ. ශ්‍රී ලංකාවේ තොරතුරු හා සන්නිවේදන තාක්ෂණික නියෝජිත ආයතනයේ සභාපතිවරයා ලෙස පත් කර ඇත්තේ අයි.එෆ්.එස් ආයතනයේ නිර්මාතෘ ජයන්ත සිල්වා මහතා ය. මනෝසේකරම් මහතා ද අධ්‍යක්ෂ මණ්ඩල සාමාජිකයෙකි. ආචාර්ය සංජීව වීරවරණ මහතා සහ මනෝරි උනම්බුව මහත්මියද අධ්‍යක්ෂ මණ්ඩලයට පත් කර තිබේ. ශ්‍රී ලංකා තොරතුරු හා සන්නිවේදන තාක්ෂණ නියෝජිත ආයතන නව අධ්‍යක්ෂ මණ්ඩලයේ සෙසු සාමාජිකයින් වන්නේ වසන්ත දේශප්‍රිය සහ සහ රෙශාන් දේවපුර යන මහත්වරුන් ය."
    },
    {
        "content": "සියලුම ලංගම බස් රථ රියැදුරන්ගේ හා කොන්දොස්තරවරුන්ගේ නිවාඩු අවලංගු කර තිබේ. මගී ප්‍රවාහන කළමනාකරණ අමාත්‍යංශය සඳහන් කළේ, නත්තල් හා උත්සව සමයේ ගම්බිම් බලා යන ජනතාවට ප්‍රවාහන පහසුකම් සැළසීම වෙනුවෙන් එම පියවර ගත් බවයි. ඒ, අනුව ලබන 26 වැනිදා සිට ජනවාරි පළමු වැනිදා දක්වා ලංගම බස් රථ සේවකයින්ගේ නිවාඩු අවලංගු වනු ඇති. අමාත්‍ය මහින්ද අමරවීර මහතා නිලධාරීන්ට උපදෙස් දී ඇත්තේ, නත්තල් හා උත්සව සමයේ කොළඹ සිට ගම්බිම් බලා යන ජනතාවගේ පහසුව සඳහා ලංගම, දුම්රිය සහ අධිවේගී මාර්ගවල ප්‍රවාහන සේවා ශක්තිමත් කරන ලෙසයි. ඒ, අනුව කොළඹ සිට දිවයිනේ සෑම ප්‍රදේශයකටම අමතර බස් රථ 30ත් 100ත් අතර සංඛ්‍යාවක් යෙදවීමට ද පියවර ගෙන තිබේ. විශේෂයෙන් හැටන්, බදුල්ල , නුවරඑළිය, වවුනියාව සහ යාපනය දක්වා එම අමතර බස් ධාවනය කෙරෙනු ඇති. අධිවේගී මාර්ගයේ මාකුඹුර , කොට්ටාව , කඩවත , කඩුවෙල , මාතර , ගාල්ල , මීගමුවට උපරිම බස් රථ සේවාවක් යෙදවීමට පියවර ගෙන ඇතැයි ද මගී ප්‍රවාහන කළමනාකරණ අමාත්‍යංශය පැවසුවේ ය. අනිද්දා සිට කොළඹ – මහනුවර දක්වා විශේෂ සුඛෝපභෝගී දුම්රියක්ද , 24, 27 හා 29 යන දිනවල බදුල්ල සිට කොළඹ දක්වාත්, කොළඹ සිට බදුල්ල දක්වාත් දුම්රිය සේවා ක්‍රියාත්මක කිරීමට නියමිත ය. අධික වැසි සහිත කාලගුණය හේතුවෙන් දුම්රිය මාර්ග අවහිරවිය හැකි බැවින් ඒ සඳහා අමතර බස් රථ යෙදවීමට ද පියවර ගෙන තිබේ. මගී ප්‍රවාහන කළමනාකරණ අමාත්‍යංශය පැවසුවේ , මගී ජනතාවගේ ආරක්ෂාව සඳහා විශේෂ වැඩපිළිවෙලක් ආරම්භ කරන්නැයි අමාත්‍ය මහින්ද අමරවීර මහතා නිලධාරීන්ට උපදෙස් දුන් බවයි. මේ අතර අනිද්දා සිට දක්ෂිණ අධිවේගී මාර්ගයේ මාතර සිට මීගමුව දක්වාත්, ගාල්ල සිට මීගමුව දක්වාත් ධාවනය වන බස් රථවල ගාස්තු අඩු කර තිබේ."
    },
    {
        "content": "තද වැසි පිළිබඳ අනතුරු ඇඟවීමේ නිවේදනයක් නිකුත් කරමින් එම දෙපාර්තමේන්තුව සඳහන් කළේ, එම පළාත්වල සහ මුලතිව්, කිලිනොච්චි දිස්ත්‍රික්කවල ඇතැම් ස්ථානවලට මිලිමීටර් 100 ත් 150 ත් අතර ඉතා තද වැසි ඇති විය හැකි බවයි. සබරගමුව සහ බස්නාහිර පළාත් වලත් හම්බන්තොට, ගාල්ල සහ කුරුණෑගල දිස්ත්‍රික්කවල ඇතැම් ස්ථානවලට මිලිමීටර් 75 ත් 100 ක පමණ තරමක් තද වැසි ඇති විය හැකි වේ. මේ අතර අද පෙරවරු 8.30 න් අවසන් වූ පැය 24 දිවයිනේ වැඩිම වර්ෂාපතනය පොළොන්නරුව බකමූන ප්‍රදේශයෙන් වාර්තා වේ. එම අගය මිලිමීටර් 228 කි. බෝවතැන්න ප්‍රදේශයෙන් වාර්තා වන වර්ෂාපතන අගය මිලිමීටර් 199.4 ක් බව කාලගුණ විද්‍යා දෙපාර්තමේන්තුව සදහන් කළේ ය. ඊට අමතරව රත්නපුර දිස්ත්‍රික්කයේ දෙතැනගලට මිලිමීටර් 144.8 ක් , මොනරාගලට මිලිමීටර් 126.3 ක් සහ මාතලේට මිලිමීටර් 122 ක වර්ෂාපතනක් ලැබී තිබේ."
    },
    {
        "content": "අධික වැසි හේතුවෙන් දිස්ත්‍රික්ක 9කට බලපෑම් එල්ල වී ඇතැයි ආපදා කළමනාකරණ මධ්‍යස්ථානය පවසයි. එම දිස්ත්‍රික්ක වන්නේ, බදුල්ල, මොණරාගල,මඩකලපුව, මුලතිව්, යාපනය, මහනුවර, නුවරඑළිය, හම්බන්තොට සහ අනුරාධපුරයයි. පවුල් 859කට අයත් පුද්ගලයින් 2,788 කට ඉන් බලපෑම් එල්ල වී තිබේ. පීඩාවට පත් වූ පුද්ගලයින් 2,033 දෙනෙකු මේ වනවිට ආරක්ෂිත රැඳවුම් මධ්‍යස්ථාන 21 කට යොමු කර තිබේ. මේ අතර ගංගා කිහිපයක ජල මට්ටම් ඉහළ යමින් පවතින බව ආපදා කළමනාකරණ මධ්‍යස්ථානය සඳහන් කළේ ය. එම මධ්‍යස්ථානය පැවසුවේ, කුඹුක්කන්ඔය නක්කල ප්‍රදේශයෙන් සුලු ගංවතුර මට්ටම දක්වා වැඩිවෙමින් පවතින බවයි. හැඩ ඔය සියඹලාණ්ඩුව ප්‍රදේශයෙන් අවදානම් මට්ටමේ පවතින බව ආපදා කළමනාකරණ මධ්‍යස්ථානය පවසයි. වාර්මාර්ග දෙපාර්තමේන්තුවට අයත් ජලාශ 35 ක වාන් දොරටු විවෘත කර ඇතැයි ජල කළමනාකරණ ඒකකයේ අධ්‍යක්ෂ ජානකී මිගස්තැන්න මහත්මිය සඳහන් කළා ය. අධික වාර්ෂාවත් සමග මහවැලි ගඟ වෙරංගතොට හා මනම්පිටිය , තල්දෙන සහ වෙරගංතොට යන ප්‍රදේශවලින් සුලු ගං වතුර මට්ටමට ආසන්න වෙමින් පවතින බව ආපදා කළමනාකරණ මධ්‍යස්ථානය පවසයි."
    },
    {
        "content": "මේ අතර විදුලි බල හා බලශක්ති අමාත්‍ය මහින්ද අමරවීර මහතා අද මහනුවරදී සිය අමාත්‍යංශය පිළිබඳව අදහස් පළ කළේ ය."
    },
    {
        "content": "1.  : අධික වැසි සමග දිස්ත්‍රික්ක 6කට නිකුත් කළ නාය යෑමේ අනතුරු ඇඟවීම් නිවේදනය තවදුරටත් ක්‍රියාත්මකයි. 2.  : පවතින අධික වර්ෂාවත් සමග ඇතිව තිබෙන ආපදා හේතුවෙන් ඊයේ පස්වරුවේ ධාවනය වීමට නියමිත රාත්‍රී තැපැල් දුම්රිය 4 ක් අවලංගු කළ බව දුම්රිය දෙපාර්තමේන්තුව පවසයි. 3.  : අර්ධ සුඛෝපභෝගී බස් රථ සේවා ලබන මාසය තුළ අහෝසි කළ හැකි බව මගී ප්‍රවාහන කළමනාකරණ අමාත්‍යංශය පවසයි. 4.  : රුසියාවට නව සම්බාධක පැනවීමේ නියෝගයට අමෙරිකානු ජනාධිපති ඩොනල්ඩ් ට්‍රම්ප් අත්සන් තබා තිබේ."
    },
    {
        "content": "පාඨලී චම්පික රණවක මහතා අත්අඩංගුවට ගැනීමේදී අනුගමනය කළ යුතු ක්‍රියා පිළිවෙත පොලීසිය අනුගමනය නොකළ බව පවසමින් නියෝජ්‍ය කතානායක ආනන්ද කුමාරසිරි මහතා ජාතික පොලිස් කොමිසන් සභාව වෙත ලිපියකින් දන්වා තිබේ. එහි සභාපති කේ.ඩබ්.ඊ. කරල්ලියැද්ද මහතා වෙත යොමු කළ අදාළ ලිපිය මගින් ඉල්ලා ඇත්තේ, මේ පිළිබඳව අවධානය යොමු කර අවශ්‍ය නිසි පියවර ගන්නා ලෙස ය."
    },
    {
        "content": "දක්ෂිණ අධිවේගී මාර්ගයේ බස් ගාස්තු කිහිපයක් සංශෝධනය කර තිබේ. ඒ අනුව මගී ප්‍රවාහන කළමනාකරණ අමාත්‍යංශය නිකුත් කළ නිවේදනයක දැක්වෙන්නේ, මෙම මස 23 වන දා සිට දක්ෂිණ අධිවේගී මාර්ගයේ මාතර සිට මීගමුව දක්වාත්, ගාල්ල සිට මීගමුව දක්වාත් ධාවනය වන බස් රථවල බස් ගාස්තු වල අඩු වීමක් සිදුවන බව ය."
    },
    {
        "content": "සාමයේ පණිවිඩය සමග උදාවන අසිරිමත් නත්තල අර්ථ ගන්වමින් රටම සරසන සිරස නත්තල් කලාපය අද පස්වරුවේ ආරම්භ විය. කොළඹ 02 බේබෲක් පෙදෙස, සිරස ප්‍රධාන කාර්යාල පරිශ්‍රයේ ඉදි කර ඇති නත්තල් කලාපය නිල වශයෙන් ආරම්භ කෙරුණේ ලංකා සභාවේ කොළඹ අගරදගුරු අතිගරු දිලෝරාජ් කනගසබේ හිමිපාණන්ගේ ප්‍රධානත්වයෙනි. කොළඹ ශාන්ත බ්‍රිජට් කන්‍යාරාමයේ කැරොල් කණ්ඩායම උත්සවය විචිත්‍රවත් කළේ ය. රෝමයේ වතිකානයේ ෆ්‍රැන්සිස් ශුද්ධෝත්තම හිමිපාණන් විසින් ආශිර්වාද ගැන්වූ දේව මාතා ප්‍රතිමාව දැකබලා ගැනීමට සිරස නත්තල් කලාපයේදී ජනතාවට අවස්ථාව උදා වේ."
    },
    {
        "content": "දිවයිනේ දිස්ත්‍රික්ක 12 කට බලපා ඇති අයහපත් කාලගුණයෙන් පුද්ගලයින් දෙදෙනෙකු මියගොස් ඇතැයි ආපදා කළමනාකරණ මධ්‍යස්ථානය පවසයි. එහි සහකාර අධ්‍යක්ෂ ප්‍රදීප් කොඩිප්පිලි මහතා සඳහන් කළේ, පීඩාවට පත් පුද්ගලයින් 3000 කට අධික පිරිසක් ආරක්ෂිත ස්ථාන 37 ක රඳවා ඇති බවයි. අධික වැසි සමග පස්කදු සහ ගස් කඩා වැටීම හේතුවෙන් මාර්ග කිහිපයකම රථ වාහන ධාවනයට බාධා මතුව ඇතැයි ප්‍රදීප් කොඩිප්පිලි මහතා ප්‍රකාශ කළේ ය. එමෙන්ම ප්‍රධාන ගංඟා කිහිපයකම ජල මට්ටම ඉහළ ගොස් ඇතැයි ප්‍රදීප් කොඩිප්පිලි මහතා සඳහන් කළේ ය. පවතින අධික වර්ෂාවත් සමග වාරිමාර්ග ජලාශ 40 ක් වාන් දමමින් ඇතැයි වාරිමාර්ග දෙපාර්තමේන්තුව පවසයි. එම දෙපාර්තමේන්තුවේ ජල කළමනාකරණ ඒකකයේ අධ්‍යක්ෂ ජානකී මීගස්තැන්න මහත්මිය සඳහන් කළේ, තබ්බෝව ජලාශය පහළ ජනතාවට ප්‍රදේශයෙන් ඉවත් වන්නැයි දැනුම් දී ඇති බව ය. මේ අතර අධික වැසි සමග දිස්ත්‍රික් 06 කට නිකුත් කළ නායයෑමේ අනතුරු ඇඟවීම් නිවේදනය තවදුරටත් ක්‍රියාත්මක වේ. ජාතික ගොඩනැගිලි පර්යේෂණ සංවිධානයේ නායයෑම් අධ්‍යයන අංශයේ ජ්‍යෙෂ්ඨ භූ විද්‍යාඥ වසන්ත සේනාධීර මහතා සඳහන් කළේ, මාතලේ,මහනුවර , නුවරඑළිය ,බදුල්ල , මොණරාගල හා රත්නපුර දිස්ත්‍රික්කවල ඇතැම් ප්‍රාදේශීය ලේකම් කොට්ඨාශ සඳහා එම අනතුරු ඇඟවීමේ නිවේදනය නිකුත් කළ බවයි. මධ්‍යම කදුකරයේ බටහිර බැවුම් ප්‍රදේශවලට ඇද හැලෙන අධික වර්ෂාව හේතුවෙන් ඉහළ කොත්මලේ ජලාශයේ වාන් දොරටුවක් ස්වයංක්‍රීයව විවෘත වි ඇතැයි අප වාර්තාකරුවන් සඳහන් කළේ ය. නැගෙනහිර , ඌව , මධ්‍යම සහ උතුරුමැද පළාත්වලත් මුලතිව් , කිලිනොච්චි , වව්නියාව සහ හම්බන්තොට දිස්ත්‍රික්කයේත් ඇතැම් ස්ථානවලට අද දිනයේ මිලිමීටර් 100 ක පමණ තරමක් තද වැසි ඇති විය හැකි බව කාලගුණ විද්‍යා දෙපාර්තමේන්තුව පවසයි."
    },
    {
        "content": "1.   :පාඨලී චම්පික රණවක මහතා අත්අඩංගුවට ගැනීමේදී අනුගමනය කළ යුතු ක්‍රියා පිළිවෙත පොලීසිය අනුගමනය නොකළ බව පවසමින් නියෝජ්‍ය කතානායක ආනන්ද කුමාරසිරි මහතා ජාතික පොලිස් කොමිසන් සභාව වෙත ලිපියකින් දන්වා තිබේ. 2.  : අධික වැසි හේතුවෙන් දිස්ත්‍රික්ක 9කට බලපෑම් එල්ල වී ඇතැයි ආපදා කළමනාකරණ මධ්‍යස්ථානය පවසයි. 3.  : අප්‍රේල් 21 ප්‍රහාරය සම්බන්ධයෙන් විමර්ශනය කළ ජනාධිපති කොමිසමේ අතුරු වාර්තාව ජනාධිපති ගෝඨාභය රාජපක්ෂ මහතාට භාර දී තිබේ. 4.  : සාමයේ පණිවිඩය සමග උදාවන අසිරිමත් නත්තල අර්ථ ගන්වමින් රටම සරසන සිරස නත්තල් කලාපය ඊයේ පස්වරුවේ ආරම්භ විය. \n1.  : පුරවැසිභාවය පිළිබද සංශෝධිත පනතට එරෙහිව ඉන්දියාවේ ක්‍රියාත්මක විරෝධතා අතරතුර සිදු කළ පොලිස් වෙඩි තැබීම්වලින් පුද්ගලයින් තිදෙනකු මියගොස් තිබේ. \n1  : ශ්‍රී ලංකාව සහ පකිස්ථානය අතර දෙවැනි ටෙස්ට් ක්‍රිකට් තරගයේ දෙවැනි දිනයේදී දිනේෂ් චන්දිමාල් අර්ධ ශතකයක් ලබා ගැනීමට සමත් විය."
    },
    {
        "content": "කතරගම – සිතුල්පව්ව මාර්ගයේ නිවාඩු නිකේතනයක සිදු වූ වෙඩි වැදීමකින් පුද්ගලයෙකු මිය ගොස් තිබේ. පොලීසිය සඳහන් කළේ, අද අලුයම මෙම වෙඩි වැදීම සිදුව ඇති බවයි. අදාළ පුද්ගලයා විසින්ම වෙඩි තැබීම සිදු කරගන්නට ඇති බවට පොලීසිය සැක පල කරයි. සිද්ධිය සම්බන්ධයෙන් වැඩිදුර විමර්ශන ක්‍රියාත්මක වේ."
    },
    {
        "content": "පාලන මිල ඉක්මවා සහල් අලෙවි කළ වෙළෙඳ සැල් හිමියන් 89 දෙනෙකුට එරෙහිව නඩු පැවරු බව පොලීසිය පවසයි. පොලීසිය සඳහන් කළේ, දින 2ක් තුළ වෙළෙඳසැල් 1430 ක් පරීක්ෂා කළ බවයි. එහිදී වැඩි මිලට සහල් අලෙවි කළ වෙළෙඳුන් 512 දෙනෙකු හඳුනාගෙන තිබේ. පාරිභෝගික කටයුතු අධිකාරිය පසුගියදා දේශීය සම්බා සහ නාඩු කිලෝග්‍රෑමයක උපරිම සිල්ලර මිල රුපියල් 98 ක් ලෙස ගැසට් මගින් නිවේදනය කර තිබුණි. ඒ, අනුව වැඩි මිලට සහල් අලෙවි කරන වෙළෙඳුන් සොයා පරිභෝගික කටයුතු අධිකාරිය සහ පොලීසිය ඒකාබද්ධව විශේෂ වැටලීම් ආරම්භ කළේ ය. පොලීසිය පැවසුවේ, එම වැටලීම් අඛණ්ඩව සිදු කරන බවයි. මේ අතර වීරවිල, පන්නෙගමුව රජයේ සහල් ගබඩාවේ සහල් කිලෝග්‍රෑම් ලක්ෂ 50කට වැඩි ප්‍රමාණයක් මේ වනවිට ගොඩ ගසා ඇතැයි සමස්ත ලංකා ගොවිජන සම්මේලනයේ ජාතික සංවිධායක නාමල් කරුණාරත්න මහතා අනාවරණය කළේ ය."
    },
    {
        "content": "විශේෂාංග රැසක් සමගින් සිරස නත්තල් කලාපය අද දෙවැනි දිනටත් පැවැත්වේ. මෙම නත්තල් කලාපය පැවැත්වෙන්නේ, කොළඹ 02, බ්‍රේබෲක් පෙදෙසේ පිහිටි සීමාසහිත කැපිටල් මහරාජා සංවිධාන මූලස්ථාන පරිශ්‍රය කේන්ද්‍ර කර ගනිමිනි. ශ්‍රී ලංකා යුද හමුදාවේ ඉංජිනේරු සේවා බලකාය නිර්මාණය කළ බෙත්ලෙහෙම් නුවර සර්ව සම ආකෘතිය මෙවර සිරස නත්තල් කලාපයේදී දැකගත හැකි ය. ත්‍රිවිධ හමුදා කැරොල් ගී ප්‍රසංග, පාසල් සහ දේවස්ථාන ඉදිරිපත් කරන කැරොල් ගී සංදර්ශන , හිමලන්තය ඇතුළු විශේෂාංග ද ඊට ඇතුළත් වේ. අතිඋතුම් ශුද්ධෝත්තම ෆැන්සිස් හිමිපාණන් වතිකානයේදී ආශිර්වාද ගැන් වූ දේව මාතා පිළිරුවෙන් ආශිර්වාදය ලබා ගැනීමට ද සිරස නත්තල් කලාපයට පැමිණෙන බැතිමතුන්ට ඉඩ සැලසේ. නිවුස් ෆස්ට් ප්‍රවෘත්ති විකාශ සජීවීව ඉදිරිපත් කෙරෙන ආකාරය ද සිරස නත්තල් කලාපයේදී නැරඹිය හැකි අතර නිවුස් ෆස්ට් තිර පරීක්ෂණවලට ඉදිරිපත් වීමේ අවස්ථාවද ලබා දී තිබේ. හෙට දිනය දක්වා සිරස නත්තල් කලාපය පැවැත්වෙන අතර පස්වරු 5 සිට මධ්‍යම රාත්‍රිය දක්වා ඊට සහභාගී විය හැකිය. මේ අතර මහනුවර කැන්ඩි සිටි සෙන්ටර්හිදී ආරම්භ වූ නිව්ස් ෆස්ට් ස්පෑල්ෂ් 2019 වෙළඳ ප්‍රදර්ශනය හා සැණකෙළිය අදත් පැවැත් වේ."
    },
    {
        "content": "කොළඹ, කොටුව – මඩකලපුව අතර සහ කොළඹ කොටුව – පොළොන්නරුව අතර ධාවනය වීමට නියමිතව තිබු දුම්රිය 03 ක් අවලංගු කර තිබේ. ඒ, දුම්රිය මාර්ග ජලයෙන් යටවීම හේතුවෙනි."
    },
    {
        "content": "අර්ධ සුඛෝපභෝගී බස් රථ සේවා ලබන මාසය තුළ අහෝසි කළ හැකි බව මගී ප්‍රවාහන කළමනාකරණ අමාත්‍යංශය පවසයි. නිවේදනයක් නිකුත් කරමින් අමාත්‍යංශය සඳහන් කළේ, එම වැඩපිළිවෙළේ ප්‍රගතිය විමසීමේ සාකච්ඡාවක් ප්‍රවාහන අමාත්‍යවරයාගේ ප්‍රධානත්වයෙන් පැවති අවස්ථාවේ ඒ පිළිබඳ එකඟතාවට පැමිණි බවයි. එම බස් සේවය අහෝසි කිරීමෙන් අනතුරුව එම බස් රථ අධිවේගී මාර්ගවල අවම මිල ගණන් යටතේ ධාවනය කිරීමට ඇති හැකියාව සොයා බලන්නැයි ද අමාත්‍යවරයා නිලධාරීන්ට උපදෙස් ලබා දී තිබේ. ඊට අමතරව දුර බැහැර සිට සේවයට පැමිණෙන කාර්යාල සේවකයින්ට ප්‍රවාහන පහසුකම් සැපයීමට එම බස් රථ යොදා ගත හැකි දැයි සොයා බලන ලෙස ද අමාත්‍යවරයා නිලධාරීන්ට දැනුම් දුන්නේ ය."
    },
    {
        "content": "මාතලේ රජ්ජම්මන වනජීවී කලාපය තුළ ඊයේ ක්‍රියාත්මක කළ වන අලි පලවා හැරිමේ මෙහෙයුමක් අතරතුරකදී වනඅලියෙකු පහරදීමෙන් ඊයේ මියගියේ එම්. වික්‍රමසිංහ නමැති වනජීවී අඩවි සහකාර නිලධාරියෙකි. 45 හැවිදි අදාළ නිලධාරියා රත්තොට, කුඹල්ඔලුව, ලෝලුවල ප්‍රදේශයේ පදිංචි එක් දරු පියෙකි. උතුරු මාතලේ නව ජනපදය ප්‍රදේශයේ කවුඩුපැලැල්ල ග්‍රාම නිලධාරි කොට්ඨාසයට අයත් , නොම්මර 04 වත්ත ප්‍රදේශයේ සැරිසරන වන අලින් තුන්දෙනෙකු පළවා හැරීම සඳහා මෙම මෙහෙයුම ක්‍රියාත්මක කෙරිණ. වනජීවි සම්පත් රාජ්‍ය අමාත්‍ය විමලවීර දිසානායක මහතා පැවසුවේ, එම නිලධාරියාගේ යැපෙන්නන් වෙනුවෙන් ඉහළම වන්දි මුදලක් ගෙවීමට අපේක්ෂා කරන බවයි. සංඛ්‍යා ලේඛනවලට අනුව 2018 වසර තුළදී වනඅලි ප්‍රහාර හේතුවෙන් පුද්ගලයින් 95 දෙනෙකු මිය ගොස් ඇති අතර මේ වසරේ මේ දක්වා කාලය තුළ මිය ගොස් ඇති පුද්ගලයින් සංඛ්‍යාව 115 කි. ඒ අනුව 2018 ජනවාරි පළමුවැනිදා සිට මේ දක්වා වන අලි ප්‍රහාර හේතුවෙන් පුද්ගලයින් 210 කුට ජීවිත අහිමි වී තිබේ. 2019 වසරේ මේ දක්වා කාලය තුළ මියගොස් ඇති වන අලි සංඛයාව 319 කි."
    },
    {
        "content": "ජාතික පාසල් 278ක විදුහල්පති පුරප්පාඩු සඳහා සුදුසුකම් සහිත නිලධාරීන් තෝරාගැනීමේ සම්මුඛ පරීක්ෂණ හෙට ආරම්භ කරන බව අධ්‍යාපන අමාත්‍යංශය පවසයි. ලබන 28 වැනිදා දක්වා එම සම්මුඛ පරීක්ෂණ පැවැත්වෙනු ඇති. මේ යටතේ පුරප්පාඩු පවත්නා පාසල් සංඛ්‍යාවට සමාන නිලධාරීන් සංඛ්‍යාවක් විදුහල්පතිවරුන් ලෙස පත්කිරීම සඳහා තෝරාගැනෙන අතර, අයැදුම්කරුවන්ට තම මනාපය පරිදි පාසල් කිහිපයක් නම් කිරීමට අවස්ථාව සලසා දී ඇතැයි අධ්‍යාපන අමාත්‍යංශය පැවසුවේ ය. රාජ්‍ය සේවා කොමිෂන් සභාවේ අධ්‍යාපන සේවා කමිටුව අනුමත කරන ලද ලකුණු පටිපාටියක් යටතේ එම කමිටුව මගින් පත්කරනු ලබන සම්මුඛ පරීක්ෂණ මණ්ඩලයක් විසින් ලබාදෙන ලකුණු මත පදනම්ව මෙම විදුහල්පති තනතුරු සඳහා බඳවා ගැනීම් ඉදිරි වර්ෂයේදී සිදුකරනු ලබන බව ද අමාත්‍යංශය නිකුත් කළ නිවේදනයක සඳහන් ය."
    },
    {
        "content": "එම දෙපාර්තමේන්තුව සඳහන් කළේ, ඒ අනුව කොටුව – මඩකලපුව සහ මඩකලපුව – කොටුව රාත්‍රී තැපැල් දුම්රිය දෙක සහ කොටුව – ත්‍රිකුණාමලය සහ ත්‍රිකුණාමලය – කොටුව රාත්‍රි තැපැල් දුම්රිය දෙක ද එලෙස අවලංගු කළ බවයි. මීට අමතරව අද පස්වරුවේ ධාවනය වීමට නියමිතව තිබූ පුලතිසි නගරාන්තර දුම්රිය ද අවලංගු කර තිබේ. ඇතිව තිබෙන ආපදා තත්ත්වය හේතුවෙන් උඩරට මාර්ගයේ දුම්රිය තවදුරටත් ඇල්ල දක්වා සීමා කර ඇති බව ද අප කළ විමසීමකදී දුම්රිය දෙපාර්තමේන්තුව පැවසී ය."
    },
    {
        "content": "මෙම නත්තල් කලාපය පැවැත්වෙන්නේ කොළඹ 02 බ්‍රේබෲක් පෙදෙසේ පිහිටි සීමාසහිත කැපිටල් මහරාජා සංවිධාන මූලස්ථාන පරිශ්‍රය කේන්ද්‍ර කර ගනිමිනි. ශ්‍රී ලංකා යුද හමුදාවේ ඉංජිනේරු සේවා බලකාය නිර්මාණය කළ බෙත්ලෙහෙම් නුවර සර්ව සම ආකෘතිය මෙවර සිරස නත්තල් කලාපයේදී දැකගත හැකියි. ත්‍රිවිධ හමුදා කැරොල් ගී ප්‍රසංග , පාසල් සහ දේවස්ථාන ඉදිරිපත් කරන කැරොල් ගී සංදර්ශන ,හිමලන්තය ඇතුළු විශේෂාංග ද ඊට ඇතුළත් වේ. අතිඋතුම් ශුද්ධෝත්තම ෆැන්සිස් හිමිපාණන් වතිකානයේදී ආශිර්වාද ගැන්වූ දේව මාතා පිළිරුවෙන් ආශිර්වාදය ලබා ගැනීමට ද සිරස නත්තල් කලාපයට පැමිණෙන බැතිමතුන්ට ඉඩ සැලසෙයි. නිවුස් ෆස්ට් ප්‍රවෘත්ති විකාශ සජීවීව ඉදිරිපත් කෙරෙන ආකාරය ද සිරස නත්තල් කලාපයේදී නැරඹිය හැකි අතර , නිවුස් ෆස්ට් තිර පරීක්ෂණවලට ඉදිරිපත් වීමේ අවස්ථාව ද ලබා දී තිබේ. මේ අතර මහනුවර කැන්ඩි සිටි සෙන්ටර්හිදී ආරම්භ වූ නිව්ස් ෆස්ට් ස්පෑල්ෂ් 2019 වෙළඳ ප්‍රදර්ශනය හා සැනකෙළිය අදත් පැවැත්වේ."
    },
    {
        "content": "මේ අතර පවතින අධික වැසි හා නාය යෑම් හේතුවෙන් දිස්ත්‍රික්ක 13 කට බලපෑම් එල්ල වී ඇතැයි ආපදා කළමනාකරණ මධ්‍යස්ථානය පැවසීය. විවිධ ආපදා හේතුවෙන් මියගිය සංඛ්‍යාව 3 කි. පවුල් 7565 කට අයත් පුද්ගලයින් 26,492 දෙනෙකු ඉන් පීඩාවට පත් ව සිටි. ආපදා කළමනාකරණ මධ්‍යස්ථානයේ සහකාර අධ්‍යක්ෂ ප්‍රදීප් කොඩිප්පිලි මහතා සඳහන් කළේ, පුද්ගලයින් 11,916 දෙනෙකු ආරක්ෂිත ස්ථාන 90 ක රඳවා ඇති බවයි. තද වැසි සහිත කාලගුණ තත්ත්වයෙන් බදුල්ල, මොණරාගල, මඩකලපුව, අම්පාර, මහනුවර, නුවරඑළිය, මාතලේ, හම්බන්තොට, කුරුණෑගල, පුත්තලම, කෑගල්ල, අනුරාධපුරය සහ පොළොන්නරුව යන දිස්ත්‍රික්කවලට බලපෑම් එල්ල වී තිබේ. ඒ හේතුවෙන් පූර්ණ හානි 47ක් ද ඇතුළුව නිවාස 1054කට හානි සිදුව ඇතැයි වාර්තා වේ. මේ අතර අධික වර්ෂාවත් සමග වාරිමාර්ග දෙපාර්තමේන්තුවට අයත් ජලාශ 72 න් ජලාශ 43 ක් වාන් දමමින් පවති. එහි ජල කළමනාකරණ ඒකකයේ අධ්‍යක්ෂ ජානකී මීගස්තැන්න මහත්මිය සඳහන් කළේ, ඒ අනුව ප්‍රධාන ජලාශවල ජල මට්ටම 84% ක ප්‍රතිශතයක පවතින බවයි. ඉගිනිමිටිය, තබ්බෝව, රාජාංගනය, නුවරවැව, මහකනදරාව, නාච්චදූව, දැදුරුඔය, ලුණුගම්වෙහෙර, පරාක්‍රම සමුද්‍රය යන ජලාශවල වාන් දොරටු විවෘත කර තිබේ. ඊට අමතරව යාන් ඔය, අංගමුව, වෙහෙරගල, රඹකැන්ඔය, මහදිවුල්වැව, උන්නිච්චි, වෑමැඩිල්ල, සොරබොර ඇතුළු තව ත් ජලාශ රැසක් වාන් දමමින් පවතින බව ජානකී මීගස්තැන්න මහත්මිය සඳහන් කළා ය. ඇය පැවසුවේ, පහත්බිම්වල වෙසෙන ජනතාව ඒ පිළිබඳව විමසිලිමත් විය යුතු බවයි. මේ අතර දැදුරුඔයේ පුත්තලම ප්‍රදේශයේ සෙන්ගල් ඔයේ ජල පාලන දොරටුව කැඩීයාමෙන් ආරච්චිකට්ටුව ප්‍රදේශයේ ජනතාවට බලපෑම් එල්ල වී ඇත. අධික වැසි සමග දිස්ත්‍රික්ක 6 කට නිකුත් කළ නාය යෑමේ අනතුරු ඇඟවීම් නිවේදනය අද පස්වරුව දක්වා ක්‍රියාත්මක වේ. ජාතික ගොඩනැගිලි පර්යේෂණ සංවිධානයේ නාය යෑම් අධ්‍යයන අංශයේ ජ්‍යෙෂ්ඨ භූ විද්‍යාඥ වසන්ත සේනාධීර මහතා සඳහන් කළේ, මහනුවර, නුවරඑළිය, බදුල්ල සහ මාතලේ දිස්ත්‍රික්කවලට නාය යෑමේ රතු නිවේදන නිකුත් කර ඇති බවයි."
    },
    {
        "content": "එහි සහකාර අධ්‍යක්ෂ ප්‍රදීප් කොඩිප්පිලි මහතා සඳහන් කළේ, ඒ පිළිබඳව අඹන්ගඟ දෙපස ජනතාව විමසිලිමත් විය යුතු බවයි."
    },
    {
        "content": "ජාතික ගොඩනැගිලි පර්යේෂණ සංවිධානයේ නායයෑම් අධ්‍යයන අංශයේ ජ්‍යෙෂ්ඨ භූ විද්‍යාඥ වසන්ත සේනාධීර මහතා සඳහන් කළේ, මහනුවර, නුවරඑළිය, බදුල්ල සහ මාතලේ දිස්ත්‍රික්කවල ඇතැම් ප්‍රාදේශීය ලේකම් කොට්ඨාස සඳහා නායයාමේ රතු නිවේදන නිකුත් කර ඇති බවයි."
    },
    {
        "content": "නිව්ස්ෆස්ට් රේඩියෝ සටන වැඩසටහනට එක්වෙමින් ඔහු මේ අදහස් පළ කළේ ය. වාසුදේව නානායක්කාර මහතා සඳහන් කළේ, ජලය අයථා ලෙස පරිභෝජනය කරන පුද්ගලයින්ට එරෙහිව ක්‍රියාකිරීමට නව නීතියක් සකස් කරන බවයි."
    },
    {
        "content": "රාජ්‍ය අමාත්‍ය විදුර වික්‍රමනායක මහතා සඳහන් කළේ, රට තුළ නිර්මාණය කර ඇති ව්‍යාජ සහල් හිඟයට මුහුණදීම සඳහා සියලු සැලසුම් සකස් කර ඇති බවයි. මේ අතර සම්බා හා නාඩු සහල් සඳහා රුපියල් 98 ක උපරිම සිල්ලර මිලක් පැනවීමෙන් පසු ඊට වැඩි මිලට සහල් අළෙවි කරන වෙළෙඳ සැල් සොයා ඊයේ දිනයේත් වැටලීම් ක්‍රියාත්මක කෙරුණි. පාරිභෝගික කටයුතු අධිකාරිය සඳහන් කළේ, මේ වන විට වැඩි මිලට සහල් අළෙවි කළ වෙළෙඳ සැල් 100 කට අධික සංඛ්‍යාවකට එරෙහිව නඩු පවරා ඇති බවයි. වැටලීම් අද දිනයේත් ක්‍රියාත්මක වේ."
    },
    {
        "content": "රාජ්‍ය අමාත්‍ය විදුර වික්‍රමනායක මහතා සඳහන් කළේ, ඒ සඳහා අභ්‍යන්තර විගණන අංශයේ කණ්ඩායමක් පත් කර ඇති බවයි. පොහොර නිකුත් කිරීමේදී පසුගිය කාලයේ විවිධ අක්‍රමිකතා සිදු වූ බවට එල්ල වූ චෝදනා කිහිපයක් මෙම පරීක්ෂණවලට පදනම් වූ බව ද ඔහු පැවසුවේ ය. අමාත්‍යවරයා සඳහන් කළේ, රජය ලබා දෙන පොහොර සහනාධාරය මෙම ක්‍රියාවලිය තුළින් අවභාවිත වී ඇති බවයි. වගා කරන බිම් ප්‍රමාණය වෙනස් වුවද සෑම කන්නයකම එක හා සමාන පෙහොර තොගයක් නිකුත් කිරීම පිළිබඳව ද ගැටලු මතුවී ඇති බව ද ඔහු වැඩිදුරටත් සඳහන් කළේ ය."
    },
    {
        "content": "නිවේදනයක් නිකුත් කරමින් එම අමාත්‍යාංශය පවසන්නේ, ෆිච් රේටිං ආයතනය මෑතකදී කළ ශ්‍රේණිගත කිරීමේ ක්‍රියාවලිය ශ්‍රී ලංකාවේ නව රජය පිහිටුවීමෙන් පසුව ආර්ථික කටයුතුවල කරන ලද ප්‍රතිසංස්කරණ පිළිබඳ යථාර්ථය වටහා නොගෙන කඩිමුඩියේ ගෙන ඇති තීරණයක් බව ශ්‍රී ලංකා රජය අවධාරණය කරන බවයි. මෙය කාලෝචිත නොවන ක්‍රියාවක් වන අතර ඉක්මන් විනිශ්චයක් ලෙස ද තහවුරු වන බව මුදල් අමාත්‍යාංශය පෙන්වා දෙයි. රජය විසින් මෑතකදී ප්‍රකාශයට පත් කරන ලද බදු ප්‍රතිසංස්කරණවල මූල්‍ය බලපෑම් පිළිබඳ ෆිච් ශ්‍රේණිගත ඇස්තමේන්තුව පදනම් වී ඇත්තේ වැරදි උපකල්පන මතයි. මෑත කාලීන බදු ප්‍රතිපත්ති ක්‍රියාමාර්ගවල ආදායම් බලපෑම් අයවැය හිඟය වැඩි කිරීමට හේතුවන වන බවත් මධ්‍යම කාලීන රජයේ ණය ඉහළ යන බවත් ඔවුන් නිවැරදි නොවන ඇස්තමේන්තුවක් කර ඇතැයි මුදල් අමාත්‍යාංශය සඳහන් කළේ ය. කෙසේ වෙතත් බදු අහිමිවියේ අලාභය පියවා ගැනීමට රජය ගනු ලබන ක්‍රියාමාර්ගවල බලපෑම සහ මධ්‍ය කාලීනව එවැනි ප්‍රතිපත්ති මගින් ඇතිවන්නා වූ වාසි දායක සාර්ව ආර්ථිකයේ හිතකර බලපෑම නිසි ලෙස හඳුනා නොගැනීම ෆිච් ශ්‍රේණිගත ක්‍රමයේ විශ්ලේශන පුරාවට දක්නට තිබූ අඩුපාඩුවක් බව මුදල් අමාත්‍යාංශය පෙන්වා දෙයි. රජය මෑතකදී ප්‍රකාශයට පත් කරන ලද ක්‍රියාමාර්ග මගින් බදු ක්‍රමය සරල කිරීම සහ ඇතැම් බදු අඩු කිරීම සහ අහෝසි කිරීම මගින් සමස්ත ඉල්ලුම වැඩිවනු ඇති. රජය මගින් ප්‍රකාශයට පත් කරන ලද බදු සහන කෘෂිකර්මාන්තය, සංචාරක ව්‍යාපාරය, ඉදිකිරීම් සහ වෙනත් සේවා අංශයවල ප්‍රගතියට ඉවහල් වන බව මුදල් අමාත්‍යාංශය සඳහන් කළේ ය. එය ආර්ථික ක්‍රියාකාරකම්වල වර්ධනය ඇති කිරීම සඳහා දායක වන අතර එමගින් 2020 වසරේදී 4% – 4.5% ආර්ථික වර්ධනයක් අත්කර ගැනීමට ඉවහල් වනු ඇතැයි අපේක්ෂා කරන බව මුදල් අමාත්‍යාංශය සඳහන් කළේ ය. ශ්‍රී ලංකාවේ ණය ආපසු ගෙවීමේ නොකැලැල් වාර්තාව ආරක්ෂා කිරීම සඳහා ණය සේවාකරණ වගකීම ඉටු කිරීම සඳහා රජයේ ඉහළම ප්‍රමුඛතාව ලබාදෙන බව මුදල් අමාත්‍යාංශය අවධාරණය කර තිබේ. එකතු කළ අගය මත වැට් බදු ආදායමෙන් ලැබෙන 15% ක් පමණ වන ආදායම මූල්‍ය අංශයෙන් ලැබෙන අතර එහි වැට් බද්ද තවදුරටත් 15% ප්‍රතිශතයේම තවදුරටත් නොවෙනස්ව පවතිනු ඇති. සමස්ත වැට් බදු ආදායම 10% කට ආසන්න ආදායමක් අත්වන සිගරට් සහ මත්පැන්වලින් අහිමි වූ වැට් බද්ද සිගරට් සහ මත්පැන් සඳහා වන සුරාබද්ද ඉහළ නැංවීම තුළින් ආපසු අය කිරීමට දැනටමත් ක්‍රියා කර ඇතැයි මුදල් අමාත්‍යාංශය සඳහන් කරයි. එම අමාත්‍යාංශය සඳහන් කළේ, එමගින් සිගරට් සහ මැත්පැන්වලින් ලැබෙන 10% ක් පමණ වැට් ආදායම තුළින් අහිමිවීමට තිබු 46 % ක් පමණ ආදායම නැවත ලබා‍ගෙන ඇති බවයි. වරාය හා ගුවන්තොටුපොළ සංවර්ධන බද්ද 7.5 % සිට 10 % දක්වා ඉහළ නැංවීම තුළින් ආනයනික කටයුතුවලින් ජාතිය ගොඩනැගීමේ බද්ද ඉවත් කිරීමෙන් ආදායමට ඇති වූ බලපෑම ශූන්‍ය කෙරෙනු ඇති. උපයන විට බද්ද හෙවත් PAYE බද්ද ඉවත් කර ඇතත්, එහි ඉහළ සීමාව ආදායම් බද්ද ප්‍රතිෂ්ටාපනය කර ඇත. පොලි ආදායම මත වූ රඳවා ගැනීමේ බද්ද ඉවත් කළ ද එය කිසි විටකත් ආදායම් බද්දට එරෙහිව නියම කළ හැකි අවසාන බද්දක් ලෙස නොසැලකේ. මුදල් අමාත්‍යාංශය පවසන්නේ, බදු වර්ෂය අවසානයේ රඳවා ගැනීමේ බද්ද වෙනුවට ආදායම් බදු ගෙවිය යුතු බැවින් රඳවා ගැනීමේ බද්ද ඉවත් කිරීමේ අලාභය අහිමි වන බවයි. 2020 වසර සඳහා වන රජයේ අයවැය 2020 ජුනි මාසයේ පමණ ඉදිරිපත් කිරීමට නියමිත බැවින් 2020 දී විශාල ව්‍යාපෘති සඳහා වියදම් කිරීමට ප්‍රමාණවත් කාලයක් නොලැබෙනු ඇතැයි ද මුදල් අමාත්‍යාංශය වැඩිදුරටත් සඳහන් කළේ ය."
    },
    {
        "content": "මාතලේ, රජ්ජම්මන වනජීවි කාර්යාලයේ ප්‍රකාශකයෙකු සඳහන් කළේ, අද පෙරවරුවේ එම අනතුර සිදු වූ බවයි. මිය ගොස් ඇත්තේ, 39 හැවිරිදි මෛත්‍රි වික්‍රමසිංහ නැමැති අයෙකි. ඔහු, මාතලේ, රජ්ජම්මන වනජීවි කාර්යාලයට අනියුක්තව සේවය කළ අයෙකි. මෘත ශරීරය මාතලේ රෝහලේ තැන්පත් කර ඇතැයි අප වාර්තාකරු සඳහන් කළේ ය."
    },
    {
        "content": "ඒ, එම විත්තිකරුවන් බස්නාහිර පළාත්බද දෙවන ස්ථීර ත්‍රිපුද්ගල මහාධිකරණයෙන් කළ ඉල්ලීමකට අනුවයි. ඒ අනුව මහින්දානන්ද අලුත්ගමගේ මහතාට හෙට සිට ලබන 28 වැනි දා දක්වා වෛද්‍ය ප්‍රතිකාර ලබා ගැනීමට සිංගප්පුරුව බලා යාමට අධිකරණය අවසර ලබා දුන්නේ ය. සතොස හිටපු සභාපති නලින් ප්‍රනාන්දු මහතාට ලබන 25 වැනි දා සිට ජනවාරි 7 වැනි දා දක්වා කාලය තුළ එංගලන්තය බලා යාමට ද අධිකරණය අද අවසර ලබා දී තිබේ. ඔවුන් දෙදෙනාට එරෙහිව මෙම නඩුව පවරා ඇත්තේ, 2015 ජනාධිපතිවරණ සමයේදී පාසල් අතර බෙදා දෙන බව පවසා ගෙන් වූ කැරම් හා දාම් බෝඩ් වෙනත් කටයුතු සඳහා යොදා ගැනීම මගින් රජයට රුපියල් කෝටි 5 කට අධික පාඩුවක් කිරීම සම්බන්ධයෙනි."
    },
    {
        "content": "පොලිස් විශේෂ කාර්ය බලකාය පැවසුවේ, සැකකරුවන් සන්තකයේ තිබී අයිස් මත්ද්‍රව්‍ය මිලිග්‍රෑම් 324 ක්, හෙරොයින් මිලිග්‍රෑම් 5180 ක්, අමෙරිකානු ඩොලර් 44 ක්, ජංගම දුරකතන 2 ක් සහ රුපියල් තුන් ලක්ෂයකට අධික මුදල් තොගයක් සිය භාරයට ගත් බවයි. ගොතටුව මාණික්කමුල්ල ප්‍රදේශයේදී අත්අඩංගුවට ගත් අදාළ සැකකරුවන් වැඩිදුර විමර්ශන සඳහා පොලීසිය වෙත ඉදිරිපත් කළ බව පොලිස් විශේෂ කාර්ය බලකාය සඳහන් කළේ ය."
    },
    {
        "content": "දුම්රිය සමාන්‍යාධිකාරි ඩිලන්ත ප්‍රනාන්දු මහතා පැවසුවේ, අදාළ දුම්රිය කොළඹ කොටුවෙන් පෙරවරු 9.00ට ගමන් ආරම්භ කර පෙරවරු 11.30 ට මහනුවර ළඟා වීමට නියමිත අතර දුම්රිය ගම්පහ සහ පේරාදෙණියේ පමණක් නවතන බවයි. මෙම සුඛෝපභෝගී දුම්රිය යළි මහනුවරින් පස්වරු 4.55 ට පිටත්වීමට නියමිත අතර, එය කොළඹ කොටුවට රාත්‍රී 7.30ට ළඟා වනු ඇති. මෙම විශේෂ දුම්රිය ලබන මස 2 වනදා දක්වා ධාවනයට නියමිතයි. මේ අතර, ලබන 20, 21 සහ 22 යන තෙදින කොළඹ සිට බදුල්ල දක්වා විශේෂ දුම්රියක් ධාවනය කෙරෙන බව දුම්රිය දෙපාර්තමේන්තුව පවසයි. එම දෙපාර්තමේන්තුව සඳහන් කළේ, එය පේරාදෙණිය හරහා බදුල්ලට ධාවනය කෙරෙන බවයි."
    },
    {
        "content": "ගාල්ල වරායේ පිවිසුමේ සිට ගාල්ල නගරය දෙසට වන මුහුදේ යම්කිසි පුද්ගලයෙකු දියේ ගිලෙමින් සිටින බව ගාල්ල වරායේ‍ සේවයේ නියුතු නිවික පුද්ගලයින්ගේ නිරීක්ෂණයට ලක් වී තිබේ. අනතුරුව වහාම ක්‍රියාත්මක වූ නාවික හමුදාව සහන කණ්ඩායමක් මේ සඳහා පිටත් කර යැවූ බව නාවික හමුදා මාධ්‍ය අංශය සඳහන් කළේ ය. මෙහෙයුම සාර්ථකව අවසන් කොට ගිලෙමින් සිටි කාන්තාව බේරා ගැනීමට නාවික හමුදාව සමත් වූ අතර පසුව ඇය ගාල්ලේ පිහිටි ශ්‍රී ලංකා නාවික නෞකා දක්ෂිණ ආයතනයේ ජැටිය වෙත රැගෙන එනු ලැබී ය. මූලික ප්‍රථමාධාර ලබාදීමෙන් අනතුරුව කාන්තාව වැඩිදුර ප්‍රතිකාර සඳහා කරාපිටිය ශික්ෂණ රෝහල‍ට රැගෙන ගොස් තිබේ."
    },
    {
        "content": "මීගමුව ගිනි නිවීම් ඒකකය සඳහන් කළේ, ගින්න මැඩ පැවැත්වීම සඳහා සේවා රථ දෙකක් පිටත් කර හැරී බවයි. මෙට්ට නිෂ්පාදනය සඳහා යොදා ගන්නා කොහුබත් තොගයක් ගිනි ගැනීමට ලක් ව ඇතැයි පොලීසිය සඳහන් කළේ ය."
    },
    {
        "content": "ඒ, හැටන් – කොළඹ ප්‍රධාන මාර්ගයේ ගිණිගත්හේන, දියගල ප්‍රදේශයේ කළ මෙහෙයුම්වලදීය. සැකකරුවන් සන්තකයේ තිබී කේරළ ගංජා, අයිස් සහ හෙරොයින් යන මත්ද්‍රව්‍ය පොලීසිය භාරයට ගෙන ඇත. අත්අඩංගුවට ගෙන ඇත්තේ ගාල්ල, මාතර, කොළඹ හා කුරුණෑගල යන ප්‍රදේශවල පදිංචි අවුරුදු 20 – 25ත් අතර වසයේ පසුවන තරුණයින් වේ."
    },
    {
        "content": "ඔවුන් චෝදනා කරන්නේ, වතු පාලකයන් විසින් තවමත් කටුපොල් වගාව පවත්වාගෙන යන බවයි. මෙම විරෝධතාව අද පැවැත්වුණේ, රුවන්වැල්ල – නිට්ටඹුව මාර්ගයේ වාකුළ ප්‍රදේශයේදී යි. පැයකට අධික කාලයක් පැවති විරෝධතාව හේතුවෙන් මාර්ගයේ ගමනාගමනයට ද බාධා එල්ල විය. කටුපොල් වගාවේ නිරත වන්නන්ට නීතිය ක්‍රියාත්මක කරන බවට පොලීසිය ලබාදුන් පොරොන්දුවක් සමග පිරිස විසිර ගියහ. මේ අතර කටුපොල් වගාවට විරෝධය පළ කරමින් ඊයේ දෙහිඕවිට ජන සුරැකීමේ සංවිධානය සහ ප්‍රදේශවාසින් එක්ව අවිස්සාවෙල්ල – හැටන් මාර්ගය තල්දුව නගරය ආසන්නයෙන් අවහිර කරමින් විරෝධතාවක් පැවැත්විය."
    },
    {
        "content": "ඒ අතර පොලීසිය හා අධිකරණය මග හරිමින් සිටි වරෙන්තුකරුවන් 197 දෙනෙක් හා දින වරෙන්තුකරුවන් 143 දෙනෙක් ද වෙති. මෙම විශේෂ මෙහෙයුම ඊයේ ක්‍රියාත්මක කෙරුණේ, බස්නාහිර පළාත භාර ජ්‍යෙෂ්ඨ නියෝජ්‍ය පොලිස්පති දේශබන්දු තෙන්නකෝන් මහතාගේ මග පෙන්වීම මතයි. අත්අඩංගුවට ගත් වරෙන්තුකරුවන් අද දිනයේ අදාළ අධිකරණ වෙත ඉදිරිපත් කිරිමට නියමිතයි."
    },
    {
        "content": "සැකකරුවන් පෙරේදා සැකපිට අත්අඩංගුවට ගනු ලැබුවේ අපරාධ පරික්ෂණ දෙපාර්තමේන්තුව විසිනි. රැඳවුම් නියෝග මත ඔවුන් දෙදෙනා පැය 72 ක කාලයක් රඳවා තබා ප්‍රශ්න කළ බව අපරාධ පරීක්ෂණ දෙපාරත්මේන්තුව සඳහන් කළේ ය. පසුගිය ජනාධිපතිවරණ සමයේදී එම පුද්ගලයින් දෙදෙනා අදාළ ප්‍රවෘත්ති සාකච්ඡාවට එක් වූයේ එවක සෞඛ්‍ය අමාත්‍ය වෛද්‍ය රාජිත සේනාරත්න මහතා සමගිනි."
    },
    {
        "content": "ඉන් තුවාල ලබා ඇති සංඛ්‍යාව දහසකට අධික වේ. ප්‍රාන්ත කිහිපය පැවති විරෝධතා මේ වනවිට, ඉන්දියාවේ අගනුවර වූ නවදිල්ලිය දක්වා ද ව්‍යාප්ත වී තිබේ. විශ්වවිද්‍යාල කිහිපයක සිසුන් ඊයේ රාත්‍රියේ ක්‍රියාත්මක කළ විරෝධතා හේතුවෙන් නවදිල්ලි අගනුවර අන්තර්ජාල සබඳතා ද මේ වන විට අවහිර කර තිබේ. පුරවැසිභාවය පිළිබඳ ආන්දෝලනාත්මක පනතට එරෙහිව නවදිල්ලි නුවර සරසවි සිසුන් ඊයේ ආරම්භ කළ විරෝධතාවයේදී 100කට අධික පිරිසක් තුවාල ලබා ඇත්තේ පොලීසිය සමග ඇති කරගත් ගැටුම් වලදීයී. මේ හේතුවෙන් නවදිල්ලි නුවර පාසල් වසා දමා, විශ්වවිද්‍යාලවලට ද නිවාඩු දී තිබේ. ඇසෑම්, බටහිර බෙංගාලය ඇතුළු ප්‍රාන්ත කිහිපයක ක්‍රියාත්මක විරෝධතා අතරතුර අත්අඩංගුවට ගෙන ඇති පුද්ගලයින් සංඛ්‍යාව දහසකට අධිකයි. විරෝධතාකරුවන් විසුරුවා හැරීමට පොලීසීය අවස්ථා කිහිපයකදී රබර් උණ්ඩ මෙන් ම කඳුළු ගෑස් ප්‍රහාර එල්ල කළ ද, මෙතෙක් එය පාලනය කර නොමැත. නව පනත යටතේ පාකිස්තාන, ඇෆ්ගනිස්තාන සහ බංග්ලාදේශ යන රටවල මුස්ලිම් නොවන සරණාගතයින්ට ඉන්දීය පුරවැසිභාවය හිමිවනු ඇති. අදාළ පනත සංශෝධනය කෙරුණේ හින්දු, කිතුනු, සීක්, ජෛන, බෞද්ධ හා පර්සියන් යන ප්‍රජාවන් හයකට ඉන්දියානු පුරවැසිභාවය ලබා දීමේ අරමුණෙනි."
    },
    {
        "content": ". ක්ෂය රෝග මර්දන ඒකකයේ අධ්‍යක්ෂ වෛද්‍ය හේමන්ත හේරත් මහතා සඳහන් කළේ, වැඩිම රෝගීන් පිරිසක් වාර්තා වන්නේ බස්නාහිර පළාතෙන් බවයි. එම සංඛ්‍යාව දහසකට අධිකයි. බෝවන රෝගයක් වන ක්ෂය රෝගයේ රෝග කාරකය මයික්‍රොබැක්ටීරියම් ටියුබකියුලෝසිස් නමැති බැක්ටීරියාවයි. රෝගය වැළදී ඇති පුද්ගලයෙකුගෙන් තවත් පුද්ගලයෙකුගේ සිරුරේ පටක තුළට රෝග කාරක ක්ෂුද්‍ර‍ ජීවියා ඇතුළු වන අතර එය ආසාදන තත්ත්වය ලෙස හැඳින්වේ. ආසාදනය වූ පමණින් පුද්ගලයෙකු ක්ෂය රෝගියෙකු නොවන අතර ආසාදිතයෙකුගේ ප්‍ර‍තිශක්තියේ දුර්වලතාවක් ඇති වූ අවස්ථාවක එය රෝගයක් බවට වර්ධනය වේ. ලෝක සෞඛ්‍ය සංවිධානය පවසන්නේ ක්ෂය රෝග කාරක බැක්ටීරියාව ආසාදන වූ සෑම දස දෙනෙකුගෙන් එක් අයෙකුට රෝගය වැළඳෙන බවයි. – ආහාර මදකම හා දුෂ්පෝෂණය \n– අධික මත්පැන් පානය \n– පමණ ඉක්මවා වෙහෙසීම \n– පිරිසිදු වාතයෙන් තොර ස්ථානවල ජීවත්වීම ක්ෂය රෝගය වැළඳීමට \nහේතුවේ. රෝගයේ ලක්‍ෂණ මෙසේයි. \n– කල්පවතින මඳ උණ \n– සති 3 හෝ 4 කට වඩා පවතින කැස්ස \n– රාත්‍රි නින්දේදී දහඩිය දැමීම හා උණ \n– ශරීරය කෙට්ටුවීම හෝ ක්‍රමයෙන් බර අඩුවීම \n– සෙම හෝ කෙළ සමඟ ස්වල්ප වශයෙන් ලේ පිටවීම \n– පපුවේ වේදනාව \n– මහන්සිය \n– කෙටි ශ්වසනය \n– ආහාර අරුචිය සෞඛ්‍ය අංශ පවසන්නේ ක්ෂය රෝගය සම්පූර්ණයෙන්ම සුව කළ හැකි රෝගයක් මෙන්ම ,රෝගය හඳුනා ගැනීමට අවශ්‍ය පහසුකම් දිවයිනේ දිස්ත්‍රික් රෝහල්වල තිබෙන බවයි. ක්ෂය රෝගය බෝවිම වැළැක්වීම සඳහා අනුගමනය කළ හැකි පියවර කිහිපක් ද වෛද්‍යවරු පෙන්වා දෙති. 1. වාසය කරන ස්ථානයට හොඳීන් වාතාශ්‍ර‍ ලැබෙන පරිදි \nහිරුඑළිය ගලා එන පරිදි දොර ජනෙල් විවෘතව තැබීම. \n2. මත්පැන් දුම්වැටි භාවිතයෙන් වැළකීම. \n3. කැස්සකදී හෝ කිවිසුම් යාමකදී ලේන්සුවකින් මුඛය ආවරණය කර ගැනීම. \n4.තැන තැන කෙළ ගැසිමෙන් වැළකීම"
    },
    {
        "content": "ඒ, තවදුරටත් ප්‍රකාශ ලබා දීම සඳහායි. ඇය වෛද්‍ය පරීක්ෂණයක් සඳහා අංගොඩ මානසික සෞඛ්‍ය විද්‍යායතනයට යොමුකර තිබේ. පැහැර ගැනීමට ලක්වූ බව කියන ස්විට්සර්ලන්ත තානාපති කාර්යාල නිලධාරිනි ගානියා බැනිස්ටර් ෆ්‍රැන්සිස් මහත්මිය විදේශගත වීම වැළැක්වීමේ නියෝගය හෙටින් අවසන්වීමට නියමිතයි."
    },
    {
        "content": "එම කොමිසමේ ලේකම් එච්. එම්. බී. පී. හේරත් මහතා පැවසුවේ එම අතුරු වාර්තාව ලබන බ්‍රහස්පතින්දාට පෙර ජනාධිපතිවරයා වෙත භාරදීමට නියමිත බවයි. අප්‍රේල් 21 ක ප්‍රහාරයට අදාළව මේ වන විට පුද්ගලයින් 35 දෙනෙකුගෙන් සාක්ෂි සටහන් කරගෙන ඇතැයි ඔහු සඳහන් කළේ ය. අප්‍රේල් 21 ප්‍රහාරය සම්බන්ධයෙන් විමර්ශනය කර, අවශ්‍ය ක්‍රියාමාර්ග ගැනීම සඳහා ජනාධිපතිවරයා පත්කළ කොමිසම සඳහා මහජන පැමිණිලි 65 කට අධික සංඛ්‍යාවක් ලැබී ලැබී තිබිණ. අභියාචනාධිකරණ විනිසුරු ජනක් ද සිල්වා මහතාගේ සභාපතිත්වයෙන් යුත් අප්‍රේල් 21 ප්‍රහාරය සම්බන්ධයෙන් විමර්ශනය කර, වාර්තා කිරීම හා අවශ්‍ය ක්‍රියාමාර්ග ගැනීම සඳහා ජනපති කොමිසමේ සෙසු සාමාජිකයින් වන්නේ අභීයාචනාධිකරණ විනිසුරු නිශ්ශංක බන්දුල කරුණාරත්න, විශ්‍රාමික අභියාචනාධිකරණ විනිසුරු නිහාල් සුනිල් රාජකරුණා, විශ්‍රාමික මහාධිකරණ විනිසුරු බන්දුල කුමාර අතපත්තු මහත්වරුන් හා විශ්‍රාමික අමාත්‍යංශ ලේකම් ඩබ්ලිව්.එම්.ආර්.අධිකාරි මහත්මියයයි. හිටපු ජනාධිපති මෛත්‍රීපාල සිරිසේන මහතා විසින් සැප්තැම්බර් මස 22 වැනිදා මෙම පංච පුද්ගල කොමිසම පත් කරනු ලැබී ය."
    },
    {
        "content": "සොෆ්ට්ලොජික් හෝල්ඩින් පී.එල්.සී සමාගමේ සභාපතිවරා වන අශෝක් පතිරගේ මහතා සැලකෙන්නේ, මෙරට ප්‍රමුඛ පෙළේ ව්‍යාපාරිකයෙකු ලෙසයි. රාජ්‍ය ආයතනවල ප්‍රධානීන් පත්කිරීම සඳහා නිර්දේශ ඉදිරිපත් කිරීමට පත්කළ කමිටුවේ සාමාජික ආචාර්ය නාලක ගොඩහේවා මහතා පැවසුවේ, ශ්‍රීලංකන් ගුවන් සේවයේ නව සභාපතිවරයා ලෙස අශෝක පතිරගේ මහතා පත්කර ඇති බවයි. ඒ අනුව තමා ධූරයේ වැඩ භාරගත් බව අශෝක් පතිරගේ මහතා නිව්ස්ෆස්ට් වෙත ප්‍රකාශ කළේ ය."
    },
    {
        "content": "ඒ අනුව පෑලියගොඩ, වත්තල, මාබෝල, ජාඇල, කටුනායක, සීදුව, නගර සභා බල ප්‍රදේශවලට හා කැළණිය, වත්තල, බියගම, මහර, දොම්පෙ, ගනේමුල්ල, රතුපස්වල ප්‍රදේශවලට එලෙස ජල සැපයුම අත්හිටුවනු ඇති. සපුගස්කන්ද විදුලි උප පොලෙහි හදිසි විදුලි අළුත්වැඩියාවක් ඊට හේතුවී තිබෙනවා. මේ අතර කෙත්හේන ජල පවිත්‍රාගාරයෙන් ජලය සැපයෙන ප්‍රදේශ රැසකට හෙට පෙරවරු 8 සිට පස්වරු 7.30 දක්වා පැය 19 හමාරක කාලයක් ජල සැපයුම අත්හිටුවන බව ජාතික ජල සම්පාදන හා ජලවහන මණ්ඩලය පවසනවා. ඒ අනුව වාද්දුව, වස්කඩුව, පොතුපිටිය, කළුතර උතුර හා දකුණ, කටකුරුන්ද, නාගොඩ, පයාගල, පිලමිනාවත්ත, බෝම්බුවල, මග්ගොන, බේරුවල, කළුවාමෝදර, මොරගල්ල, අළුත්ගම, දර්ගා නගරය හා බෙන්තොට යන ප්‍රදේශවල අදාල කාලය තුල ජල සැපයුම අත්හිටවනු ඇති. විදුලි බල මණ්ඩලයේ අත්‍යව්‍ය නඩත්තු කටයුත්තක් හේතුවෙන් කෙත්හේන ජල පවිත්‍රගාරයේ විදුලි බල සැපයුම අත්හිටුවීම ඊට හේතුවී තිබේ."
    },
    {
        "content": "මුදල් අමාත්‍යංශය සඳහන් කළේ, ඒ වෙනුවට කිලෝග්‍රෑමයට රුපියල් 8 ක විශේෂ වෙළෙඳ භාණ්ඩ බද්දක් පනවා ඇති බවයි. මුදල් අමාත්‍ය , අග්‍රාමාත්‍ය මහින්ද රාජපක්ෂ මහතාගේ අත්සනින් යුතුව නිකුත් කරන ලද විශේෂ ගැසට් නිවේදනයක් මගින් දෙසැම්බර් 14 වන දා සිට මෙම නව විශේෂ වෙළෙඳ භාණ්ඩ බද්ද ක්‍රියාත්මක වේ. ශ්‍රී ලංකාවට අවශ්‍ය පරිභෝජනය සඳහා වන තිරිඟු පිටි අවශ්‍යතාවට තිරිඟු ඇට ආනයනය කර දේශීය වශයෙන් පිටි බවට පත්කිරීම මෙතෙක් සිදුවිය."
    },
    {
        "content": "ජනාධිපති අතිරේක ලේකම් හා නීතිපතිවරයාගේ සම්බන්ධිකරණ නිලධාරිනි රජයේ අධිනීතිඥ නිශාරා ජයරත්න මෙනෙවිය ප්‍රකාශ කළේ, අසත්‍ය සාක්ෂි ලබාදීම යටතේ වැඩිදුර විමර්ශන සඳහා ඇය අත්අඩංගුවට ගෙන අධිකරණයට ඉදිරිපත් කරන්නැයි නීතිපතිවරයා උපදෙස් ලබා දුන් බවයි."
    },
    {
        "content": "කොළඹදී පැහැර ගෙන තර්ජනය කළ බව කියන ස්විට්සර්ලන්ත තානාපති කාර්යාලයේ සේවයේ නියුතු ශ්‍රී ලාංකික සේවිකාවක වන ගානිය වැනිස්ටර් ෆ්‍රැන්සිස් මහත්මිය අපරාධ පරීක්ෂණ දෙපාර්තමේන්තුව විසින් අද පස්වරුවේ අත්අඩංගුවට ගනු ලැබිණි.\n ඒ, නීතිපතිවරයා අපරාධ පරීක්ෂණ දෙපාර්තමේන්තුවේ අධ්‍යක්ෂකවරයාට ලබා දුන් උපදෙස් මතයි.\n දණ්ඩ නීති සංග්‍රහයේ 120 සහ 190 වගන්තිවලට අදාළව එම තානාපති කාර්යාල සේවිකාව අත්අඩංගුවට ගෙන තිබේ. ඒ, ලංකා ආණ්ඩුවට විරෝධය දැක්වීමේ අදහසින් කටයුතු කිරීම සහ යම් කරුණක් සම්බන්ධයෙන් නීතිමය කාර්යකදී සාක්ෂියක් ලෙස ඉදිරිපත් කිරීමේ අදහසින් කටයුතු කිරීම යන චෝදනා මතයි. අත්අඩංගුවට ගත් එම කාන්තාව මේ වන විට කොළඹ ප්‍රධාන මහේස්ත්‍රාත් ලංකා ජයරත්න මෙනෙවිය හමුවට ඉදිරිපත් කර තිබේ."
    },
    {
        "content": "පොලීසිය පැවසුවේ, පැල් රකිමින් සිටින අතරතුර ඔහු වන අලි ප්‍රහාරයට ලක්ව ඇති බවයි. එලෙස මියගොස් ඇත්තේ, 51 හැවිරිදි පුද්ගලයෙකි."
    },
    {
        "content": "ජනාධිපතිතුමා මේ බව සඳහන් කළේ, අද දහවල් මාධ්‍ය ආයතන ප්‍රධානින් සමග පැවති සාකච්ඡාවකදීයි. මෙහිදී සීඝ්‍රයෙන් පැතිර යන ඩෙංගු රෝග තත්ත්වය සම්බන්ධයෙන් මාධ්‍ය ආයතන ප්‍රධානීන් ජනාධිපතිතුමාගෙන් විමසූහ. මේ සම්බන්ධයෙන් ගෙන ඇති ක්‍රියාමාර්ග පිළිබඳ පැහැදිලි කළ ජනාධිපතිතුමා කියා සිටියේ, දැනටමත් බස්නාහිර පළාත් ආණ්ඩුකාරවරියට අවශ්‍ය උපදෙස් ලබාදී ඇති බවයි."
    },
    {
        "content": "එම සංගමයේ සභාපති එන්.කේ. ජයවර්ධන මහතා සඳහන් කළේ, ආනයනික තිරිඟු පිටි සඳහා කිලෝග්‍රෑමයකට මෙතෙක් පැවැති රුපියල් 36 ක ඒකාබද්ධ තීරුබද්ද ඉවත් කර කිරීමට රජය ගත් තීරණයෙහි ප්‍රතිලාභ ජනතාවට ලබාදීමේ අරමුණෙන් එය සිදු කරන බවයි. මුදල් අමාත්‍යාංශය අද නිවේදනය කළේ, ආනයනික තිරිඟු පිටි කිලෝග්‍රෑමයට රුපියල් 8 ක විශේෂ වෙළෙඳ භාණ්ඩ බද්දක් පනවා ඇති බවයි. මුදල් අමාත්‍ය අග්‍රාමාත්‍ය මහින්ද රාජපක්ෂ මහතාගේ අත්සනින් යුතුව නිකුත් කරන ලද විශේෂ ගැසට් නිවේදනයක් මගින් දෙසැම්බර් 14 වැනි දා සිට මෙම නව විශේෂ වෙළෙඳ භාණ්ඩ බද්ද ක්‍රියාත්මක වේ."
    },
    {
        "content": "මිනුවන්ගොඩ වැඩබලන මහේස්ත්‍රාත් අතුල ගුණසේකර මහතා මෙම නියෝගය කළේ, පරීක්ෂණ කඩිනම් කරන ලෙස අපරාධ පරීක්ෂණ දෙපාර්තමේන්තුවට නියෝග කරමිනි. අපරාධ පරීක්ෂණ දෙපාර්තමේන්තුව අද අධිකරණයට දැනුම් දුන්නේ, අදාළ සැකකරු 2011 වර්ෂයේදී වාලච්චේන පොලිස් ස්ථානයේ නිලධාරීන්ට හා දේපොළවලට පහරදීමේ චෝදනාවට සම්බන්ධ අයෙකු බවයි. එමෙන්ම එරාවුර්, මඩකලපුව, වාලච්චේන සහ කලවන්චිකුඩි යන පොලිස් වසම් තුළ සිදු කරන ලද අපරාධ 7ක් සම්බන්ධයෙන් එම ප්‍රදේශවල අධිකරණවලින් ඇප ලබා සිටින අයෙකු බව ද අපරාධ පරීක්ෂණ දෙපාර්තමේන්තුව අද අධිකරණයට දැනුම් දුන්නේ ය."
    },
    {
        "content": "ඒ, කොළඹ ප්‍රධාන මහේස්‍ර්තාත් ලංකා ජයරත්න මෙනවිය හමුවට ඉදිරිපත් කිරීමෙන් අනතුරුවයි. අපරාධ පරීක්ෂණ දෙපාර්තමේන්තුව විසින් අත්අඩංගුවට ගත් සරත් කුමාර සහ සංජීව මදනායක යන මෙම සැකකරුවන් දෙදෙනා අද සවස කොළඹ ප්‍රධාන මහේස්ත්‍රාත් අධිකරණය හමුවට ඉදිරිපත් කෙරුණි. මෙහිදී අපරාධ පරීක්ෂණ දෙපාර්තමේන්තුව අධිකරණයට දැනුම් දුන්නේ, මෙම සැකකරුවන් දෙදෙනා ත්‍රස්තවාදය වැලැක්වීමේ පනත යටතේ අත්අඩංගුවට ගෙන පැය 72 ක් අපරාධ පරීක්ෂණ දෙපාර්තමේන්තුවේ රඳවාගෙන විමර්ශනය කළ බවයි. ඉදිරි විමර්ශන දණ්ඩ නීති සංග්‍රහය යටතේ ක්‍රියාත්මක කරන බව අපරාධ පරීක්ෂණ දෙපාර්තමේන්තුව අධිකරණයට දැනුම් දුන්නේ ය."
    },
    {
        "content": "අප්‍රේල් 21 ප්‍රහාරය සම්බන්ධයෙන් විමර්ශනයට පත් කළ ජනාධිපති කොමිසම හමුවේ අද රහස්‍ය සාක්ෂි කැඳවීමක් සිදුකෙරෙන බව එම කොමිසම පවසයි. කොමිසමේ ලේකම් එච්.එම්.බී පී. හේරත් මහතා සඳහන් කළේ, අද පස්වරු 2.45ට පමණ සාක්ෂි විමසීම ආරම්භ කළ බව ය. කුමන කරුණු මත පදනම්ව සාක්ෂි විමසන්නේ ද යන්න හෙළි කළ නොහැකි බව ද ඔහු පැවසුවේ ය. කොමිසමේ ලේකම් එච්.එම්.බී.පී. හේරත් මහතා පැවසුවේ, ප්‍රහාරය සම්බන්ධයෙන් විමර්ශනයට පත් කළ ජනපති කොමිසමේ අතුරු වාර්තාව අනිද්දා ජනාධිපතිතුමා වෙත භාරදීමට නියමිත බව ය."
    },
    {
        "content": "එක්සත් ජාතික පක්ෂ නායකත්වය නොමැතිව ඉදිරි මහ මැතිවරණයේදී අගමැති අපේක්ෂකත්වය භාර නොගන්නා බව සජිත් ප්‍රේමදාස මහතා අවධාරණය කරයි. ඔහු මේ බව අවධාරණය කළේ, කෝට්ටේ ප්‍රදේශයේ පැවති මැතිවරණයට සහය දැක් වූ ජනතාවට ස්තුති පල කිරීමේ ජන හමුවකට එක්වෙමින් ය."
    },
    {
        "content": "පොලීසිය පැවසුවේ, සැකකරු මෙම මත්කුඩු තොගය රැගෙන ගමන් කරමින් සිටියදී ලැබුණු තොරතුරක් මත කොළඹ උතුර කොට්ඨාසයේ පොලිස් කණ්ඩායමක් විසින් අත්අඩංගුවට ගනු ලැබූ බවයි. සැකකරු ඊයේ අධිකරණයට ඉදිරිපත් කර රැඳවුම් නියෝග ලබා විමර්ශන ක්‍රියාත්මක කරන බව පොලීසිය සඳහන් කළේ ය."
    },
    {
        "content": "නිවේදනයක් නිකුත් කරමින් ඔවුන් සඳහන් කරන්නේ, අසත්‍ය ප්‍රකාශ ලබා දුන් බවට චෝදනා කරමින් ස්විටර්ලන්ත තානාපති කාර්යාලයේ නිලධාරිනිය රඳවා ප්‍රශ්න කිරීම සම්බන්ධයෙන් තමන් දැඩි අවධානයෙන් පසු වන බවයි. මෙම කාරණාව සම්බන්ධයෙන් කටයුතු කිරීමේදී මෙරට නීතියට හා ජාත්‍යන්තර ප්‍රමිතියට අනුකූලව අදාළ නිලධාරිනියගේ පුද්ගලික අයිතිවාසිකම් ආරක්ෂා කිරිම හා සහතික කිරිම මෙරට අධිකරණය සතු වගකිමක් බව ද අදාළ නිවේදනයෙන් අවධාරණය කර තිබේ. අදාළ ස්විස්ටර්ලන්ත තානාපති කාර්යාලයේ නිලධාරිනිය වෙනුවෙන් තමන් දිගටම පෙනී සිටින බවත් ඇය වෙනුවෙන් කළ හැකි උපරිමය සිදු කරන බවත් ඔවුහු පෙන්වා දෙති. ප්‍රජාතන්ත්‍රවාදයට ගරු කරන රටක් ලෙස ශ්‍රී ලංකාවේ කීර්තිය අවදානමකට ලක්ව ඇති මෙහොතක අදාළ නිලධාරිනියගේ දුර්වල සෞඛ්‍ය තත්ත්වය පිළිබඳව දැඩි අවාධානයක් යොමු කරන ලෙස අදාළ නිවේදනයෙන් අවධාරණය කර තිබේ. මෙම ගැටලුව විසඳා ගැනීම සඳහා මධ්‍යස්ථ හා ඵලදායි මාර්ගයක් අපේක්ෂා කරන බව ද එහි සඳහන් ය. එම නිවේදනයේ වැඩිදුරටත් සඳහන් වෙන්නේ ඊයේ ශ්‍රී ලංකාවේ ස්විට්ස්ටර්ලන්ත තානාපතිවරයා, ජනාධිපති ගෝඨාභය රාජපක්ෂ මහතා හමූවී මේ බව සාකච්ඡා කළ බවයි."
    },
    {
        "content": "යුද හමුදා මූලස්ථානය සඳහන් කළේ, අතිගරු ජනාධිපතිතුමා විසින් මෙම උසස්වීම් සිදුකර ඇත්තේ, ශ්‍රී ලංකා යුද හමුදාපතිවරයාගේ සහ ආරක්ෂක අමාත්‍යංශයේ නිර්දේශ අනුව බවයි. මීට අමතරව කර්නල්වරුන් 25 දෙනෙකු බ්‍රිගේඩියර් නිලයටත්, මේජර්වරුන් 34 දෙනෙකු ලුතිනන් කර්නල් නිලයටත් උසස් කර තිබේ."
    },
    {
        "content": "මෙලෙස වාහන ධාවනය සීමා කර ඇත්තේ, ඉදිකිරීම් කටයුත්තක් හේතුවෙනි. වරාය හා නාවික කටයුතු හා මාර්ග හා මහාමාර්ග සංවර්ධන අමාත්‍යාංශය නිවේදනයක් නිකුත් කරමින් සඳහන් කළේ, පොලීසිය සමග එක්ව සිදුකරන රථවාහන ධාවන සැලැස්මේ පෙරහුරුවක් අද එලෙස ක්‍රියාත්මක වන බවයි. අදාළ පෙරහුරුවෙන් පසු ජනතාව අපහසුතාවට පත් නොවන ආකාරයට ලබන 19 වන දා සිට ලබන මස 21 වන දා දක්වා මහනුවර සිට කොළඹට ඇතුළු වන එක් මං තීරුවක රථ වාහන ධාවනය තාවකාලිකව සීමා කරන බව එම නිවේදනයේ සඳහන් ය. ඇතිවිය හැකි රථවාහන තදබදය අවම කිරීම සඳහා ලබන 17 වනදා සිට කොළඹ කටුනායක අධිවේගී මාර්ගයේ පෑලියගොඩ අන්තර් හුවමාරුවෙන්, සැහැල්ලු වාහන සහ බස් රථ පමණක් කොළඹ දෙසට ළඟාවීමට විකල්ප මාර්ගයක් ලෙස යොදා ගත හැකියි. කන්ටේනර් සහ ලොරි රථ සඳහා විකල්ප මාර්ගය ලෙස කොළඹ මීගමුව මාර්ගය භාවිත කළ හැකි බව ද මාර්ග සංවර්ධන අධිකාරිය සඳහන් කළේ ය. රථවාහන ධාවනය අවම කර ගැනීම සඳහා විකල්ප මාර්ග භාවිත කරන ලෙස මාර්ග සංවර්ධන අධිකාරිය රියදුරන්ට දැනුම් දෙයි."
    },
    {
        "content": "එම මණ්ඩලය පැවසුවේ, සපුගස්කන්ද විදුලි උප පොළෙහි හදිසි විදුලි අලුත්වැඩියාවක් ඊට හේතුවී ඇති බවයි. ඒ අනුව පෑලියගොඩ, වත්තල, මාබෝල, ජා-ඇල, කටුනායක, සීදුව, නගර සභා බල ප්‍රදේශවලට හා කැලණිය, වත්තල, බියගම, මහර, දොම්පෙ, ගනේමුල්ල, රතුපස්වල ප්‍රදේශවලට එලෙස ජල සැපයුම අත්හිටුවනු ඇති. මේ අතර කෙත්හේන ජල පවිත්‍රාගාරයෙන් ජලය සැපයෙන ප්‍රදේශ රැසකට අද පෙරවරු 8 සිට පස්වරු 7.30 දක්වා ජල සැපයුම අත්හිටුවන බව ජාතික ජල සම්පාදන හා ජලාපවහන මණ්ඩලය පවසයි. ඒ අනුව වාද්දුව, වස්කඩුව, පොතුපිටිය, කළුතර උතුර හා දකුණ, කටකුරුන්ද, නාගොඩ, පයාගල, පිලමිනාවත්ත, බෝම්බුවල, මග්ගොන, බේරුවල, කළුවාමෝදර, මොරගල්ල, අලුත්ගම, දර්ගා නගරය හා බෙන්තොට යන ප්‍රදේශවල අදාළ කාලය තුළ ජල සැපයුම අත්හිටවනු ඇති. විදුලිබල මණ්ඩලයේ අත්‍යව්‍ය නඩත්තු කටයුත්තක් හේතුවෙන් කෙත්හේන ජල පවිත්‍රගාරයේ විදුලි බල සැපයුම අත්හිටුවීම ඊට හේතුවී තිබේ. මේ අතර මහනුවර ප්‍රදේශ කිහිපයකට ද, අද උදෑසන 7 සිට හෙට උදෑසන 7 දක්වා පැය 24 කාලයක් ජල සැයපුම අත්හිටුවන බව ජාතික ජල සම්පාදන හා ජලාපවහන මණ්ඩලය පවසයි. ඒ අත්‍යවශ්‍ය නඩත්තු කටයුත්තක් හේතුවෙනි. අදාළ කාලසීමාව තුළ කඩුගන්නාව, පිළිමතලාව, අගුනාවල, ගන්නෝරුව, පේරාදෙණිය, කෙහෙල්වල, උඩපේරාදෙණිය, මහකන්ද, කිරිබත්කුඹුරු, ඊරියගම, බලන, පොත්තපිටිය, බෝවලවත්ත, ඔගස්ටාවත්ත, මුරුතලාව, වතුරකුඹුර, පානබොක්ක අතුළු ප්‍රදේශවලට ජල සැපයුම අත්හිටුවනු ඇති. මේ අතර කොළඹ ආශ්‍රිත ජල සැපයුම් ව්‍යපෘතියකින් විශාල මූල්‍ය අක්‍රමිකතාවක් සිදුව ඇතැයි ජල සම්පාදන පහසුකම් රාජ්‍ය අමාත්‍ය වාසුදේව නානායක්කාර මහතා ඊයේ කොළඹදී ප්‍රකාශ කළේ ය."
    },
    {
        "content": "1.  : සුදු වෑන් මගින් පුද්ගලයින් පැහැර ගැනීමේ සිද්ධි සම්බන්ධයෙන් වෛද්‍ය රාජිත සේනාරත්න සමග ප්‍රවෘත්ති සාකච්ඡාවකදී අදහස් පළ කළ පුද්ගලයින් දෙදෙනා රක්ෂිත බන්ධනාගාරගත කර තිබේ. 2.   : කොළඹදී පැහැර ගෙන තර්ජනය කළ බව කියන ස්විට්සර්ලන්ත තානාපති කාර්යාලයේ සේවයේ නියුතු ශ්‍රී ලාංකික සේවිකාවක වන ගානිය වැනිස්ටර් ෆ්‍රැන්සිස් මහත්මිය අපරාධ පරීක්ෂණ දෙපාර්තමේන්තුව විසින් අත්අඩංගුවට ගනු ලැබිණි. 3.   : පාන් ඇතුළු සියලු බේකරි නිෂ්පාදනවල මිල ඉදිරියේදී පහළ දැමීමට අපේක්ෂා කරන බව සමස්ත ලංකා බේකරි හිමියන්ගේ සංගමය පවසයි. 4.   : දිවයින පුරා සීඝ්‍රයෙන් පැතිර යන ඩෙංගු රෝගය පාලනය කිරීම සඳහා කඩිනම් වැඩපිළිවෙළක් සකස් කරන්නැයි ජනාධිපති ගෝඨාභය රාජපක්ෂ මහතා ආණ්ඩුකාරවරුන්ට උපදෙස් දී තිබේ. 5.  : ආනයනික තිරිඟු පිටි සඳහා කිලෝග්‍රෑමයකට මෙතෙක් පැවති රුපියල් 36 ක ඒකාබද්ධ තීරුබද්ද ඉවත් කර තිබේ. 6.   : අශෝක් පතිරගේ මහතා ශ්‍රීලංකන් ගුවන් සේවයේ නව සභාපතිවරයා ලෙස පත්කර තිබේ. 1.  : ඉන්දියාවේ පුරවැසිභාවය පිළිබඳ ආන්දෝලනාත්මක පනතට එරෙහිව ක්‍රියාත්මක විරෝධතා අතරතුර මියගිය පුද්ගලයින් සංඛ්‍යාව 6 ක් දක්වා ඉහළ ගොස් තිබේ."
    },
    {
        "content": "බන්ධනාගාර කොමසාරිස් ජනරාල් ටී.එම්.ජේ.ඩබ්ලිව්. තෙන්නකෝන් මහතා පැවසුවේ අදාළ සැකකරු අධිකරණ පරිශ්‍රයේදී බන්ධනාගාර බස් රථයෙන් බැස නිලධාරින්ගෙන් මිදී පලා ගොස් ඇති බවයි. එහිදී බන්ධනාගාර නිලධාරින්, සැකකරු ලුහු බැඳ ගොස් පාදයට වෙඩි තබා තිබේ. තුවාල ලැබූ සැකකරු ප්‍රතිකාර සඳහා ඇතුළත් කෙරුණේ, හෝමාගම රෝහලටයි. බන්ධනාගාර කොමසාරිස් ජනරාල්වරයා ප්‍රකාශ කළේ, අදාළ සැකකරු වැලිකඩ බන්ධනාගාරයේ රඳවා සිටින , ජීවිතාන්තය දක්වා සිරදඬුවම් නියමවී සිටින අයෙකු බවයි. ඒ , මත්ද්‍රව්‍ය චෝදනාවලට වරදකරුවීම හේතුවෙනි. එම සැකකරු අද අධිකරණයට රැගෙන ආවේ කොල්ලකෑම් සම්බන්ධයෙන් විභාග වන නඩුවකට ඉදිරිපත් කිරීමටයි."
    },
    {
        "content": "පොලීසිය සඳහන් කළේ, නඩු කටයුත්තකට පෙනී සිටීම සඳහා ඇය අද අධිකරණය වෙත පැමිණ ඇති බවයි. ඝාතනයට අදාළ සැකකරු අත්අඩංගුවට ගෙන තිබේ. එලෙස ඝාතනයට ලක්ව ඇත්තේ, රඹුක්කන ප්‍රදේශයේ පදිංචි කාන්තාවකි."
    },
    {
        "content": "අධ්‍යනය පොදු සහතික පත්‍ර උසස් පෙළ විභාගයේ ප්‍රතිඵල මේ මස අවසන් වීමට පෙර නිකුත් කරන බව විභාග දෙපාර්තමේන්තුව පවසයි. විභාග කොමසාරිස් ජනරාල් \nසනත් බී. පූජිත මහතා සඳහන් කළේ, ඊට අදාළ කටයුතු මේ වනවිට අවසන් අදියරේ පවතින බවයි. උසස් පෙළ විභාගය සඳහා අයැදුම්කරුවෝ 337,704 දෙනෙකු මධ්‍යස්ථාන 2,678 කදී පෙනී සිටිය හ."
    },
    {
        "content": "රත්නපුර දිස්ත්‍රික් පාර්ලිමේන්තු මන්ත්‍රී හේෂා විතානගේ මහතා පැවසුවේ, අද කොළඹදී එම හමුව පැවැත්වෙන බවයි. මෙහිදී පක්ෂයේ ඉදිරි ප්‍රතිසංවිධාන ක්‍රියාවලිය හා ඉදිරි මහ මැතිවරණය ඇතුළු කාරණා සම්බන්ධයෙන් වැඩි අවධානයක් යොමු කරනු ඇති. මේ අතර එක්සත් ජාතික පක්ෂ මන්ත්‍රී කණ්ඩායමේ හමුවක් ඊයේ රාත්‍රියේ තලවතුගොඩදී පැවැත්විණ. මෙම හමුව සඳහා රංජිත් මද්ධුමබණ්ඩාර, ගයන්ත කරුණාතිලක ,මයන්ත දිසානායක, මනූෂ නානයක්කාර ඇතුළු මන්ත්‍රීවරු රැසක් එක්ව සිටියහ. අප වාර්තාකරු පැවසුවේ පැය දෙකකට අධික කාලයක් එම හමුව පැවති බවයි."
    },
    {
        "content": "ශ්‍රී ලංකා යුද හමුදාව විසින් ක්‍රියාත්මක කරන අඩු ආදායම්ලාභී පවුල් සඳහා නිවාස ලබාදීමේ ව්‍යාපෘතියේ තවත් අදියරක් අද යාපනයේ ක්‍රියාත්මක විය. පශ්චාත් යුද සමයේ උතුරු පළාතේ සංවර්ධනයත් සමග ආරම්භ කළ මෙම වැඩසටහන යටතේ මේ වනවිට යාපනයේ දිස්ත්‍රික්කයේ පමණක් ඉදිකර ඇති නිවාස ගණන 698 කි. එම ව්‍යාපෘතිය යටතේ නිවාස 700 සපුරමින් අද තවත් නිවාස 2ක් ජනතා අයිතියට පත් කෙරුණේ යාපනය ආඥාපති මේජර් ජෙනරල් රුවන් වනිගසූරිය මහතාගේ ප්‍රධානත්වයෙන් ය. කල්ලඩි සහ පුලෝලී යන ප්‍රදේශවල මෙම නිවාස ඉදිකර තිබේ. නිවාස ඉදිකිරීමේ කටයුතු සඳහා ශ්‍රම දායකත්වය ලබා දෙන්නේ, ශ්‍රී ලංකා යුද හමුදාවයි. විවිධ දානපතියන්ගේ ලද පරිත්‍යාග හරහා ඊට අවශ්‍ය මූල්‍ය ප්‍රතිපාදන සකසා ගැනීම සිදු වේ."
    },
    {
        "content": "හිටපු ජනාධිපතිවරයාට මෙම දඬුවම නියම කර ඇත්තේ, ඉස්ලාමාබාද් විශේෂ අධිකරණයක් විසින් සිදු කරනු ලැබූ නඩු විභාගයකින් අනතුරුවයි. විනිසුරුවන් තිදෙනෙකුගෙන් යුත් විනිසුරු මඩුල්ල හිටපු ජනාධිපතිවරයා සිදු කළ රාජ්‍ය ද්‍රෝහීක්‍රියාවන්ට වරදකරු කරමින් මෙම දඬුවම නියම කර ඇත. ජෙනරාල් පර්වේස් මුෂාරෆ්ට හමුදා කුමන්ත්‍රණයක් මගින් 1999 වසරේදී පාකිස්ථානයේ රාජ්‍ය බලය අල්ලා ගත් අතර 2001 වසරේ සිට 2008 දක්වා ජනාධිපති ධුරයේ කටයුතු කළේ ය. වෛද්‍ය ප්‍රතිකාර සඳහා රටින් පිටවීමට ලද අවසරය මත 2016 වසරේදී පාකිස්ථානයෙන් පිටත්ව ගිය හිටපු ජනාධිපතිවරයා මේ වනවිට ත් රැඳී සිටින්නේ, ඩුබායි රාජ්‍යයේයි. 2007 වසරේදී ආණ්ඩුක්‍රම ව්‍යවස්ථාව අත්හිටුවීම, ධුර කාලය දීර්ඝ කර ගැනීම සඳහා හදිසි නීතියක් පැනවීම ආදී චෝදනා හිටපු ජනාධිපතිවරයාට එරෙහිව එල්ල වී තිබිණ."
    },
    {
        "content": "දිවයිනේ ප්‍රදේශ කිහිපයකට මිලිමීටර් 100ත් 150ත් අතර තද වැසි අපේක්ෂා කරන බව කාලගුණ විද්‍යා දෙපාර්තමේන්තුව පවසයි. එම දෙපාර්තමේන්තුව පැවසුවේ, නැගෙනහිර හා ඌව පළාත්වලත් හා පොලොන්නරුව හා මුලතිව් දිස්ත්‍රික්කවල ඇතැම් ස්ථානවලටත් එලෙස මිලිමිටර් 100ත් 150ත් අතර තද වැසි අපේක්ෂා කරන බව ය. සබරගමුව හා බස්නාහිර පළාත්වලට මෙන්ම නුවරඑළිය හා ගාල්ල දිස්ත්‍රික්කවල ඇතැම් ස්ථානවලට මිලිමීටර් 100ක පමණ තද වැසි ඇතිවිය හැකි බව ද කාලගුණ විද්‍යා දෙපාර්තමේන්තුව සඳහන් කළේ ය. එසේම උතුරුමැද, වයඹ, මධ්‍යම, ඌව පළාත්වල සහ හම්බන්තොට දිස්ත්‍රික්කයේ සුළං වේගය විටින් විට පැයට කිලෝමීටර් 50 දක්වා වැඩිවිය හැකි ය."
    },
    {
        "content": "ඒ ඔවුන් අද කොළඹ අතිරේක මහේස්ත්‍රාත් ප්‍රියන්ත ලියනගේ මහතා හමුවට ඉදිරිපත් කිරීමෙන් අනතුරුවයි. හිටපු අමාත්‍යවරයෙකු වන රංජිත් මද්දුමබණ්ඩාර මහතාගෙන්, හිටපු පොලිස්පතිවරුන් 03 දෙනෙකුගෙන් සහ නියෝජ්‍ය පොලිස්පතිවරුන් 04 දෙනෙකුගෙන් විමර්ශන කණ්ඩායම ප්‍රකාශ සටහන් කර ගෙන ඇති බව නීතිපතිවරයා වෙනුවෙන් පෙනී සිටි නියෝජ්‍ය සොලිස්ටර් ජනරාල් දිලීප පිරිස් මහතා අධිකරණයට දැනුම් දුන්නේ ය. ඔහු වැඩිදුරටත් පැවසුවේ, මෙම සිද්ධිය සම්බන්ධයෙන් හිටපු ජනාධිපති මෛත්‍රිපාල සිරිසේන , හිටපු අගමැති රනිල් වික්‍රමසිංහ යන මහත්වරුන්ගෙන් සහ කොළඹ අගරදගුරු අතිඋතුම් මැල්කම් කාදිනල් රංජිත් හිමිපාණන්ගෙන් මෙන්ම හිටපු අමාත්‍යවරුන් කිහිප දෙනෙකගෙන් ප්‍රකාශ සටහන් කර ගන්නා ලෙස, නීතිපතිවරයා අපරාධ පරීක්ෂණ දෙපාර්තමේන්තුවට උපදෙස් දී ඇති බවයි. මේ අතර පූජිත් ජයසුන්දර මහතා විසින් ඇප ඉල්ලා ගොනුකර තිබූ ඇප අයැදුම්පත කොළඹ මහාධිකරණ විනිසුරු ආදිත්‍ය පටබැඳිගේ මහතා ඉදිරියේදී අද කැඳවනු ලැබී ය. එම අවස්ථාවේදී නීතිපතිවරයා වෙනුවෙන් පෙනී සිටි නියෝජ්‍ය සොලිසිටර් ජනරාල් දිලීප පීරිස මහතා කරුණු දක්වමින් අධිකරණයෙන් ඉල්ලා සිටියේ එම ඇප අයදුම්පත සම්බන්ධයෙන් විරෝධතා ඉදිරිපත් කිරීමට කාලය ලබාදෙන ලෙසයි. ඒ අනුව ලබන ජනවාරි 9 වන දා විරෝධතා ගොනු කිරීමට විත්තියට අවසර ලබාදුන් විනිසුරුවරයා එදිනම ඇප අයදුම්පත යළි කැඳවීමට නියෝග කළේ ය. මෙහිදී පූජිත් ජයසුන්දර මහතා වෙනුවෙන් පෙනී සිටි ජනාධිපති නීතිඥ අනුර මැද්දේගොඩ මහතා කරුණු දක්වමින්, පූජිත් ජයසුන්දර මහතාගේ පුත්‍රයා ලබන ජනවාරි 2 වැනිදා විවාහ වන බැවින් එදින උදෑසන සිට පැය 60 ක කාලයක් ජයසුන්දර මහතාව බන්ධනාගාර භාරයෙන් නිදහස් කිරීමට අතුරු නියෝගයක් ඉල්ලා සිටියේ ය. යම් සැකකරුවෙකු රක්ෂිත බන්ධනාගාරගත කළ පසු ඔහුගේ භාරකාරත්වය හා පරිපාලනය පවතින්නේ බන්ධනාගාර කොමාසරිස් ජනරාල්වරයා සතුව බැවින් එකී ඉල්ලීම සම්බන්ධයෙන් තම අධිකරණයට නියෝගයක් නිකුත් කළ නොහැකි බව, මහාධිකරණ විනිසුරු ආදිත්‍ය පටබැඳිගේ මහතා පෙන්වා දුන්නේ ය. එහෙත් එම ඉල්ලීම සම්බන්ධයෙන් අවධානය යොමු කරන ලෙස බන්ධනාගාර කොමසාරිස් ජනරාල්වරයා වෙත දන්වන ලෙස මහාධිකරණ විනිසුරුවරයා රෙජිස්ට්‍රාර්වරයාට නියෝග කළේ ය. මේ අතර හිටපු ආරක්ෂක ලේකම් හේමසිරි ප්‍රනාන්දු මහතා විසින් ඇප ඉල්ලා ගොනුකර තිබු ඇප අයදුම්පත්‍රය අද දිනයේ කොළඹ මහාධිකරණ විනිසුරු මංජුල තිලකරත්න මහතා ඉදිරියේ කැඳවූ අතර ඒ සම්බන්ධයෙන් නීතිපතිවරයා ඇතුළු වග උත්තරකරුවන්ගේ විරෝධතා ගොනු කිරීම සඳහා එම ඇප අයදුම්පත ලබන ජනවාරි 9 වැනිදා යළි කැඳවීමට කොළඹ මහාධිකරණ විනිසුරු මංජුල තිලකරත්න මහතා නියෝග කළේ ය."
    },
    {
        "content": "ජනාධිපතිවරණයේදී සජිත් ප්‍රේමදාස මහතාට සහය පළ කළ ජනතාවට ස්තූති කිරීමේ ජන හමු මාලාවක් අද ආරම්භ විය. එහි පළමු ජන හමුව පැවැත්වුණේ කොලොන්නාවේදී ය. උණුසුම් ජනතා පිළිගැනීමක් සමග පැවති මෙම ජන හමුව සංවිධානය කර තිබුණේ, කොලොන්නාව ආසන සංවිධායක පාර්ලිමේන්තු මන්ත්‍රී එස්.එම්.මරික්කාර් මහතා විසිනි. එක්සත් ජාතික පක්ෂ මන්ත්‍රීවරුන් රැසක් ද මේ ජන හමුවට එක්ව සිටිය හ. ජනාධිපතිවරණයේදී එක්සත් ජාතික පක්ෂය පරාජය වීමට හේතු 08ක් එහිදී එස්.එම්. මරික්කාර් මහතා විසින් \nපෙන්වා දෙනු ලැබිණි. 01 – හොරු ඇල්ලුවේ නෑ. මහා බැංකුව කැඩුවා. \n02- UNP කාරයන්ට අපේ නායකයො රස්සා දුන්නේ නෑ. අපි ඒවා කිව්වම අහක බලන් හිටියා. 03 – මහ සංඝරත්නයට නිගා කරපු එක. 04 – අපි කරපු වැඩ අලෙවි කළේ නෑ. ඒක කිව්වම කිව්වේ මම මාධ්‍ය දන්නවා කියලා. 05 – ප්‍රතිවාදී අපේක්ෂකයා අවුරුදු 02ක ඉදන් ලැස්ති වුණා. අපේ අපේක්ෂකයා මාසෙන් ගත්තේ ලක්ෂ 56ක් 06 – තැපැල් ඡන්දෙට කලිනුත් තව කතාවක් කිව්වානේ. 07 – මිලේනියම් චැලේන්ජ් එක ජන්දේ වෙලාවේ ගෙනාපු එක 08 – සල්ලි හොයලා දුන්නේ නෑ. අද අපේ නායකයා ලක්ෂ 2,600 ක් ණයයි. මෙහිදී සජිත් ප්‍රේමදාස මහතා සඳහන් කළේ, ජනාධිපතිවරණයේදී පසුබෑම පිළිබඳව වගකීම හා වගවීම තමන් භාර ගන්නා බවයි."
    },
    {
        "content": "එක්සත් ජාතික පක්ෂයට බලය හිමි උඩුනුවර සහ හඟුරන්කෙත ප්‍රාදේශීය සභාවන්හි අයවැය අද පරාජයට පත්විය. උඩුනුවර ප්‍රාදේශීය සභාවේ 2020 වර්ෂය සඳහා වූ අයවැය ලේඛනයේ දෙවන වර කියවීම අද සිදු කෙරුණේ සභාපති ගාමිණී තෙන්නකෝන් මහතාගේ ප්‍රධානත්වයෙනි. එහිදී අයවැයට පක්ෂව ජන්ද 14ක් ලැබුණු අතර විපක්ෂව ජන්ද 20ක් ලැබුණි. ඒ, අනුව වැඩි ජන්ද 6කින් එම අයවැය පරාජයට පත්විය. මේ අතර හඟුරන්කෙත ප්‍රාදේශීය සභාවේ අයවැය පළමුවර කියවීම අද සිදු කෙරිණි. එහිදී අයවැයට පක්ෂව ජන්ද 13ක් සහ විපක්ෂය ජන්ද 29ක් ලැබුණු අතර අයවැය පරාජය වුයේ වැඩි ජන්ද 16කිනි."
    },
    {
        "content": "නත්තල් නිවාඩු සමයේ ශ්‍රී ලංකාවේ සංචාරය කිරීමේදී සැළකිලිමත් වන්නැයි අමෙරිකාව සිය පුරවැසියන්ට යළි සිහි කැඳවීමක් කර තිබේ. එක්සත් ජනපද තානාපති කාර්යාලය නිවේදනයක් නිකුත් කරමින් කියා සිටියේ මෙය අමෙරිකානු පුරවැසියන්ට නිකුත් කරන දෙවන මට්ටමේ සංචාරක උපදේශනය සිහි ගැන්වීමක් බවයි."
    },
    {
        "content": "තැලිසීමියා රෝගය සඳහා ලබා දෙන එන්නත් හිඟයක් හේතුවෙන් කුරුණෑගල ශික්ෂණ රෝහලේ ජාතික තැලසීමියා මධ්‍යස්ථානයට පැමිණෙන රෝගීන්ගේ ජීවිත අවධානමකට ලක්ව තිබේ. මෙරට ප්‍රධානතම තැලසීමියා ප්‍රතිකාර මධ්‍යස්ථානය කුරුණෑගල පිහිටුවා ඇත්තේ වැඩිම රෝගීන් ව්‍යාප්තියක් වයඹ පළාතේ පැවතීම හේතුවෙනි. දිවයිනේ නන්දෙසින් පැමිණෙන රෝගීන් 1000කට අධික පිරිසක් අද වනවිටත් මේ මධ්‍යස්ථානයෙන් ප්‍රතිකාර ලබමින් සිටී. ඉන් බහුතරයක් දිළිඳු පවුල්වල දරුවන් ය. නමුත් මෙම රෝගීන්ට මාසිකව ලබාදිය යුතු අත්‍යවශ්‍ය එන්නතක් වන ‘ඩෙක්ස් ෆොරොස්සිස්’ එන්නත මාස එක හමාරකට අධික කාලයක සිට මොවුන්ට ලැබී නැත. ජාතික තැලසීමියා මධ්‍යස්ථානයේ ප්‍රධාන විශේෂඥ වෛද්‍ය දයානන්ද බණ්ඩාර මහතා මේ ඖෂධය නැති වුණොත් වෙන්නේ, මොළයට හෘද වස්තුවට අක්මාවට බලපාලා එයින් සංකූලතා ගොඩක් එන්න පුළුවන්. හදිසියේ වුණත් මිය යන්න පුළුවන්. එම නිසා මේ ඖෂධය ලබාදීම අත්‍යවශ්‍ය දෙයක් රුධිරය ලබා දෙනවා වගේම. අපේ මධ්‍යස්ථානයයට සාමාන්‍යයෙන් මේ එන්නත් 5000ක් විතර ඕනෑ. අපේ රෝගීන්ට ලබාදීම සඳහා අපේ මධ්‍යස්ථානයේ කිසිම එන්නතක් නෑ. මේ ප්‍රශ්නය මීට අවුරුදු කිහිපයකට කලිනුත් වුණා. ඒ අවස්ථාවෙදිත් ළමයි කිහිප දෙනෙක් අපේ අතරින් වියෝ වුණා. මම බලාපොරොත්තු වෙනවා මේ ඖෂධය ඉතා ඉක්මණින් ගෙන්නලා අපගේ රෝගීන්ට ඒ ප්‍රතිකාරය නිසා ආකාරයෙන් ලබා දෙන්න හැකි වේවා කියලා. ජීවිතය අයදින මේ දරුවන්ට අවශ්‍ය ඖෂධ කඩිනමින් සැපයීම බලධාරින්ගේ වගකීම හා යුතුකම නොවේද?"
    },
    {
        "content": "මේ මාසයේ ගෙවුණු දින 16 තුළ පමණක් මෙරටින් වාර්තා වී ඇති ඩෙංගු රෝගින් සංඛ්‍යාව 6,721කි. ඒ, අතර මරණ කිහිපයක් ද වාර්තා විය. එහි ආසන්නතම මරණය පුත්තලම, මාම්පුරියෙන් අද වාර්තා විය. පවුලේ 5 හැවිරිදි නිවුන් දරුවන්ගේ වැඩිමලා වූ ජෙරන්ෂාන් උණ රෝගය උත්සන්න වීම හේතුවෙන් මීට සති 2කට පමණ පෙර පුත්තලම මූලික රෝහලට ඇතුළත් කෙරිණි. දින 2කට පසුව වැඩිදුර ප්‍රතිකාර සඳහා රිජ්වේ ආර්යා ළමා රෝහලට පුංචි ජෙරන්ෂාන් මාරු කර එවූ අතර ඔහු එතැන් සිට ප්‍රතිකාර ලැබුවේ දැඩි සත්කාර ඒකකයේ ය. නමුත්, ඩෙංගු පරදන්නට ජෙරන්ෂාන්ට හැකි වූයේ නැත. පුත්තලම මූලික රෝහලේ හෙදියක් වූ සිය මවත්, නිවුන් සොයුරාත්, පියාත් මෙලොව තනිකර පුංචි ජෙරන්ෂාන් අවසන් ගමන් ගියේ ඩෙංගු මර්ධනයේ වැදගත්කම යළි යළිත් සිහිපත් කරමිනි."
    },
    {
        "content": "දුම්රිය සමාන්‍යාධිකාරී ඩිලන්ත ප්‍රනාන්දු මහතා සඳහන් කළේ, ඒ සඳහා කන්ටේනර් ගැල් 20 ක් මේ වනවිටත් ඉන්දියාවෙන් ආනයනය කර ඇති බවයි. මීට අමතරව චීනයෙන් ආනයනය කරන ලද තව ත් කන්ටේනර් ගැල් 15 ක් ලබන සතියේ දිවයිනට ළඟාවීමට නියමිත බව ඔහු පැවසුවේ ය. හේතු කිහිපයක් මත මේ වසරේ මුල බහාලුම් ප්‍රවාහනය තාවකාලිකව නතර කිරීමට දුම්රිය දෙපාර්තමේන්තුව පියවර ගත්තේ ය. එහෙත් නොරොච්චෝලේ විදුලි බලාගාරය සඳහා ගල් අඟුරු ප්‍රවාහනය හා ප්‍රීමා සමාගමට අවශ්‍ය අමු ද්‍රව්‍ය ප්‍රවාහන දුම්රිය මගින් සිදු කිරීමට මේ වනවිට තීරණය කර ඇති බව සාමාන්‍යාධිකාරිවරයා පැවසුවේ ය."
    },
    {
        "content": "ඒ අධිකරණ, මානව හිමිකම් සහ නීති ප්‍රතිසංස්කරණ අමාත්‍ය නිමල් සිරිපාල ද සිල්වා හා මැතිවරණ කොමිසමේ සභාපතිවරයා ඇතුළු නිලධාරීන් අතර ඊයේ පැවති සාකච්ඡාවකදීයි. එම සාකච්ඡාවට නීතිපති දෙපාර්තමේන්තුව, නීති කෙටුම්පත් දෙපාර්තමේන්තුව නියෝජනය කරමින් නිලධාරීන් පිරිසක් ද එක් වූ බව ජාතික මැතිවරණ කොමිසම සඳහන් කළේ ය. මෙම සාකච්ඡාවේදී සෞඛ්‍ය, වරාය හා ගුවන්තොටුපොළ වැනි අත්‍යවශ්‍ය සේවාවන්හි නිරත වන පුද්ගලයින්ට මැතිවරණයේදී තැපැල් ඡන්දය භාවිතයට හැකියාව ලැබෙන පරිදි නීති සංශෝධනයට ද එකඟතාව ලැබුණු බව ජාතික මැතිවරණ කොමිසමේ කොමසාරිස් ජනරාල් සමන් ශ්‍රී රත්නායක මහතා පැවසීය. සාකච්ඡාවේදී දැනට කල් දමා ඇති පළාත් සභා මැතිවරණය පැවැත්වීමට හැකියාව ලැබෙන පරිදි නීති සංශෝධනයේ වැදගත්කමද අවධානයට ලක් කෙරුණි. ඒ අනුව පළාත් සභා මැතිවරණය පැරණි ක්‍රමයට පැවැත්වීම සඳහා පාර්ලිමේන්තුවේ නීති සම්මත කර ගැනීමට ද එකඟ වූ බව සමන් ශ්‍රී රත්නායක මහතා සඳහන් කළේ ය. අදාළ සංශෝධන මසක් ඇතුළත පාර්ලිමේන්තුවට ඉදිරිපත් කිරීමට හැකි පරිදි නීති සකස් කිරීමට නියමිතයි."
    },
    {
        "content": "ජාතික ඩෙංගු මර්දන ඒකකයේ අධ්‍යක්ෂ විශේෂඥ වෛද්‍ය අරුණ ජයසේකර මහතා සඳහන් කළේ, අද සිට සතියක කාලයක් එම වැඩපිළිවෙළ ක්‍රියාත්මක බවයි. වසරේ මේ දක්වා කාලය තුළ මෙරටින් හමු වූ ඩෙංගු රෝගීන් සංඛ්‍යාව 87,000 කට අධිකයි. ඩෙංගු රෝගය වැළදීමෙන් පුද්ගලයින් 90 දෙනෙකු මියගොස් ඇති බව ද වෛද්‍ය අරුණ ජයසේකර මහතා පැවසුවේ ය."
    },
    {
        "content": "පොලීසිය ප්‍රකාශ කළේ, අද අලුයම 4.00 ට පමණ එම ප්‍රහාරය එල්ල වී ඇති බවයි. ඉන් කිසිදු ජීවිත හෝ දේපොළ හානියක් සිදුව නැත. ප්‍රහාරය එල්ල වූ නිවසේ හිමිකරු ගවයින් සොරකම් කිරීම ඇතුළු චෝදනා හමුවේ මීට පෙර අවස්ථා කිහිපයකදී අත්අඩංගුවට ගෙන රක්ෂිත බන්ධනාගාරගත ව සිටි අයෙකු බව ද පොලීසිය ප්‍රකාශ කළේ ය. ප්‍රහාරය එල්ල වන විට නිවසේ සිට ඇත්තේ, ඔහුගේ බිරිඳ සහ දරුවන් දෙදෙනා පමණයි. සිද්ධිය සම්බන්ධයෙන් වැඩිදුර විමර්ශන ක්‍රියාත්මක බව පොලීසිය ප්‍රකාශ කළේ ය."
    },
    {
        "content": "මාධ්‍යවේදී ප්‍රගීත් එක්නැලිගොඩ මහතා පැහැර ගැනීමේ සිද්ධියට අදාළව චෝදනා ගොනු වී ඇති බුද්ධි අංශ නිලධාරීන්ට එරෙහි නඩුවේ සාක්ෂි විභාගය පෙබරවාරි 20 වනදා ආරම්භ කිරීමට අද අධිකරණය තීරණය කළේ ය. මාධ්‍යවේදී ප්‍රගීත් එක්නැලිගොඩ මහතා රහසිගතව හා අයුතු ලෙස සිරකර තැබීමේ චේතනාවෙන් පැහැර ගැනීම ඇතුළු අධිචෝදනා 17ක් යටතේ මෙම නඩුව පවරනු ලැබ ඇත්තේ නීතිපතිවරයා විසිනි. ගිරිතලේ යුද හමුදා කඳවුරේ අණදෙන නිලධාරියා ලෙස කටයුතු කළ ලුතිනන් කර්නල් ශම්මි කුමාරරත්න මහතා ඇතුළු බුද්ධි අංශ නිලධාරින් 9 දෙනෙකු එහි සැකකරුවන් ලෙස නම් කර තිබේ. කොළඹ විශේෂ ත්‍රිපුද්ගල විනිසුරු මඩුල්ල හමුවේ අද නඩුව කැඳවූ අවස්ථාවේ විනිසුරු මඩුල්ල නියෝග කළේ, නඩුවේ සාක්ෂිකරුවන් වන සන්ධ්‍යා එක්නැලිගොඩ, මාධ්‍යවේදී නන්දන වීරරත්න, හිටපු එල්.ටී.ටී.ඊ සාමාජිකයෙකු යැයි කියන සුරේශ් කුමාර් හෙවත් මුරලි යන තිදෙනාට එදින අධිකරණය හමුවේ පෙනී සිටින ලෙසයි. අධිකරණය මගහැර සිට අධිකරණයට ඉදිරිපත් වූ නඩුවේ 7 වැනි විත්තිකරු වන අයියසාමි බාලසුබ්‍රමනියම් නමැත්තාට තරයේ අවවාද කළ විනිසුරු මඩුල්ල මින් ඉදිරියට අධිකරණය දෙන නියෝග ප්‍රකාරව කටයුතු නොකළ හොත් නඩු විභාගය අවසන් වන තෙක් රක්ෂිත බන්ධනාගාරගත කරන බව දැනුම් දුන්නේ ය."
    },
    {
        "content": "පොලීසිය සඳහන් කළේ, පල්ලේකැලේ, දුම්බර බන්ධනාගාරයේ සිට හිඟුරක්ගොඩ අධිකරණය වෙත රැඳවියෙකු රැගෙන යමින් සිටියදී ඔවුන් ගමන්ගත් වෑන් රථය ගසක ගැටී අනතුර සිදු ව ඇති බවයි. අනතුර සිදුවන අවස්ථාවේ බන්ධනාගාර වෑන් රථයේ නිලධාරින් තිදෙනෙකු සහ රැඳවියා ගමන් කර ඇත. මිය ගොස් තිබෙන්නේ, 52 හැවිරිදි සැරයන්වරයෙකි. අනතුරින් තුවාල ලැබූ බන්ධනාගාර නිලධාරීන් දෙදෙනෙකු සහ රැඳවියා මේ වන විට දඹුල්ල රෝහලේ ප්‍රතිකාර ලබන බව ද පොලීසිය ප්‍රකාශ කළේ ය. අනතුර සම්බන්ධයෙන් වැඩිදුර විමර්ශන ක්‍රියාත්මකයි."
    },
    {
        "content": "ඒ, කෑගල්ල අධිකරණ පරිශ්‍රයේදී ඊයේ කාන්තාවක් තියුණු ආයුධයකින් පහරදී ඝාතනය කිරීමේ සිද්ධියට අදාළවය. අදාළ පොලිස් සැරයන්වරුන් දෙදෙනා අධිකරණ ශාලාවට ඇතුළු වන පුද්ගලයින් නිසිලෙස පරීක්ෂා නොකිරීමේ චෝදනා මත ඔවුන්ගේ වැඩ තහනම් කළ බව පොලීසිය ප්‍රකාශ කළේ ය. පොලීසිය සඳහන් කළේ, ඔවුන්ට එරෙහිව විධිමත් විනය පරීක්ෂණයක් ආරම්භ කරන බවයි. නඩත්තු නඩුවක් සඳහා පැමිණි කාන්තාවක් අධිකරණ සංකිර්ණයේ කොරිඩෝවේ දී දික්කසාද ඇගේ සැමියා විසින් කළ පිහි ඇණුම් හේතුවෙන් මිය ගියා ය. කෙසේ වෙතත් අදාළ පිහි අණුම සිදු කළ පුද්ගයා එම පරිශ්‍රයේදීම අත්අඩංගුවට ගැණුනි. මිය ගිය කාන්තාව 5 හැවිරිදි හා 11 හැවිරිදි දරුවන් දෙදෙනෙකුගේ මවකි."
    },
    {
        "content": "පස් අවුරුදු ව්‍යාපෘතියක් සඳහා ආයෝජනය කිරීමට මෙම මුදල ලබා දුන් බව අද නිකුත් කළ නිවේදනයක සඳහන් වේ. ලෝක බැංකුවේ නේපාල, ශ්‍රී ලංකා සහ මාලදිවයින් අධ්‍යක්ෂවරයා සඳහන් කළේ, රාජ්‍ය ආයතනවල වගවීම තහවුරු කිරීම සඳහා මෙම අරමුදල් සැපයෙන බවයි."
    },
    {
        "content": "හැටන්, රුවන්පුර පානීය ජල ව්‍යාපෘතියේ දෙවැනි අදියර අද ජනතා අයිතියට පත් විය. එය, ගම්මැද්ද සවිය ව්‍යාපෘතියකි. රුවන්පුර ප්‍රදේශයේ ඉදිකෙරුණු ජල ව්‍යාපෘතියට විදුලිය ලබාදී යාවත්කාලීන කිරීම මෙහිදී සිදු විය. එමෙන්ම ජල ටැංකියට ආරක්ෂිත බැම්මක් ඉදිකිරීම ද සිදු කෙරුණේද දෙවැනි අදියර යටතේ ය. මෙම ව්‍යාපෘතියෙන් රුවන්පුර ප්‍රදේශයේ පවුල් 100ක් වෙනුවෙන් ජලය ලබාදීම සිදු වේ. මීට ගම්මැද්ද ව්‍යාපෘති නායක චාමර කිරිවත්තුඩුව හා නිවස් ෆස්ට්හි රජිත විජේතුංග ඇතුළු පිරිසක් එක් වූහ."
    },
    {
        "content": "පකිස්ථාන ජාතිකයෙකුට කොළඹ මහාධිකරණ විනිසුරු ගිහාන් කුලතුංග මහතා අද ජීවිතාන්තය දක්වා සිර දඬුවම් නියම කළේ ය. ඒ, හෙරොයින් ග්‍රෑම් 720 යි මිලිග්‍රෑම් 02ක ප්‍රමාණයක් සන්තකයේ තබා ගැනීම හා ජාවාරම් කිරීම යන අධිචෝදනා 2කට වරදකරු කරමින් ය. 2017 ඔක්තෝබර් 27 වනදා වැල්ලවත්ත ප්‍රදේශයේදී හෙරොයින් කිලෝග්‍රෑම් 1ට අධික ප්‍රමාණයක් සමග විත්තිකරු අත්අඩංගුවට ගෙන තිබුණි."
    },
    {
        "content": "දූෂණ විරෝධී බලකායේ අධ්‍යක්ෂ නාමල් කුමාර අද හෙට්ටිපොල මහේස්ත්‍රාත් අධිකරණයට ඉදිරිපත් කිරීමෙන් පසු ලබන 26 වැනිදා දක්වා යළි රක්ෂිත බන්ධනාගාරගත කෙරිණ. මොහු රක්ෂිත බන්ධනාගාරගත කර සිටින්නේ, හෙට්ටිපොල ප්‍රදේශයේ ඇති වූ කළහකාරී සිද්ධියක් සම්බන්ධයෙනි. අදාළ සිදුවීම්වලට සම්බන්ධ වූ බවට සැකපිට වැල්ලවත්ත පොලීසිය වරකාපොලදී නාමල් කුමාර අත්තඩංගුවට ගත්තේ ය. ඉන් අනතුරුව අපරාධ පරීක්ෂණ දෙපාර්තමෙන්තුව රැඳවුම් නියෝග යටතේ ඔහුව මාස 7කට ආසන්න කාලයක් රඳවාගෙන පරීක්ෂණ සිදු කර තිබුණි."
    },
    {
        "content": "MCC ගිවිසුම රටේ න්‍යාය පත්‍රයෙන් සම්පුර්ණයෙන්ම ඉවත් කළ යුතු බව එ.ජා.ප මන්ත්‍රී සජිත් ප්‍රේමදාස මහතා පවසයි. ඔහු මේ බව සඳහන් කළේ , ජනාධිපතිවරණයේදී ප්‍රේමදාස මහතාට සහය පළ කළ ජනතාවට ස්තූති පළ කිරීමේ ජන හමු මාලාවේ අද දොම්පේ ප්‍රදේශයේ පැවති ජන හමුව අමතමිනි. මන්ත්‍රීවරයා එහිදී සඳහන් කළේ, MCC ගිවිසුමට අමතරව අනෙකුත් යෝජිත වෙළෙඳ ගිවිසුම් ද අහෝසි කළ යුතු බවත් ඒ සඳහා සිය පූර්ණ සහාය දෙන බවත් ය."
    },
    {
        "content": "පවතින වැසි සමග දිස්ත්‍රික්ක 3කට නායයාමේ අනතුරු ඇඟවීම් නිවේදන නිකුත් කර තිබේ. ජාතික ගොඩනැගිලි පර්යේෂණ සංවිධානයේ ජ්‍යෙෂ්ඨ භූ විද්‍යාඥ ආචාර්ය වසන්ත සේනාධීර මහතා සඳහන් කළේ, ඒ සම්බන්ධයෙන් ජනතාව දැඩි ලෙස විමසිලිමත් විය යුතු බවයි."
    },
    {
        "content": "දුප්පත්කම තුරන් කිරීම අරමුණු කර ගත් රැකියා ලක්ෂයක් බිහි කිරීමේ වැඩසටහන ජනවාරි 15 වනදා ආරම්භ කිරීමට රජය තීරණය කර තිබේ. ඒ, පිළිබඳව වූ සාකච්ඡාවක් අද ජනාධිපති ගෝඨාභය රාජපක්ෂ මහතාගේ ප්‍රධානත්වයෙන් පැවැත්වුණි. සමෘද්ධිය සඳහා සුදුසුකම් ලබන එහෙත් එය නොලබන පවුල්වල වැඩිදුර අධ්‍යාපනයක් නොලැබූ දරුවන් වෙනුවෙන් මෙම රැකියා නිර්මාණය කෙරෙන්නේ, බහුකාර්ය සංවර්ධන කාර්ය සාධක බලකායක් යටතේ ය. එය පිහිටුවීමේ මූලික අඩිතාලම සඳහා වූ සාකච්ඡාවක් අද ජනාධිපති කාර්යාලයේදී පැවැත්වුණි. සෑම ප්‍රාදේශීය ලේකම් කොට්ඨාසයකම 300ත් 350ත් අතර පිරිසක් මේ යටතේ බඳවා ගැනීමට නියමිත ය. ඔවුන් පාසල්, රෝහල් හා වෙනත් රාජ්‍ය ආයතනවල ඇති අධ්‍යාපන මට්ටමක් අවශ්‍ය නොවන පුරප්පාඩු සඳහා අනුයුක්ත කෙරෙන්නේ පුහුණුවකින් අනතුරුවයි. ආරක්ෂක අමාත්‍යංශයේ හා ත්‍රිවිධ හමුදාවේ අධීක්ෂණය යටතේ බඳවා ගැනීම් සහ පුහුණුවීම් සිදු කෙරෙන බව ජනාධිපති මාධ්‍ය අංශය නිකුත් කළ නිවේදනයේ සඳහන් වේ."
    },
    {
        "content": "අත්අඩංගුවට ගත් කොළඹ මහේස්ත්‍රාත් අධිකරණයට ඉදිරිපත් කළ හිටපු අමාත්‍ය පාඨලී චම්පික රණවක හෙට දින දක්වා රක්ෂිත බන්ධනාගාරගත කර තිබේ. ……………………………………………………… අමාත්‍යවරයා අත්අඩංගුවට ගැණුනේ බත්තරමුල්ල ජයන්තිපුර පිහිටි නිවසේදීයි. 2016 පෙබරවාරි 28 වැනිදා රාත්‍රියේ රාජගිරිය ප්‍රදේශයේදී රිය අනතුර සම්බන්ධයෙන් විමර්ශන සිදුකළ කොළඹ අපරාධ කෝට්ඨාසය ඉදිරිපත් කළ විමර්ශන වාර්තාවක් සලකා බැලූ නීතිපතිවරයා පාඨලි චම්පික රණවක මහතා අත්අඩංගුවට ගෙන අධිකරණයට ඉදිරිපත් කරන ලෙස නියෝග කළේ ය. හිටපු අමාත්‍යවරයා කොළඹ අපරාධ කොට්ඨාසය වෙත රැගෙන යෑමෙන් පසු එක්සත් ජාතික පක්ෂ නායක රනිල් වික්‍රමසිංහ මහතා ද එහි පැමිණියේ ය. මේ අතර සජිත් ප්‍රේමදාස මහතා කොළඹ අපාරාධ කොට්ඨාස පරිශ්‍රයට පැමිණියේ ය. ……………………………………………………………………………………………………………………………………………. පාඨලී චම්පික රණවක මහතා අත්අඩංගුවට ගනු ලැබ ඇත්තේ, කොළඹ අපරාධ කොට්ඨාසය විසිනි."
    },
    {
        "content": "ගුවන්තොටුපොළ සහ ගුවන්සේවා සමාගමේ නව සභාපතිවරයා ලෙස විශ්‍රාමික මේජර් ජෙනරල් ජී.ඒ චන්ද්‍රසිරි මහතා අද වැඩ බාරගත්තේ ය. අද පෙරවරුවේ යෙදුණු සුබ මොහොතින් ඔහු සිය ධුරයෙහි රාජකාරී ආරම්භ කළේ මහා සංඝරත්නයේ ආශිර්වාද මැදයි. චන්ද්‍රසිරි මහතා මීට පෙර උතුරු පළාතේ ආණ්ඩුකාරවරයා ලෙස ද කටයුතු කළේ ය. මේ අතර හිටපු නාවික හමුදාපති අද්මිරාල් ජයනාත් කොළඹගේ මහතා ජනාධිපතිවරයාගේ විදේශ සබඳතා පිළිබඳ අතිරේක ලේකම්වරයා ලෙස පත්කර තිබේ."
    },
    {
        "content": "මහා භාණ්ඩාගාරය අද කෙටි කාලීන භාණ්ඩාගාර බිල්පත් නිකුතුවකින් රුපියල් බිලියන 18ක අරමුදල් රැස් කරගෙන තිබේ. සියයට 7.51 ක පොළී අනුපාතිකයක් යටතේ මාස 3කින් කල් පිරෙන පරිදි රුපියල් බිලියන 2.5 ක වටිනාකමකින් යුත් බිල්පත් වෙන්දේසිය සඳහා ඉදිරිපත් කළ ද ලංසු භාරගෙන ඇත්තේ රුපියල් මිලියන 511 ක් සඳහා පමණි. මාස 6කින් කල් පිරෙන පරිදි රුපියල් බිලියන 10 ක වටිනාකමකින් යුත් බිල්පත් සියයට 7.9ක පොළී අනුපාතිකයක් යටතේ අද වෙන්දේසියට ඉදිරිපත් කර තිබු අතර ලංසු භාර ගෙන තිබෙන්නේ රුපියල් බිලියන 3.8ක් පමණක් ආවරණය වන පරිද්දෙන් ය. වසරකින් කල් පිරෙන පරිදි රුපියල් බිලියන 12.5 ක වටිනාකමකින් යුත් බිල්පත් ඉදිරිපත් කර ඇති අතර එහි ලංසු වටිනාකම රුපියල් බිලියන 23ක් වුවත් භාරගනු ලබන්නේ රුපියල් බිලියන 13.6 ක් වටිනා ලංසු පමණයි. මෙම බිල්පත් තුනෙහිම වටිනාකම රුපියල් බිලියන 25 කි. ඒ, වෙනුවෙන් ලැබුණු ලංසුවල වටිනාකම රුපියල් බිලියන 40 ක් වන අතර, අලෙවි කෙරෙන්නේ රුපියල් බිලියන 18 ක වටිනාකමකින් යුත් ලංසු පමණයි. පොළී අනුපාත මෙලෙස ඉහළ ගිය විට ඒවා පහත දමා ගැනීම සඳහා මහා භාණ්ඩාගාරය අලුතින් මුදල් නිකුත් නොකළ හොත් ආර්ථිකය මෙන්ම රුපියල ද තවදුරටත් ස්ථාවරව පවතිනු ඇති බව ඉකොනොමි නෙක්ස්ට් වෙබ් අඩවි විශ්ලේෂකයින් උපුටා දක්වමින් සඳහන් කර තිබේ. ශ්‍රී ලංකා මහ බැංකුව ඉකුත් ජූලි මාසයේ මුල්‍ය ප්‍රතිපත්ති සංශෝධනය කරමින් බැංකුවලට මුදල් නිකුත් කළේ, පොලී අනුපාත පහත දමා ගැනීමේ අරමුණින් ය. ඉකොනොමි නෙක්ස්ට් වෙබ් අඩවියට අනුව දෙසැම්බර් 17 වැනිදා වානිජ බැංකු මහ බැංකුවේ තැන්පත් කළ ද්‍රවශීල වත්කම් ප්‍රමාණය රුපියල් බිලියන 44.9 කි. ඊට දිනකට පෙර වානිජ බැංකු රුපියල් බිලියන 36ක ද්‍රවශීල වත්කම් මහ බැංකුවේ තැන්පත් කර තිබුණි."
    }
]
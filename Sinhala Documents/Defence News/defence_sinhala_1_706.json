[
    {
        "content": "ශ්‍රී ලංකාවට ආපසු ඒමට අපේක්ෂා කරන සැමට ඒ සඳහා පහසුකම් ලබාදෙන බවට සහතික කරමින් ජනාධිපති ගෝඨාභය රාජපක්ෂ විසින් අදාළ බලධාරීන්ට උපදෙස් දෙනු ලැබුවේ ගුවන්තොටුපලේ PCR පරීක්ෂණ අවසන් කිරීමෙන් පසු දින 14 ක නිරෝධායන ක්‍රියාවලියක් සඳහා නැවත පැමිණෙන අය යොමු කරන ලෙසයි . නැවත පැමිණෙන සියලු දෙනාට හුදකලා ස්ථානයක නවාතැන් දෙන ලෙසත්, පරීක්ෂණ ප්‍රතිඵල නිකුත් වන තෙක් ඔවුන්ට අවශ්‍ය පහසුකම් ලබාදෙන ලෙසත් ජනාධිපතිවරයා ගුවන් තොටුපල බලධාරීන්ට උපදෙස් දී තිබේ. ජනාධිපති රාජපක්ෂ මෙම මාර්ගෝපදේශ නිකුත් කළේ මැද පෙරදිග සිට PCR පරීක්ෂාව හා කොරෝනා වෛරස් ආසාදිතයින් නැවත පැමිණීම සම්බන්ධ ගැටළු ජනාධිපති කාර්ය සාධක බලකාය සමඟ අද (ජූනි 4) දින සාකච්ඡා කිරීමෙන් අනතුරුව ය. වෛරසය යම් කාලයක් සඳහා පවතිනු ඇතැයි සෞඛ්‍ය බලධාරීන්ගේ අනාවැකි සහ ගුවන් තොටුපලේ පරීක්ෂණ පහසුකම් පිළිබඳව අවධාරණය කළ ජනාධිපතිවරයා කියා සිටියේ PCR පරීක්ෂණ ක්‍රියාවලිය කඩිනම් කිරීම සඳහා ගුවන්තොටුපලේ රසායනාගාරයක් පිහිටුවීමට තීරණය කර ඇති බවයි. රජයේ මැදිහත්වීමකින් හෝ අදාළ රජයන්ගේ සහාය ඇතිව විදේශයන්හි PCR පරීක්ෂණ පැවැත්වීමේ හැකියාව පිළිබඳ සොයා බලන ලෙස ජනාධිපති රාජපක්ෂ බලධාරීන්ට උපදෙස් දුන්නේය. \"කොරෝනා වෛරස ආසාදිත බව කල්තියා හඳුනාගැනීම මගින් ඔවුන් ඉක්මනින් රෝහල් සහ නිරෝධායන මධ්‍යස්ථාන වෙත යොමු කිරීමට උපකාරී වනු ඇතැයි\" ඔහු අවධාරණය  කලේය. ඇමතිනී පවිත්‍රා වන්නිරච්චි, බස්නාහිර පළාත් ආණ්ඩුකාර මාෂල් ඔෆ් දි එයාෆෝස් රෝෂාන් ගුණතිලක, ජනාධිපති උපදේශක ලලිත් වීරතුංග, ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න, සෞඛ්‍ය අමාත්‍යාංශ ලේකම් මේජර් ජෙනරාල් (විශ්‍රාමික) සංජීව මුනසිංහ, ත්‍රිවිධ හමුදා අණදෙන නිලධාරීන්, වැඩබලන පොලිස්පති, සෞඛ්‍ය සේවා අධ්‍යක්ෂ ජනරාල්, ජනාධිපති කාර්ය සාධක සාමාජිකයින් සහ වෛද්‍ය වෘත්තිකයන් රැසක් මෙම රැස්වීමට සහභාගී වූහ."
    },
    {
        "content": "බ්‍රිගේඩියර් චන්දන වික්‍රමසිංහ RWP RSP psc MA (IR) අද (දෙසැම්බර් 03) දින කොළඹ 03, කොල්ලුපිටිය ආරක්ෂක අමාත්‍යාංශ මාධ්‍ය කේන්ද්‍රයේ නව අධ්‍යක්ෂක ලෙස වැඩ භාර ගත්තේය. ගරුතර මහා සංඝරත්නයේ සෙත් පිරිත් සජ්ජායනය මධ්‍යයේ වැඩ භාර ගැනීම සිදුවිය. මෙම ධුරයට පත්වීමට පෙර ඔහු දකුණු කොරියාවේ ජාතික ආරක්ෂක විශ්ව විද්‍යාල (NDU) පාඨමාලාව හැදෑරිය. බ්‍රිගේඩියර් වික්‍රමසිංහ 1989 වර්ෂයේදී ශ්‍රී ලංකා යුද්ධ හමුදා නිත්‍ය බලසේනාවට බැදී මේ වන විට වසර 30 කට වඩා වැඩි සේවා කාලයක් සම්පුර්ණ කර ඇති අතර එම කාලය තුළ යුද හමුදාවේ අණ හා මාණ්ඩලික පත්වීම් ගණනාවක් දරා ඇත. ඉන්දියානු යුද හමුදා විද්‍යාපීඨයේ (IMA) (නිත්‍ය පාඨමාලා අංක 87) සහ ශ්‍රී ලංකා යුද හමුදා විද්‍යාපීඨයේ පාඨමාලා අංක 31 යටතේ සිය මූලික හමුදා පුහුණුව සාර්ථකව අවසන් කිරීමෙන් පසු දෙවන ලුතිතන්වරයකු ලෙස අධිකාරියට පත්ව ශ්‍රී ලංකා යුද්ධ හමුදාවේ ගජබා රෙජිමේන්තුව වෙත අනියුක්ත කරන ලදී. ඔහු වර්ෂ 2007 - 2008 කාලය තුළ හයිටි රාජ්‍යයේ එක්සත් ජාතීන්ගේ සාම සාධක මෙහෙයුම්හි මාණ්ඩලික නිලධාරියෙකු ලෙස ද එක්සත් ජාතීන්ගේ සිවිල් ආරක්ෂක අංශ පුහුණුකරුවෙකු ලෙස ද සේවය කළේය. රට ආරක්ෂා කිරීම සඳහා වූ කැපවීම සහ යුද භුමියේ සිදුකලාවූ නිර්භීත ක්‍රියාවන් අගයමින් මෙම නිළධාරි රණ වික්‍රම පදක්කම (RWP), රණ ශූර පදක්කම (RSP), යන පදක්කම් වලින් දෙවරක් පිදුම් ලබා ඇත. තවද ඔහු යාපනය 511 බළසේනාධිපති ලෙසද සේවය කර ඇත. අඟහරුවාදා (දෙසැම්බර් 17) ශ්‍රී ජයවර්ධනපුර යුද්ධ හමුදා මූලස්ථානයේ පැවති චාම් උත්සවයකදී ඔහු 17 වන ජනමාධ්‍ය අධ්‍යක්ෂක සහ නව හමුදා මාධ්‍ය ප්‍රකාශක ලෙස වැඩ භාර ගත්තේය. මෙම අවස්ථාව සඳහා හිටපු ආරක්ෂක අමාත්‍යාංශ මාධ්‍ය කේන්ද්‍රයේ අධ්‍යක්ෂක මේජර් ජෙනරාල් සුමිත් අතපත්තු, ආරක්ෂක අමාත්‍යාංශයේ මාධ්‍ය අධ්‍යක්ෂිකා ශානිකා ශ්‍රියානන්ද, මාධ්‍ය උපදේශක සිසිර විජේසිංහ, කර්නල් ජනමාධ්‍ය විජිත හෙට්ටිආරච්චි, මාධ්‍ය කේන්ද්‍රයේ නිලධාරීන් සහ සෙසුනිලයින් සහභාගී විය."
    },
    {
        "content": "සතියක ගිනි අවි පොදු සමා කාලය අවසන් වීමත් සමඟ පොලිසිය අනෙකුත් බුද්ධි අංශ සමඟ එක්ව නීති විරෝධී ගිනි අවි වැටලීම ආරම්භ කර තිබේ.   ලබාදුන් සහන කාලය තුළ වලංගු බලපත්‍රයක් නොමැතිව හෝ බලපත්‍රය අලුත් කර නොමැතිව භාවිතා කරන ලද ගිනි අවි 200 ක් පළාත් නවයේ පොලිස් ස්ථාන වෙත භාර දී ඇත.    රටේ සියලුම නීති විරෝධී ගිනි අවි භාරයට ගන්නා ලෙස ජනාධිපති ගෝඨාභය රාජපක්‍ෂ ලබාදුන් නියෝගය අනුව ආරක්‍ෂක අමාත්‍යාංශය විසින් පෙබරවාරි 5 සිට 12 දක්වා ගිනි අවි පොදු සමා කාලය ප්‍රකාශයට පත් කර තිබුණි.   වලංගු බලපත්‍රයක් නොමැතිව හෝ බලපත්‍රය අලුත් කර නොමැතිව භාවිතා කරන ගිනි අවි  භාර දෙන ලෙස ආරක්‍ෂක අමාත්‍යාංශය කළ ඉල්ලීමට අනුව බෝර 12 වෙඩි බෙහෙත්  තුවක්කු 137, බෝර 16 වෙඩි බෙහෙත් තුවක්කු 15, ද්විත්ව බැරල් තුවක්කු 2, රිපීටර් වර්ගයේ තුවක්කු 5, රයිෆල් 6, රිවෝල්වර 7, පිස්තෝල 8 සහ තවත් ගිනි අවි 20 ක් මෙසේ  ළඟම ඇති පොලිස් ස්ථාන වෙත භාරදී ඇත. “වලංගු බලපත්‍ර නොමැතිව හෝ බලපත්‍රය අලුත් කර නොමැතිව භාවිතා කරන ආයුධ භාර දුන් අයට එරෙහිව කිසිදු නීතිමය ක්‍රියාමාර්ගයක් ගෙන නොමැත. එහෙත් තවමත් නීති විරෝධී ලෙස ආයුධ සඟවාගෙන සිටින අයට එරෙහිව දැඩි ක්‍රියාමාර්ග ගන්නෙමු” යැයි පොලිස් මාධ්‍ය ප්‍රකාශක පොලිස් අධිකාරී ජාලිය සේනාරත්න මහතා defence.lk වෙත පැවසීය. මහජන ආරක්‍ෂාව සහතික කිරීම සහ එවැනි අනවසර ආයුධවලින් එල්ල වන තර්ජන මැඩපැවැත්වීම සඳහා ආරක්‍ෂක අමාත්‍යංශය විසින් මෙලෙස ගිනි අවි පොදු සමා කාලයක් ලබා දී තිබුණි. පොදු සමාව අතරතුර ආයුධ භාර දුන් අයට නව බලපත්‍ර ලබාගැනීමට සහ පරණ බලපත්‍ර නැවත අළුත් කිරීම් සඳහා ආයුධ පොලිසියට භාර දුන් දින සිට මාස තුනක සහන කාලයක් ලබා දෙනු ලැබේ.   පොදු සමාවෙන් පසු තවමත් නීති විරෝධී ගිනි අවි සන්තකයේ තබාගෙන සිටින අය පිළිබඳ තොරතුරු ලබාදෙන ලෙස ආරක්‍ෂක අමාත්‍යාංශය මහජනතාවගෙන් ඉල්ලා සිටී.   1916 ගිනි අවි ආරක්‍ෂණ පනතේ අංක 33 හි විධිවිධාන යටතේ බලපත්‍ර නොමැතිව ආයුධ ළඟ තබා ගැනීම දඬුවම් ලැබිය හැකි වරදක් වන අතර එය දඩ ගැසීමකට හෝ සිර දඬුවම් විඳීමකට හෝ මෙම දඬුවම් දෙකටම හෝ යටත් වන වරදක් වේ. වලංගු බලපත්‍රයක් නොමැතිව ආයුධ භාර නොදුන් අය, එය ඔවුන්ගේ පළමු වරද නම්, ඔවුන් රු.10,000.00 ට නොවැඩි දඩයකට හෝ අවුරුදු 5 කට නොවැඩි සිර දඬුවමකට හෝ මෙම දඬුවම් දෙකටම යටත් වනු ඇත."
    },
    {
        "content": "තම ධූර කාලයේ දී ඉන්දු – ශ්‍රී ලංකා සබඳතා ඉහළම තලයට රැගෙන ඒමට ක්‍රියාකරන බව ජනාධිපති ගෝඨාභය රාජපක්ෂ මැතිතුමා පවසයි. ඉන්දියාවේ දෙදින රාජ්‍ය චාරිකාවක නිරත ජනාධිපති ගෝඨාභය රාජපක්ෂ මැතිතුමා සහ ඉන්දීය ජනාධිපති රාම් නාත් කෝවින්ද් මැතිතුමා අතර නිල හමුව අද (29) පෙරවරුවේ පැවැත්වුණු අතර එහිදී ජනාධිපතිතුමා මේ බව ප්‍රකාශ කළේය. ජනාධිපති ධූරයට පත්වීමෙන් අනතුරුව සිය ප්‍රථම විදේශ රාජ්‍ය චාරිකාව සනිටුහන් කරමින් ඉන්දියාව වෙත ගිය ජනාධිපතිතුමා චාරිත්‍රානුකූලව පිළිගැනීම රාෂ්ට්‍රපති භවන් හි දී මහත් හරසරින් සිදු කෙරිණි. එහිදී ඉන්දීය රජය එරටට පැමිණෙන රාජ්‍ය නායකයෙකු වෙත පිරිනමන හමුදා උත්තමාචාර පිරිනමමින් ශ්‍රී ලංකා ජනාධිපතිතුමා අභිමානවත් අයුරින් පිළිගනු ලැබීය. අනතුරුව ජනාධිපතිවරු දෙපළ අතර හමුව සිදු විය. ශ්‍රී ලංකාවේ නව ජනාධිපතිවරයාට සුභාශීංසන පළ කළ ඉන්දීය ජනාධිපති රාම් නාත් කෝවින්ද් මැතිතුමා මෙම හමුව දෙරට අතර මිත්‍රත්වය වර්ධනය කරන සුවිශේෂ අවස්ථාවක් බව සඳහන් කළේය. නව දැක්මක් සහිතව ජනාධිපති ගෝඨාභය රාජපක්ෂ මැතිතුමා ගෙනයන වැඩපිළිවෙළ පිළිබඳව ප්‍රසාදය පළ කළ ඉන්දීය ජනාධිපතිතුමා ඒ වෙනුවෙන් තම රජයේ පූර්ණ සහය ලබා දෙන බව ද පැවසීය. මෙම හමුවට ඉන්දීය විදේශ අමාත්‍ය එස්. ජයිශන්කර් (S.Jaishankar) ඉන්දීය රාජ්‍ය ප්‍රවාහන සහ මහා මාර්ග අමාත්‍ය ආචාර්ය වී.කේ. සිං ( යන මහත්වරුන් සහ ශ්‍රී ලංකා දූත පිරිස සහභාගී වුහ. ඉන් අනතුරුව රාජ් ගාත් Raj Ghat වෙත ගිය ජනාධිපති ගෝඨාභය රාජපක්ෂ මැතිතුමා මහත්මා ගාන්ධි අනුස්මරණ පිළිරුව වෙත ගොස් උපහාර දැක්විය. විශේෂ ආරාධිත අමුත්තන් සඳහා වු සැමරුම් පොතේ අත්සන් තැබීම ද මෙහිදී සිදු කෙරිණ. :"
    },
    {
        "content": "ශ්‍රී ලංකාවේ COVID 19 ට එරෙහිව කටයුතු කිරීමට රජය ගෙන යන වැඩපිළිවෙලට සහාය වීම සඳහා ඉවහල් වන ප්‍රතිඵලදායි නව නිපැයුම් කිහිපයක් ආරක්‍ෂක අමාත්‍යාංශය යටතේ ඇති පර්යේෂණ හා සංවර්ධන මධ්‍යස්ථානය විසින් මැයි 06 දින ආරක්‍ෂක අමාත්‍යාංශ පරිශ්‍රයේදී ප්‍රදර්ශනය කරන ලදි.    රෝගියාගේ තත්වය නිශ්චය කිරීම සඳහා දුරස්ථව ක්‍රියාත්මක වන රොබෝවක් (remotely operated robotic platform), විෂබීජ නාශක කොරිඩෝවක් (disinfection corridor), විෂබීජ නාශක කුටියක් (disinfection chamber) සහ ජංගම විෂබීජ නාශක යන්ත්‍ර දෙකක් (mobile disinfection platform) ප්‍රදර්ශනය කරන ලද ප්‍රධාන නව නිපැයුම් අතර වේ.    එම නව නිර්මාණ නැරඹූ ආරක්‍ෂක ලේකම්වරයා පර්යේෂණ හා සංවර්ධන මධ්‍යස්ථානයේ නිලධාරීන්ගේ මෙම කාලීන උත්සාහයන් ඉතා අගය කළේය.    මේ අතර, COVID-19 ආසාදිත රෝගීන්ට ප්‍රතිකාර කිරීමේදී වෛද්‍ය කාර්ය මණ්ඩලයට ඇතිවිය හැකි අවදානම අවම කිරීම සඳහා ඇඹිලිපිටිය ජනාධිපති විද්‍යාලයේ ශිෂ්‍යයෙකු වන තේජාන දෙව්මින විසින් නිපදවන ලද දුරස්ථව ක්‍රියාත්මක වන රොබෝවක් (remotely operated robotic platform) නැරඹූ ආරක්‍ෂක ලේකම්වරයා විසින් එම සිසුවාගේ නිර්මාණශිලිත්වය අගය කරමින් ඔහු වෙත ත්‍යාගයක් පිරිනැමීය.    මීළඟ පරම්පරාවේ නව නිපැයුම් කරුවන්ගේ හැකියාවන් තම මධ්‍යස්ථානය විසින් සිදුකරනු ලබන පර්යේෂණ සඳහා යොදා ගැනීමට අවධානය යොමු කරන බව පර්යේෂණ හා සංවර්ධන මධ්‍යස්ථානයේ අධ්‍යක්‍ෂ ජෙනරාල් මේජර් ජෙනරාල් (විශ්‍රාමික) රේණුක රොවෙල් පැවසීය."
    },
    {
        "content": "ජාතිය සුවපත් කිරීම සඳහා සොල්දාදුවන් නිරෝගීව සිටිය යුතු බවත් COVID-19 සම්ප්‍රේෂණය වීම වැළැක්වීම සඳහා සියලු පූර්වෝපායයන් අනුගමනය කළ යුතු බවත් වැඩබලන ආරක්ෂක මාණ්ඩලික ප්‍රධානී සහ ශ්‍රී ලංකා යුද්ධ හමුදාධිපති ලුතිනන් ජෙනරාල් ශවේන්ද්‍ර සිල්වා පැවසීය. “සොල්දාදුවන් සෞඛ්‍ය මාර්ගෝපදේශ දැඩි ලෙස අනුගමනය කළ යුතුයි. අපේ රට සුරක්ෂිතව තබා ගැනීමේදී අප සැමට වගකිව යුතු කාර්යභාරයක් පැවරේ. අපගේ ජීවිත දැන් වෙනස් වී ඇති අතර, මේ අලුත් අවුරුදු සමයේදී අපට අපගේ සමීපතමයන් හා ආදරණීයයන් සමඟ එක්විය නොහැකි වුවද, අප හොඳින් හැසිරීමෙන් අනෙක් සියල්ලන්ටම නිරෝගීව සිටීමට ඉඩ දීමෙන් අපට රටේ ආඩම්බර පුරවැසියෙකු විය හැකිය.” උතුරේ හමුදා භටපිරිස් අමතමින් ඔහු පැවසීය. උතුරු පළාතේ ප්‍රජාවන් අතර COVID -19 පැතිරීම වැළැක්වීම සඳහා රජයේ යාන්ත්‍රණයට  ක්‍රියාකාරිව සහාය වන භට පිරිස් ඇමතීම සඳහා ලුතිනන් ජෙනරාල් සිල්වා, මුලතිව්, කිලිනොච්චි සහ යාපනය වෙත සංචාරය කළේය. ජාතියේ පැවැත්මට තර්ජනයක් එල්ල වූ සෑම අවස්ථාවකම රට ආරක්ෂාවට ඉදිරිපත් වු ශ්‍රී ලංකා යුද්ධ  හමුදාවට COVID-19 ට එරෙහිව සටන් කිරීමේ අභියෝගාත්මක කර්තව්‍යය ජනාධිපති ගෝඨාභය රාජපක්ෂ විසින් භාර දුන් බව ඔහු පැවසීය.   “කල නොහැකි දෙයක් නොමැත” යන තේමාව මත පදනම්ව අප හමුදාව අපගේ කාර්යභාරය ඉතා හොදින් ඉටු කරමින් සිටිමු.” COVID-19 මර්ධනය සදහා හමුදා සාමාජිකයින්ගේ කැපවීම හා මිල කළ නොහැකි සේවාවන් ජනාධිපති, අගමැති, ආරක්ෂක ලේකම් සහ සියලුම ශ්‍රී ලාංකිකයින් විසින් බෙහෙවින් අගය කරනු ලබන බැව් ඔහු සදහන් කරන ලදී. ඉතාලිය, ඉරාකය, ඉරානය සහ දකුණු කොරියාවේ සිට මෙරටට පැමිණි පැමිණෙන ශ්‍රී ලාංකිකයින් සඳහා පළමු නිරෝධායන මධ්‍යස්ථාන දෙක පිහිටුවීමෙන් පසුව මේ වන විට  ශ්‍රී ලංකා යුද්ධ  හමුදාව නිරෝධායන මධ්‍යස්ථාන 50 ක් පිහිටුවා ඇති බව ශ්‍රී ලංකා යුද්ධ  හමුදා ප්‍රධානී පැවසීය. “මෙම තීරණාත්මක මොහොතේ ඔබ සැවොම වෙහෙස මහන්සි වී රාජකාරී කිරීම නිසා අපි ඉතා කෙටි කාලයක් තුළ මෙම අරමුණු සාක්ෂාත් කර ගත්තා” යැයි ශ්‍රී ලංකා යුද්ධ හමුදා වෛද්‍ය බලකාය, අනෙකුත් පාබල රෙජිමේන්තු, ඉංජිනේරු සේවා රෙජිමේන්තුව, ශ්‍රී ලංකා යුද්ධ හමුදා යුධෝපකරණ බලකාය, ශ්‍රී ලංකා යුද්ධ හමුදා සේවා බලකාය ඇතුළු අනෙකුත් සියලුම රෙජිමේන්තුවිසින් සිදු කරන ලද සේවය අගය කරමින් ඔහු පැවසීය.   ලුතිනන් ජෙනරාල් සිල්වා සිය සංචාරයේදී මුලතිව්, කිලිනොච්චි සහ යාපනය ආරක්ෂක සේනා මූලස්ථානයන්හි භට පිරිස් ඇමතු අතර 64 වන සේනාංකය, 52 වන සේනාංකය, 574 බලසේනාව සහ 552 බලසේනා මුලස්ථානයන්හි භටපිරිස් ද හමුවිය.  සිය සංචාරය අතරතුර වැඩබලන ආරක්ෂක මාණ්ඩලික ප්‍රධානී උතුරු නාවික විධානය  හා පලාලි ගුවන් හමුදා කඳවුර වෙත ගොස් සියලු නිලයන් ඇමතීය."
    },
    {
        "content": "ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්නගේ උපදෙස් පරිදි  ‘සඳහිරු සෑය’ ව්‍යාපෘතියෙහි ඉදිකිරීම් කටයුතු වෘත්තීය ප්‍රමිතීන්ට අනුකූලව අතිරේක ශ්‍රමයක් යොදවමින්  කඩිනම් කිරීමට නියමිතය. බැතිමතුන්ට වන්දනාමාන කිරීම සඳහා පළමුව චෛත්‍යය සාදා නිම කරන ලෙසත්, පසුව පිටත ව්‍යුහයන් හා කැටයම් නිම කරන ලෙසත් ජනාධිපති ගෝඨාභය රාජපක්‍ෂ මහතාගෙන් උපදෙස් ලැබී ඇති බව ආරක්ෂක ලේකම්වරයා පැවසීය. ‘මෙය වැඩ නිම වූ විට රටේ සිව්වන විශාලතම දාගැබ  වන අතර මා ධුරයට පත්වන විට  නතර වී තිබූ එම වැඩ කටයුතු  දැන් නැවතත් කඩිනම් කර තිබේ. නියමිත වේලාවට අපේක්ෂිත ඉලක්කය සපුරා ගැනීම සඳහා එම වේගය පවත්වා ගන්න’ මේජර් ජෙනරාල් ගුණරත්න මහතා බ්‍රහස්පතින්දා (13) අමාත්‍යාංශයේ පැවති ප්‍රගති සමාලෝචන රැස්වීමකදී ‘සඳහිරු සෑය’ ව්‍යාපෘතියෙහි ඉදිකිරීමට සම්බන්ධ නිලධාරීන් පිරිසක් හමුවූ අවස්ථාවේදී පැවසීය. ඉදිකිරීම් කටයුතු පිළිබඳ සවිස්තරාත්මක දළ විශ්ලේෂණයක් ඉදිරිපත් කරමින් ව්‍යාපෘති නිලධාරීන් මේජර් ජෙනරාල් ගුණරත්නට දන්වා සිටියේ පසුගිය මාසයේ පැවති අවසන් ප්‍රගති සමාලෝචන රැස්වීමේ සිට මාසයකට අඩු කාලයකදී මෙම දැවැන්ත ව්‍යුහයේ උසට අඩි දෙකකට වඩා වැඩි ප්‍රමාණයක් එක් කිරීමට ඔවුන්ට හැකි වූ බවයි. ‘සඳහිරු සෑය’ ව්‍යාපෘතියට තමා සම්බන්ධ වීම ගැන සඳහන් කරමින් මේජර් ජෙනරාල් ගුණරත්න කියා සිටියේ දාගැබ ව්‍යාපෘතිය සඳහා මුලින්ම භූමිය සැකසු සහ බෞද්ධ භික්ෂූන් වහන්සේලා සමඟ පූජනීය වස්තු තැන්පත් කළ පිරිස අතර තමාද සිටින බවයි. සඳහිරු සෑයේ තැන්පත් කිරීම සඳහා රුවන්වැලි සෑයේ පැරණි ‘චූඩා මාණික්‍යය’ ලැබී ඇති බව ඔහු තවදුරටත් අනාවරණය කළේය. “එම ‘චූඩා මාණික්‍යය’ නව දාගැබ මත තැන්පත් කිරීමට පෙර මහජනතාවට  වන්දනාමාන කිරීම උදෙසා රට පුරා ගෙන යනු ඇත” ආරක්ෂක ලේකම් පැවසීය. බුද්ධිමය මණ්ඩලයේ නිර්දේශ හා උපදෙස් අනුව තම කටයුතු කරගෙන යන ලෙස නිලධාරීන්ගෙන් ඉල්ලා සිටි මේජර් ජෙනරාල් ගුණරත්න, සාම්ප්‍රදායික චෛත්‍යය ඉදිකිරීමේ ක්‍රමවේදයන් පිළිපැදීමටත්, ඉදිකිරීම් සඳහා භාවිතා කරන සියලු ද්‍රව්‍ය නියමිත ප්‍රමිතීන්ට අනුකූල විය යුතු බවටත් ඔවුන්ට උපදෙස් දුන්නේය. රට ත‍්‍රස්තවාදයෙන් මුදවා ගැනීම සඳහා ආරක්ෂක අංශ සහ පොලිස් නිලධාරීන් විසින් කරන ලද උදාර සේවය අගය කිරීම සඳහා හිටපු ජනාධිපති මහින්ද රාජපක්ෂගේ උපදෙස් පරිදි ‘සඳහිරු සෑය’ඉදිකිරීම ආරම්භ කරන ලදී. වැඩ නිම කිරීමෙන් පසු අඩි 285 ක් උස සහ පළල අඩි 255 ක් වන මෙම  දාගැබ මෙරට සිව්වන විශාලතම දාගැබ වනු ඇත. පුජ්‍ය එල්ලාවල මේධානන්ද හිමි, මධ්‍යම සංස්කෘතික අරමුදලේ අධ්‍යක්ෂ ජනරාල් මහාචාර්ය ගාමිණි අධිකාරී, මහාචාර්ය නිහාල් ද සිල්වා, මහාචාර්ය පී.බී. මන්ඩාවල, ආරක්ෂක සේනා මූලස්ථානය (වන්නි) අණදෙන නිලධාරී මේජර් ජෙනරාල් රෝහිත ධර්මසිරි, 21 වන සේනාංකයේ අණදෙන නිලධාරී මේජර් ජෙනරාල් කුමා ජයාපතිරණ, රාජ්‍ය ඉංජිනේරු සංස්ථාවේ සහ ව්‍යාපෘතියට අදාළ  අනෙකුත් ආයතනවල නිලධාරීන් ද මෙම සාකච්ඡාවට සහභාගී වූහ."
    },
    {
        "content": ". සාර්ථක දැක්මක් සහිත ශ්‍රී ලංකාවේ නව ජනාධිපතිවරයාගේ වැඩපිළිවෙල සාර්ථක කර ගැනීමට තම රජයේ පූර්ණ සහාය ලබාදෙන බව ඉන්දීය අග්‍රාමාත්‍ය නරේන්ද්‍ර මෝදි මැතිතුමා පවසයි. ඒ අනුව සහන ණය ප්‍රදානයක් ලෙස ඩොලර් මිලියන 400ක මුදලක් කඩිනමින් ශ්‍රී ලංකාවට පිරිනැමීමට ක්‍රියාකරන බව ඉන්දීය නායකයා පැවසීය. තවද ත්‍රස්තවාදය මැඩපැවැත්වීමට තවත් ඩොලර් මිලියන 50ක සහන ණයක් ලබාදීමට කටයුතු කරන බව ඉන්දීය අග්‍රාමාත්‍යවරයා කීය. අද (29) දහවල් හයිදරබාද් මන්දිරයේ දී පැවති දෙරටේ රාජ්‍ය නායකයන් අතර හමුවේ දී ඉන්දීය අග්‍රාමාත්‍යවරයා මේ බව සඳහන් කළේය. තම ආරාධනය පිළිගෙන සිය ප්‍රථම විදේශ රාජ්‍ය චාරිකාව සනිටුහන් කරමින් ඉන්දියාවට පැමිණීම අසල්වාසි රාජ්‍ය ලෙස තම රටට දැක්වූ ගෞරවයක් ලෙස සලකන බව පැවසූ මෝදි මැතිතුමා ජනාධිපති ගෝඨාභය රාජපක්ෂ මැතිතුමා ලබාගත් විජයග්‍රහණය පිළිබඳව සිය සතුට පළ කරමින් සමස්ත ඉන්දීය ජනතාවගේම සුභාශීංසන ජනාධිපතිවරයා වෙත පිරිනමන බව ද සඳහන් කළේය. දෙරට අතර දිගුකාලීන මිත්‍රත්වය ආර්ථික, දේශපාලන හා සමාජයීය වශයෙන් ඉදිරියට රැගෙන යාමට දෙරටේ නායකයෝ එකඟ වූහ. දෙරටේ ආරක්ෂාව ප්‍රමුඛතාව ලෙස සලකා ක්‍රියාකිරීමට රාජ්‍ය නායකයන් දෙදෙනා දීර්ඝ වශයෙන් සාකච්ඡා කළහ. දෙරට අතර සමීප ආර්ථික සහයෝගිතාවයකින් ක්‍රියාකිරිම පිළිබඳව ද නායකයන්ගේ විශේෂ අවධානය යොමු විය. ද්විපාර්ශ්වික වෙළෙදාම වර්ධනය කිරීමේ අවශ්‍යතාව ඔවුහු අවධාරණය කළහ. දිගුකාලීන ගැටලුවක්ව පැවති ඉන්දු-ශ්‍රී ලංකා ධීවර ක්ෂේත්‍රය ආශ්‍රිත ගැටලු පිළිබඳව ද මෙහිදී සාකච්ඡා කෙරිණ. ශ්‍රී ලංකාවේ සංහිඳියා ක්‍රියාමාර්ගය අඛණ්ඩව ගෙන යනු ඇතැයි විශ්වාසය පළ කළ මෝදි මැතිතුමා උතුරු නැගෙනහිර ඇතුළු සියලු පළාත්වල සංවර්ධනය පිළිබඳ අවධානය යොමු කළේය. මෙහිදී අදහස් දැක්වූ ජනාධිපති ගෝඨාභය රාජපක්ෂ මැතිතුමා තමාට ඉන්දියාවේ රාජ්‍ය චාරිකාවකට ආරාධනය කිරීම පිළිබඳව සිය ස්තූතිය පළ කළ අතර, ඉන්දීය අග්‍රමාත්‍යවරයාට ද ශ්‍රී ලංකාවේ සංචාරයක නිරතවන ලෙස ඇරයුම් කළේය. ඉන්දියාව සමඟ සමීප ආර්ථික සහයෝගිතාවයකින් ක්‍රියාකරන බව ගෝඨාභය රාජපක්ෂ මැතිතුමා ඉන්දීය අග්‍රාමාත්‍යවරයා සමඟ පැවසිය. සාකච්ඡාවලින් අනතුරුව නායකයන් දෙපළ මාධ්‍ය වෙත සිය අදහස් පළ කළහ. ඉන්දීය අග්‍රාමාත්‍ය නරේන්ද්‍ර මෝදි මැතිතුමා පිළිගැන්වූ දිවා භෝජන සංග්‍රහයට සහභාගී වූ ජනාධිපති ගෝඨාභය රාජපක්ෂ මැතිතුමා හයිදරබාද් මන්දිරයේ තබා ඇති විශේෂ ආරාධිත අමුත්තන්ගේ ග්‍රන්ථයේ සමරු සටහනක් ද තැබීය. :"
    },
    {
        "content": "ඉන්දීය විදේශ කටයුතු අමාත්‍ය ආචාර්ය එස්. ජයිශන්කර් (S.Jaishankar) මහතා නවදිල්ලි නුවරට ගොස් සිටින ජනාධිපති ගෝඨාභය රාජපක්ෂ මැතිතුමා අද (29) උදේ හමු විය. ජනාධිපති ධූරයට පත්විමෙන් අනතුරුව ඉන්දීය අග්‍රාමාත්‍යතුමාගේ ආරාධනය පරිදි සිය ප්‍රථම නිල චාරිකාව සඳහා ඉන්දියාව තෝරාගැනීම පිළිබඳව අමාත්‍ය ජයිශන්කර් මහතා ජනාධිපතිතුමා වෙත සිය ප්‍රසාදය පළ කළේය. අසල්වාසින් ලෙස ශ්‍රී ලංකාව සහ ඉන්දියාව අතර පවතින දිගුකාලීන මිත්‍රත්වය මේ චාරිකාව සමඟ තවදුරටත් ශක්තිමත් වනු ඇතැයි විශ්වාසය පළ කළ ඉන්දීය විදේශ ඇමතිවරයා ශ්‍රී ලංකාවේ නව රජය අනුගමනය කරන වැඩපිළිවළෙට ඉන්දීය රජයේ පුර්ණ සහාය හිමිවන බව කියා සිටියේය. ආර්ථික සංවර්ධනය අරමුණු කරගත් අන්‍යෝන්‍ය ප්‍රතිලාභ සහිත නව ප්‍රවේශයකින් ඉන්දු ශ්‍රී ලංකා සබඳතා නව යුගයකට ගෙනයාම අග්‍රාමාත්‍ය නරේන්ද්‍ර මෝදි මැතිතුමාගේ අපේක්ෂාව බව ජයිශන්කර් මහතා පැවසීය. දෙරට අතර ව්‍යාපාරික සහයෝගිතාව ගැන සඳහන් කළ ඇමතිවරයා ගුණාත්මක අගයෙන් ඉහළ පාලන තන්ත්‍රයක් පැවතීම ඊට අවශ්‍ය මුලික කොන්දේසිය බව කීය. එවිට විදේශ ආයෝජන පහසුවෙන් ගලා එනු ඇතැයි ඔහු තවදුරටත් පැවසීය. නරේන්ද්‍ර මෝදි මැතිතුමා ඉන්දියාවේ චාරිකාවක් සඳහා තමාට කළ ආරාධනය ගැන කෘතඥතාව පළ කළ ගෝඨාභය රාජපක්ෂ ජනාධිපතිතුමා ද්විපාර්ශ්වික මිත්‍රත්වය වර්ධනය කර ගැනිම සිය අපේක්ෂාව බව ප්‍රකාශ කළේය. ජනාධිපති ලේකම් ආචාර්ය පී.බී. ජයසුන්දර, විදේශ අමාත්‍යාංශ ලේකම් රවිනාත් ආර්යසිංහ, භාණ්ඩාගාර ලේකම් එස්. ආටිගල, ජනාධිපතිතුමාගේ ගරු උපදේශක ලලිත් වීරතුංග යන මහත්වරුන් ද, ඉන්දියවේ ශ්‍රී ලංකා මහ කොමසාරිස් ඔස්ටින් ප්‍රනාන්දු, ශ්‍රී ලංකාවේ ඉන්දීය මහ කොමසාරිස් තරංජිත් සිං සන්දු යන මහත්වරු සහ ඉන්දියානු සාගර කලාපයේ ඒකාබද්ධ ලේකම්වරයා ඇතු`ථ පිරිසක් මෙම අවස්ථාවට එක්ව සිටියහ. ඉන්දිය ජාතික ආරක්ෂක උපදේශක අජිත් දොවාල් මහතා ද ඊයේ සවස් භාගයේ ජනාධිපති රාජපක්ෂ මැතිතුමා බැහැ දුටුවේය. :"
    },
    {
        "content": "ජාතික ආරක්ෂාවට තර්ජනයක් වන, වැඩි වන සයිබර් අපරාධ ගැටලු කඩිනමින් විසඳීම සඳහා ජාතික සයිබර් ආරක්‍ෂණ උපායමාර්ගය යටතේ නව නීති ඉදිරියේදී හඳුන්වාදීමට නියමිතය. ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න විසින් යෝජිත සයිබර් ආරක්ෂණ පනත කෙටුම්පත් සකස් කර අවසන් කරන ලෙස ශ්‍රී ලංකා පරිගණක හදිසි ප්‍රතිචාර දැක්වීමේ සංසදයේ (SLCERT) නිලධාරීන්ට උපදෙස් දී තිබේ. එමගින් සයිබර් ආරක්ෂණ තර්ජන හා සිදුවීම් කාර්යක්ෂම ලෙස වැළැක්වීම සහ කළමනාකරණය කිරීම මෙන්ම  තීරණාත්මක තොරතුරු ආරක්ෂා කිරීම සඳහා පුළුල් රාමුවක් ස්ථාපිත කරනු ඇත. අද (22) බණ්ඩාරනායක සම්මන්ත්‍රන ශාලාවේ පැවති රැස්වීමේදී ශ්‍රී ලංකා පරිගණක හදිසි ප්‍රතිචාර දැක්වීමේ සංසදයේ (SLCERT) නිලධාරීන් පැවසුවේ අවසාන නීතිමය පැහැදිලි කිරීම් සඳහා කෙටුම්පත නීති කෙටුම්පත්කරුට භාර දුන් බවයි. මෙම අපරාධවලට ක්‍රෙඩිට් කාඩ් වංචාවන්, පළිගැනීම්, කාමුක දර්ශන, දේපළවලට එරෙහි අපරාධ, අනවසරයෙන් පරිගණක වලට ඇතුළුවීම සහ බුද්ධිමය දේපල සොරකම් කිරීම මෙන්ම සයිබර් ත්‍රස්තවාදය, වෙබ් අඩවි තුලට අනවසරයෙන් ඇතුළුවීම, අනවසර තොරතුරු සැකසීම සහ වෙනත් සංවිධානවලට එරෙහිව සයිබර් අපරාධ, සංවේදී මූල්‍ය දත්ත වලට අනවසරයෙන් ඇතුළු වීම වැනි රජයට සහ වෙනත් සංවිධානවලට එරෙහි සයිබර් අපරාධ ඇතුළත් වේ. ජනප්‍රිය සමාජ මාධ්‍ය ජාල භාවිතා කරමින් වෛරී කතා පැතිරීම වැළැක්වීම සඳහා නව යාන්ත්‍රණය හඳුන්වා දීමේ වැදගත්කම මේජර් ජෙනරාල් ගුණරත්න මෙහිදී අවධාරණය කළේය. ආරක්ෂක අමාත්‍යාංශයේ විෂය පථය යටතේ ක්‍රියාත්මක වන ශ්‍රී ලංකා පරිගණක හදිසි ප්‍රතිචාර දැක්වීමේ සංසදය (SLCERT) සයිබර් ආරක්ෂාව සම්බන්ධ ගැටළු සඳහා ජාතික මට්ටමේ කේන්ද්‍ර ස්ථානයක් ලෙස ක්‍රියා කරන ආයතනයකි. නව යාන්ත්‍රණය යටතේ ඩිජිටල් යටිතල පහසුකම් ආරක්ෂණ ඒජන්සිය (DIPA) රටේ සියලුම සයිබර් ආරක්ෂාව සම්බන්ධ කටයුතු සඳහා ඉහළම ආයතනය ලෙස පිහිටුවනු ඇත. මෙම ආයතනයට ජාතික තොරතුරු හා සයිබර් ආරක්ෂණ උපායමාර්ගය ක්‍රියාත්මක කිරීමට නියම කෙරෙනු  ඇත. පුද්ගලයන්ට සහ සංවිධානවලට එරෙහි සයිබර් අපරාධ වැරදිකරුවන් නීතිය ඉදිරියට ගෙන ඒම සඳහා නිසි නීතිමය හා ලුහුබැඳීමේ ක්‍රමවේදයක් ශ්‍රී ලංකාවට නොමැති බැවින් එම අපරාධ සීග්‍රයෙන් ඉහළ යන බව ශ්‍රී ලංකා පරිගණක හදිසි ප්‍රතිචාර දැක්වීමේ සංසදයේ  (SLCERT) නිලධාරීන් defence.lk වෙත පැවසීය. තොරතුරු හා සන්නිවේදන තාක්‍ෂණ අමාත්‍යාංශයේ අතිරේක ලේකම් වරුණ ධනපාල, ශ්‍රී ලංකා පරිගණක හදිසි ප්‍රතිචාර දැක්වීමේ සංසදය ආයතනයේ (SLCERT) ප්‍රධාන විධායක නිලධාරී ලාල් ඩයස්,  ශ්‍රී ලංකා පරිගණක හදිසි ප්‍රතිචාර දැක්වීමේ සංසදය ආයතනයේ (SLCERT) අධ්‍යක්ෂ ප්‍රතිපත්ති ආචාර්ය කණිෂ්ක කරුණාසේන, මෙහෙයුම් ප්‍රධානී රෝහණ පල්ලියගුරු සහ කමිටු සාමාජික මනෝරි උනම්බුව යන අයද මෙම අවස්ථාවට සහභාගී වූහ."
    },
    {
        "content": "ජපාන නරුහිතෝ අධිරාජ්‍යයාගේ අභිෂේක මංගල්‍යය ලොව රටවල් 180කට අධික රාජ්‍ය නායකයන් හා ප‍්‍රභූවරුන් ඉදිරියේ අද (22* ටෝකියෝ නුවර ඉම්පීරියල් මාලිගයේ දී උත්කර්ෂවත් අන්දමින් පැවැත්විණි. ලොව රාජ්‍ය නායකයන් සමඟ ජනාධිපති ගරු මෛතී‍්‍රපාල සිරිසේන මැතිතුමා ද මෙම උලෙළට එක් වූ අතර බි‍්‍රතාන්‍යයේ ඔටුන්න හිමි චාල්ස් කුමරු, බෙල්ජියමේ රජු වන පිලිප් කුමරු සහ ස්වීඩනයේ රජු, කටාරයේ එමීර්වරයා ඇතුළු සම්භාවනීය අමුත්තන් රැසක් සහ 2000කට අධික ආරාධිත පිරිසක් ඊට එක්ව සිටියහ. නරුහිතෝ අධිරාජ්‍යයා, මසාකෝ අධිරාජිනිය සමඟ සම්ප‍්‍රදායානුකූලව රජ ඇඳුමින් සැරසී ඉම්පීරියල් මාලිගයේ ප‍්‍රධාන ශාලාවට පැමිණිමත් සමඟ උත්සවය නිල වශයෙන් ආරම්භ කෙරිණි. ජපානයේ අධිරාජ්‍යයා ලෙස සිටි අකිහිතෝ අධිරාජ්‍යයා වසර 30කට පසු ඉකුත් මැයි මාසයේ සිය ධූරයෙන් ඉවත්වූයේ 1817න් පසු එලෙස තම ධූරය අත්හරින ලද ප‍්‍රථම ජපාන අධිරාජ්‍යයා බවට පත්වෙමිනි. 2019 මැයි 01 වන දින ඔටුන්න හිමි කුමරු වන නරුහිතෝ ජපානයේ 126 වන අධිරාජ්‍යයා වශයෙන් පත් විය. නමුත් අද දින ටෝකියෝ නුවර පිහිටි රාජකීය මාලිගාවේ පැවති සාම්ප‍්‍රදායික උත්සවයෙන් අනතුරුව නරුහිතෝ අධිරාජ්‍යයා සහ ඔහුගේ බිරිඳ වන මසාකෝ අධිරාජිනිය නිල වශයෙන් එම තනතුරේ පිහිටි බවට ලොව හමුවේ ප‍්‍රකාශ කෙරිණි. අභිෂේක මංගල්‍යයෙන් අනතුරුව නව අධිරාජ්‍යයා විසින් රාජ්‍ය නායකයන් වෙනුවෙන් විශේෂ භෝජන සංග‍්‍රහයක් ද සංවිධානය කර තිබිණි. : ජනාධිපති මාධ්‍ය ඒකකය"
    },
    {
        "content": "වකුගඩු රෝග නිවාරණය හා රෝගීන්ගේ සුබසාධනය උදෙසා ක්‍රියාත්මක කළ ව්‍යාපෘති කිහිපයක් ජනතා අයිතියට පවරාදීම ජනාධිපති ගරු මෛත්‍රීපාල සිරිසේන මැතිතුමා අතින් අද (29) පෙරවරුවේ සිදු විය. ඒ ජනාධිපති කාර්යාලයේ සිට දුරස්ථ සංනිවේදන තාක්ෂණය ඔස්සේ ය. ගිරාදුරුකෝට්ටේ දිසා රෝහලට අනුබද්ධව රුපියල් මිලියන 89ක වියදමින් ඉදිකර ඇති වකුගඩු රෝගීන් සවිබලගැන්වීමේ ආර්ථික සුබසාධන හා අධ්‍යාපනික තොරතුරු කේන්ද්‍රය පළමුව ජනාධිපතිතුමා අතින් දුරස්ථ සංනිවේදන තාක්ෂණය ඔස්සේ ජනතා අයිතියට පැවරිණි. බදුල්ල දිස්ත්‍රික්කයේ ගිරාදුරුකෝට්ටේ ප්‍රදේශය වකුගඩු රෝගීන් බහුලව ව්‍යාප්තව ඇති ප්‍රදේශයක් වන අතර, එම රෝගීන් වෙනුවෙන් ක්‍රියාත්මක වන සුබසාධන වැඩසටහන් හා අනෙකුත් ව්‍යාපෘති වෙනුවෙන් වෙන්වූ විශේෂ ඒකකයක් නොමැතිවීම ගැටළුවක්ව පැවතිණි. එම අඩුපාඩුව සපුරාලමින් ජනාධිපතිතුමාගේ මගපෙන්වීමෙන් මෙම මධ්‍යස්ථානය ඉදිකෙරුණු අතර රෝගීන්ගේ මානසික සුවය සහ සමාජ ආර්ථික තත්ත්වයන් වර්ධන කරමින් මෙරට ආර්ථික සංවර්ධනය සඳහා ඔවුන්ගේ ද දායකත්වය ලබාගැනීම එහි අරමුණයි. වසරේ දින 365 පුරා ක්‍රියාත්මක වන වකුගඩු රෝග සම්බන්ධ තොරතුරු සහ අධ්‍යාපන ඒකකයක්, වකුගඩු රෝගීන් වෙනුවෙන් උපදේශන සේවා සැපයීම, රෝගීන්ගේ මානසික අවපීඩනය දුරුකරමින් මානසික සුවය වර්ධනය කිරීමේ වැඩසටහන් මෙන්ම වකුගඩු රෝගින් වෙනුවෙන් ස්වයං රැකියා අවස්ථා උදා කිරීම හා ඒ සඳහා ඔවුන් පුහුණු කිීරීම, නිෂ්පාදන සඳහා වෙළෙඳපළක් ඇති කිරීම ඇතු`ථ කාර්යයන් රැසක් මේ හරහා සිදු කෙරේ. මේ අතර වකුගඩු රෝග නිවාරණය ජනාධිපති කාර්ය සාධන බලකායේ සහ විවිධ දානපතීන්ගේ මූල්‍ය දායකත්වයෙන් ශ්‍රී ලංකා නාවික හමුදාවේ ශ්‍රම දායකත්වයෙන් අනුරාධපුර, පුත්තලම, කුරුණෑගල සහ මහනුවර දිස්ත්‍රික්කයන්හි ස්ථාපිත කෙරුණු ප්‍රතිආශ්‍රැතකරණ ජල පද්ධති 09ක් ජනතා අයිතියට පවරාදීම ද අද දුරස්ථ සංනිවේදන තාක්ෂණය ඔස්සේ ජනාධිපතිතුමා අතින් සිදු විය. මිහින්තලය, වේ`ථසුමන රජමහා විහාරස්ථානයේ, පදවිය රුවන්පුර මහා විද්‍යාලයේ, පලාගල කිරිදිවත්ත ප්‍රාථමික විද්‍යාලයේ, තිරප්පනේ, අලගොල්ලෑව ශාන්ත අන්තෝනි මහා විද්‍යාලයේ, මහකුඹුක්කඩවල කිවුලකැලේ මහා විද්‍යාලයේ, ආණමඩුව කරඹෑව පුරාණ රජමහා විහාරස්ථානයේ, ආණමඩුව විහාරගම නිවාස සංවර්ධන අධිකාරිය සතු ඉඩමේ සහ කුරුණෑගල මලියදේව ආදර්ශ මහා විද්‍යාලයේ මෙන්ම මහනුවර ධර්මරාජ විද්‍යාලයේ ඉදිකෙරුණු ප්‍රතිආශ්‍රැතකරණ ජල පද්ධති මෙලෙස ජනාධිපතිතුමා අතින් විවෘත කෙරිණි. මෙරට දිස්ත්‍රික්ක ගණනාවක දරුණු ව්‍යසනයක් ලෙස ව්‍යාප්තව ඇති වකුගඩු රෝග නිවාරණය වෙනුවෙන් සුවිශේෂී අවධානයක් යොමු කරමින් කටයුතු කළ ජනාධිපතිතුමා වකුගඩු රෝග නිවාරණ ජනාධිපති කාර්ය සාධන බලකායක් ද පිහිටුවා ව්‍යාපෘති ගණාවක් ඉකුත් පස් වසර පුරා දීප ව්‍යාප්තව ක්‍රියාවට නංවන ලදී. වකුගඩු රෝගී අවදානම් ප්‍රදේශ සඳහා පිරිසිදු පානීය ජලය සම්පාදනය වෙනුවෙන් ගනු ලබන කෙටිකාලීන විසඳුමක් ලෙස ප්‍රති ආශ්‍රැතකරණ ජල පද්ධති ලබාදීම දීප ව්‍යාප්තව සිදු කෙරුණු අතර රුපියල් මිලියන 824 ක මුදලක් වැය කරමින් දිවයින පුරා ප්‍රතිආශ්‍රැතකරණ ජල පද්ධති 611 ක් පමණ මේ වන විට ඉදිකර තිබෙන අතර ප්‍රතිලාභින් සංඛ්‍යාව 1,527, 500ක් ඉක්මවයි. අද නව ව්‍යාපෘති ජනතා අයිතියට පවරාදීමේ අවස්ථාවට නාවික හමුදාපති වයිස් අද්මිරාල් පියල් ද සිල්වා මහතා සහ සෞඛ්‍ය අමාත්‍යාංශයේ සහ වකුගඩු රෝග නිවාරණ ජනාධිපති කාර්ය සාධන බලකායේ ජ්‍යෙෂ්ඨ නිලධාරින් පිරිසක් එක්ව සිටියහ.  ජනාධිපති මාධ්‍ය ඒකකය"
    },
    {
        "content": "ස්විට්සර්ලන්ත තානාපති කාර්යාලයේ සේවිකාව සම්බන්ධ සිද්ධිය පිළිබදව විමර්ශනය කිරීමේදී දෙරටම ගරු කරන්නාවූ ජාත්‍යන්තර සම්මතයන්ට අනුකූලව සෑම පියවරකදීම ඊට අදාළ නිසි ක්‍රියාදාමයන් අනුගමනය කර ඇති බව විදේශ අමාත්‍ය දිනේෂ් ගුණවර්ධන මහතා ස්විට්සර්ලන්ත විදේශ අමාත්‍ය ඉග්නාසියෝ කාස්සිස් මහතා වෙත  සහතික කළේය. අමාත්‍ය ගුණවර්ධන මහතා ස්විට්සර්ලන්ත විදේශ ඇමති කාස්සිස් මහතා සමඟ සිදු කළ දුරකථන සංවාදයකදී අදාළ සේවිකාව වන ගානියාර් බැනිස්ටර් ෆ්රැන්සිස් හට දිය හැකි සියලු පහසුකමක්ම ලබා දී ඇති බවත් ඇගේ සියලු අයිතිවාසිකම් ආරක්ෂා කර ඇති බවත් නැවත තහවුරු කර ඇත.   ගානියාර් බැනිස්ටර් ෆ්රැන්සිස් නම් ස්විට්සර්ලන්ත තානාපති කාර්යාලයේ ශ්‍රී ලාංකික සේවිකාවගේ තත්ත්වය සම්බන්ධයෙන් ස්විට්සර්ලන්තයේ විදේශ අමාත්‍ය ඉග්නාසියෝ කාස්සිස් මහතාගෙන් දුරකථන පණිවුඩයක් අද සැන්දෑයාමයේ (දෙසැම්බර් 18) විදේශ අමාත්‍ය දිනේෂ් ගුණවර්ධන මහතා වෙත ලැබී තිබේ. ඇයව බලහත්කාරයෙන් පැහැර ගත් බව කියා සිටීම තුළින්, රජයට එරෙහිවීම හා අධිකරණමය ක්‍රියාවලියක ඕනෑම අදියරකදී භාවිතයට ගැනීමේ අරමුණින් අසත්‍ය සාක්ෂි ගෙතීම් පිළිබඳ සාපරාධි චෝදනාවක් සාධාරණීකරණය කළ හැකි දණ්ඩ නීති සංග්‍රහයේ 120 හා 190 වගන්ති යටතේ වැරදි සිදු කරන ලදැයි සාධාරණ සැකය මත ඇය දැනට අත්අඩංගුවේ පසුවෙයි. දෙරට අතර සතුටුදායක මට්ටමින් පවත්නා හා ද්විපාර්ශ්වික සබඳතා සැළකිල්ලට ගනිමින්, මෙම ක්‍රියාවලිය කඩිනම් කිරීම සඳහා ලබා දිය හැකි සියලුම සහයන් ලබා දෙන ලෙස ස්විට්සර්ලන්ත අමාත්‍යවරයා මෙහිදී ඉල්ලීමක් කර තිබේ. ෆ්රැන්සිස් මහත්මිය ශ්‍රී ලාංකික පුරවැසියෙකු වීම හා මෙම සිද්ධිය දැනට අධිකරණයේ විභාග වෙමින් පැවතීම කෙරෙහි අවධානය යොමු කරමින්, ශ්‍රී ලංකාවේ බලපැවැත්වෙන නීතියට අනුකූලව ශ්‍රී ලංකා රජයට මේ සම්බන්ධයෙන් කළ හැකි සියල්ලක් ම සිදු කරනු ඇතැයි අමාත්‍ය ගුණවර්ධන මහතා ප්‍රකාශ කළේය. ඇයට ලබා දිය හැකි සියලුම පහසුකම් ලබා දී ඇති බවත්, ඇයගේ සියලුම අයිතිවාසිකම් ආරක්ෂා කර ඇති බවත් අමාත්‍ය ගුණවර්ධන මහතා මෙහිදී තරයේ ප්‍රකාශ කළේය. අඟහරුවාදා (දෙසැම්බර් 17) දින ස්විට්සර්ලන්ත විදේශ අමාත්‍යාංශය නිකුත් කළ නිවේදනය පිළිබඳව සඳහන් කරමින්, ශ්‍රී  ලංකාව දේශීය නීතියට හා ජාත්‍යන්තර අධිකරණ සම්මතයන්ට පූර්ණ වශයෙන් අනුකූලව කටයුතු කර ඇති බවත් අප රට සම්බන්ධයෙන් සත්‍යයයි කියනු ලබන ප්‍රකාශ සියල්ලම කරුණුමය වශයෙන් සාවද්‍ය වන බවත් විදේශ අමාත්‍ය ගුණවර්ධන මහතා අවධාරණය කළේය. මෙම සිද්ධිය මුලින්ම වාර්තා වූ අවස්ථාවේ සිට, මෙම සිදු වූවා යැයි කියන සිද්ධිය සිදු වීමෙන් දින 13කට පසුව ස්විට්සර්ලන්ත තානාපති කාර්යාලය විසින් ෆ්රැන්සිස් මහත්මිය අපරාධ පරීක්ෂණ දෙපාර්තමේන්තුවට ඉදිරිපත් කිරීම ඇතුළුව මේ දක්වා ගනු ලැබූ පියවර සියල්ලම මුල සිට අගට විස්තරාත්මක වශයෙන් පැහැදිලි කළේය. දෙරටම ගරු කරන ජාත්‍යන්තර සම්මතයන්ට අනුව, සෑම පියවරකදීම යථා පරිදි කටයුතු කර තිබෙන බව ඔහු අවධාරණය කළේය. ද්විපාර්ශ්වික සබඳතා ශක්තිමත් කිරීමට ඇප කැපවන බව සහතික වෙමින් අමාත්‍ය ගුණවර්ධන මහතා, විදේශ අමාත්‍යංශය, කොළඹ සිටින ස්විට්සර්ලන්ත තානාපතිවරයා සමඟ මේ සම්බන්ධයෙන් ඉදිරි සාකච්ඡා අඛණ්ඩව සිදු කරන බවට එකඟතාවය පළ කළේය."
    },
    {
        "content": "ආරක්ෂක ලේකම් (විශ්‍රාමික) මේජර් ජනරාල් කමල් ගුණරත්න තම දරුවන් මත්ද්‍රව්‍ය උවදුරෙන් ආරක්ෂා කර ගැනීම සඳහා වඩාත් විමසිලිමත් වන ලෙස දෙමාපියන්ගෙන් ඉල්ලා සිටි අතර, මේ සදහා විශේෂයෙන් පිහිටුවන ලද නීතිය බලාත්මක කිරීමේ ඒකකවල සහාය ඇතිව එය මර්දනය කිරීම සඳහා ඉහළ ප්‍රමුඛතාවයක් ලබා දී ඇති බව පැවසීය.       “ අද මෙහි සිටින දෙමව්පියන් අතරින් ජ්‍යෙෂ්ඨතමයා ලෙස  මා ඔබට දෙන උපදේශය නම්  “ඔබේ දරුවා කෙරෙහි වැඩි අවධානයක් යොමු කරන ලෙසයි”. අද දින කොළඹ ආරක්ෂක විද්‍යාලයේ පැවතී රැස්වීමකදී දෙමාපියන් සහ දරුවන් අමතමින්  ඔහු පැවසීය.       මෑත කාලීන නාවික හමුදාවේ සංඛ්‍යාලේඛන අනුව ‘අයිස්’  නමැති මත්ද්‍රව්‍ය ග්‍රෑම් 800 ක් සිය භාරයට ගෙන ඇති බව පවසමින් ඔහු කියා සිටියේ මත්ද්‍රව්‍යවලට ඇබ්බැහි වූවන් 15,000 කට වැඩි පිරිසක් සඳහා මත්ද්‍රව්‍ය කුඩා ප්‍රමාණයක් ප්‍රමාණවත් බවයි. මත්ද්‍රව්‍ය උවදුර මැඩපැවැත්වීම සඳහා ක්‍රියාකරන ලෙස ඉල්ලා සිටිමින් දෙමාපියන්ගෙන් දිනපතා දුරකතන ඇමතුම් ලැබෙන බවත්, මෙම තත්වය සමාජීය හා ආර්ථික වශයෙන් විශාල හානියක් සිදුකරන බවත් ඔහු පැවසීය.       2007 වර්ෂයේ ආරක්ෂක විද්‍යාලයේ සමාරම්භක උත්සවය සිහිපත් කරමින් මේජර් ජනරාල් ගුණරත්න මහතා කියා සිටියේ එම අවස්ථාවට සහභාගී වූ තමන් ඇතුළු අනෙකුත් සියලුම ආරාධිතයින්ට හැඟී ගියේ, පිළිගත් පාසල්වලට ගිය පාසල් දරුවන් වශයෙන් ඔවුන්ට ආරක්ෂක පාසල වැනි නවීන පාසලකට ඇතුලත් වීමට අවස්ථාවක් නොමැති වූ බවයි. “එබැවින් පාසල නඩත්තු කිරීම හා සංවර්ධනය කිරීම සඳහා පූර්ණ සහයෝගය ලබා දීම දෙමාපියන්ගේ මූලික වගකීම වේ. ඉහළම පහසුකම් සහිත රටේ හොඳම පාසල මෙය වන නමුත් හමුදා සාමාජිකයින්ගේ දරුවන් වෙනුවෙන් පිහිටුවන ලද මෙම පාසල පිළිබඳව මෑත අතීතයේ දී නිසි අවධානයක් යොමු නොවීය.” එසේ පැවසූ ආරක්ෂක ලේකම්වරයා තවදුරත්  කියා සිටියේ තම දරුවන්ගේ දැනුම හා ක්‍රීඩා කුසලතා ප්‍රවර්ධනය කිරිම පිණීස මෙම පාසලට සහාය දැක්වීම දෙමාපියන්ගේ යුතුකම බවයි.       මෙම පාසල පිළීබඳ තමන්ගේ ඇති ප්‍රමුඛත්වයේ පළමු පියවර ලෙස මේජර් ජෙනරාල් (විශ්‍රාමික) වජිර පලිහක්කාර මහතා පාසලේ අධ්‍යක්ෂවරයා ලෙස පත් කර  විදුහල්පති සහ කාර්ය මණ්ඩලය පරිපාලන හා සැපයුම් කටයුතු වලින් නිදහස් කල බව ඔහු පැවසිය.       තම දරුවන් හට මිනිස් වටිනාකම් උගන්වන ලෙස දෙමාපියන්ගෙන් ඉල්ලා සිටි මේජර් ජෙනරාල් ගුණරත්න, ආයතනයේ විශේෂ නඩත්තු කිරීම් සඳහා ත්‍රිවිධ හමුදාවේ සහාය ලබා දෙන බවට සහතික විය.   පාස්කු ඉරිදා බෝම්බ පිපිරීම් සිහිපත් කරමින් මේජර් ජෙනරාල් ගුණරත්න පැවසුවේ  එම මාරාන්තික ප්‍රහාරයෙන් ජීවිත කාලය පුරාම පීඩාවිඳින බොහෝ දරුවන් සිටින බවයි. සිය රාජකාරී අතීතය සිහිපත් කරමින්  ආරක්ෂක ලේකම්වරයා පැවසුවේ තම දියණියගේ විදුහලේ ගුරු දෙගුරු රැස්වීම්  සහ නිවාසාන්තර  ක්‍රීඩා උළෙල  හැර  වෙනත් අවශ්‍යතා සඳහා සහභාගී වීමට තමන් හට කාලයක් නොමැති වූ බවයි. “ආදරණීය දරුවෙනි, ඔබේ දෙමව්පියන්ගේ කීර්තිය අනුව අන් අයට ඔබව දැනගැනීමට ඉඩ නොදෙන්න. ඔබේම අනන්‍යතාවය සහ පෞරුෂය තමන් විසින්ම තහවුරු කර ගැනීමට වෙහෙස මහන්සි වී වැඩ කරන්න'' යැයි ආරක්ෂක ලේකම්වරයා සියළු දරුවන්ගෙන් ඉල්ලා සිටියේය. ඉංග්‍රීසි භාෂාව ඉගෙනීමේ වැදගත්කම අවධාරණය කරමින්, වත්මන් ජනාධිපති ගෝඨාභය රාජපක්ෂ ආරක්ෂක ලේකම්ව සිටියදී  එතුමන්ගේ සංකල්පයක් වූ  භාෂා විද්‍යාගාරයක් විදුහලට ලබා දෙන බවට ආරක්ෂක ලේකම්වරයා පොරොන්දු විය. “හොඳ පෞරුෂයක් ගොඩනඟා ගැනීමට සහ අනාගතයේ දී වැඩි අවස්ථාවන් සොයා ගැනීමට අතිශයින්ම වැදගත් වන විෂය බාහිර ක්‍රියාකාරකම්වල යෙදීමට ඔබේ දරුවා දිරිමත් කරන්න. මෙම විද්‍යාලයට හොඳ සුදුසුකම් ලත් විදුහල්පතිවරයෙක් සිටී. දෙමව්පියන් වශයෙන් ඔබ ඇයට ගරු කළ යුතු අතර, ඇගේ යුතුකම් හා වගකීම් ඉටු කිරීමට ඇයට උදව් කළ යුතුය. ආනන්ද විද්‍යාලයේ ආදී ශිෂ්‍යයෙකු වශයෙන්, මගේ පාසලේ වර්තමාන විදුහල්පතිවරයාට වඩා වයසින් වැඩිමහළු  කීර්තිමත් හා රටේ  ගෞරවයට පාත්‍ර වී ඇති චරිත පවා  විදුහල්පතිවරයාට හොඳින් ගරු කරනු මම දැක ඇත්තෙමි’’ මේජර් ජෙනරාල් ගුණරත්න පැවසීය. අඩක් නවතා තිබූ නේවාසිකාගාර ව්‍යාපෘතිය නැවත ආරම්භ කරන බවට පොරොන්දු වූ ආරක්ෂක ලේකම්වරයා, ඉදිරි වසර පහ තුළ ආරක්ෂක විද්‍යාලය සියළු විභාගවල හොඳම ප්‍රතිඵල සහ ක්‍රීඩා ක්ෂේත්‍රයේ විශිෂ්ට දස්කම් දක්වනු ඇතැයි තමන් අපේක්ෂා කරන බවත් පැවසීය."
    },
    {
        "content": "ඉන්දීය නාවික හමුදාධිපති අද්මිරාල් කරම්බීර් සිං මහතා ශ්‍රී ලංකා නාවික හමුදාපති වයිස් අද්මිරාල් පියල් ද සිල්වා සමඟ අද (දෙසැම්බර් 22) දින ත්‍රිකුණාමලයේ සැන්ඩි බේ වෙරළ තීරය පිරිසිදු කිරීමේ වැඩසටහනකට සහභාගී විය. මෙරට නිල සංචාරයක නිරතව සිටින අද්මිරාල් කරම්බීර් සිං මහතා, නැගෙනහිර නාවික විධානයේ සිදුකල සංචාරය සනිටුහන් කිරීම සඳහා නාවික මැදුරේ පැළයක් රෝපණය කරන ලදි."
    },
    {
        "content": "සුනාමි ඛේදවාචකය සිදු වී අද දිනට වසර 15ක් ගතවී තිබේ. සුනාමි ව්‍යසනයෙන් විපතට පත්වූවන් සිහිපත් කරමින් විනාඩි දෙකක නිශ්ශබ්දතාවයක් සහ සර්ව ආගමික වතාවත් සිදුකර දිවයිනේ දිස්ත්‍රික්ක 25 ක ජාතික සුරක්‍ෂිත දිනය අද (දෙසැම්බර් 26) දින  සමරන ලදී.                                                                          2004 වර්ෂයේ දිවයිනට බලපෑ සුනාමි ව්‍යසනයට ගොදුරු වූවන් සැමරීම සඳහා දිවයින පුරා සිටින සියලුම රාජ්‍ය හා පෞද්ගලික අංශයේ ජනතාව විසින් පෙරවරු 09.25 සිට 09.27 දක්වා මිනිත්තු දෙකක නිහඩතාවයක් ආරක්ෂා කළහ. තෙල්වත්ත පැරෑලිය සුනාමි අනුස්මරණ ස්මාරකය අබියසදී ජාතික සුරක්‍ෂිත දින ප්‍රධාන අනුස්මරණ වැඩසටහන පැවත්වූ අතර එම ස්ථානයේදී මගීන්ගෙන් පිරුණු දුම්රියක් සුනාමි රළ පහරින් ගසාගෙන ගොස් අනතුරට පත් විය. ආපදා කළමනාකරණ මධ්‍යස්ථානයේ අධ්‍යක්ෂ ‍ජෙනරාල් විසින් ආරක්ෂක අංශ, පොලීසිය සහ සිවිල් ජනතාවගේ සහභාගීත්වයෙන් මෙම අනුස්මරණ උත්සවය පවත්වන ලදී. ආපදා කළමනාකරණ මධ්‍යස්ථානය (DMC) සදහන් කරන පරිදි, දිවයිනේ දිස්ත්‍රික්ක 25 ක ආපදා කළමනාකරණ මධ්‍යස්ථානයට අයත් ප්‍රාදේශීය මධ්‍යස්ථානයන් විසින් අනුස්මරණ උත්සව, ආගමික වතාවත් සහ මහජනතාව දැනුවත් කිරීමේ වැඩසටහන් ද අද දින පැවැත්වීමට සැලසුම් කර ඇත. පළමු සුනාමි රළපහර 2004 වර්ෂයේ දෙසැම්බර් 26 වන දින උදේ 08.00 ට පමණ ශ්‍රී ලංකාවේ වෙරළබඩ ප්‍රදේශයට කඩාවැදුණි. ඉන්දුනීසියානු සුමාත්‍රා දූපත ආශ්‍රිතව ඇති වූ රික්ටර් මාපක 9.2 ක භූමිකම්පාවෙන් ශ්‍රී ලංකාවට සහ කලාපයේ රටවල් ගණනාවකට සුනාමිය තත්වය ඇති විය. ශ්‍රී ලංකාව සුනාමි ඛේදවාචකය නිසා ජීවිත තිස් පන්දහසකට වඩා අහිමි වූ ඩොලර් මිලියන දස දහස් ගණනක් වටිනා දේපළ විනාශවීමෙන් දැඩිලෙස පීඩාවට පත් වූ රටකි."
    },
    {
        "content": "ශ්‍රී ලංකා යුද්ධ හමුදාවේ රෙජිමේන්තු 11 ක් නියෝජනය කරමින් විවිධ හැකියාවන් සහිත සෙබළුන් 700 කට අධික පිරිසක් මෙවර 22 වන වතාවට පැරා ක්‍රීඩා උළෙලේදී තරඟ වදී. ක්‍රීඩා උළෙල සිකුරාදා (දෙසැම්බර් 27) දින කොළඹ සුගතදාස ක්‍රීඩාංගණයේදී ආරම්භ විය. යුධ හමුදා මාධ්‍යට අනුව, යුධ හමුදා ක්‍රීඩක ක්‍රීඩිකාවන් දුනු විදීම, බැඩ්මින්ටන්, පාපැදි ධාවනය, වෙඩි තැබීම, මේස පන්දු, සවි එසවීම, රෝද පුටු මැරතන්, ටෙනිස්, බීච් වොලිබෝල්, ඔරු පැදීම, පිහිණීම ඇතුළු ජවන හා පිටිය ක්‍රීඩා ඉසව් සඳහා තෙදිනක් පුරා පැවැත්වෙන ක්‍රීඩා උළෙලේදී සහභාගී වනු ඇත. ක්‍රීඩා උළෙලේ ප්‍රධාන ආරාධිත අමුත්තා ලෙස ලුතිතන් ජෙනරාල් ශවේද්‍ර සිල්වා මහතා සහභාගී විය. ඔලිම්පික් පහත දැල්වීමෙන් පසුව සම්ප්‍රදායික ලෙස ක්‍රීඩා උළෙලේ ආරම්භය සනිටුහන් විය. පැරා ක්‍රීඩා උළෙල සඳහා අනුග්‍රාහකත්වය දක්වනු ලබන්නේ ඩයලොග් ආසියාටා පීඑල්සී විසිනි.   මෙම අවස්ථාවට යුධ හමුදා පැරා ක්‍රීඩා කමිටුවේ සභාපති මෙන්ම යුධ හමුදා මූලස්ථානයේ නියෝජ්‍ය මාණ්ඩලික ප්‍රධානී මේජර් ජෙනරාල් නිර්මාල් ධර්මරත්න, ජ්‍යෙෂ්ඨ යුද්ධ හමුදා නිලධාරීන් සහ සෙබළුන් විශාල පිරිසක් සහභාගී වී සිටියහ. වර්ෂ 1991 දී හමුදා ආබාධිත ක්‍රීඩා උළෙල නමින් ආරම්භ කල තරඟාවලිය පසුකාලීනව වර්ෂ 2010 වර්ෂයේ දී ශ්‍රී ලංකා යුද්ධ හමුදා පැරා ක්‍රීඩා තරඟාවලිය ලෙස නම් කරන ලදි.    තම ආබාධිත තත්වය නොසලකමින් විවිධ හැකියාවන්ගෙන් පරිපූර්ණ හමුදා සෙබළුන්ට ඔවුන්ගේ සහජ ක්‍රිඩා හැකියාවන් පෙන්නුම් කරවීමට මෙන්ම ඔවුන්ගේ මානසික ස්ථාවරත්වය සහ ක්‍රීඩා කුසලතා තවදුරටත් ඔප් නැංවීමට මහඟු අවස්ථාවක් මෙම ක්‍රීඩා උළෙල මගින් ලබාදේ.   ක්‍රීඩා උළෙලේ අවසානය සනිටුහන් කරමින් ඉදිරි (දෙසැම්බර් 29) දින පැරා ක්‍රීඩා උළෙලේ මහා සම්මාන උළෙල සහ අවසන් දින ක්‍රීඩක ක්‍රීඩිකාවන්ට සම්මාන පිරිනැමීම සිදුවේ."
    },
    {
        "content": "විශ්‍රාමික ත්‍රිවිධ හමුදා  සාමාජිකයින්ගේ ජීවන තත්ත්වය නංවාලීම සඳහා ආරම්භ කර ඇති සුභසාධන වැඩ සටහන් වල ප්‍රගතිය සමාලෝචනය කිරීම සඳහා තවත් සාකච්ඡා වටයක් ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න මහතාගේ ප්‍රධානත්වයෙන් සඳුදා (දෙසැම්බර් 30) සවස ආරක්ෂක අමාත්‍යාංශයේදී පැවැත්විණි. ජාතික සංවර්ධන අරමුණු සාක්ෂාත් කර ගැනීම සඳහා විශ්‍රාමික ත්‍රිවිධ හමුදා නිලධාරීන්ගේ විශේෂඥ දැනුම උපයෝගී කර ගැනීම සඳහා වන ව්‍යාපෘතිය යටතේ විශේෂ වැඩසටහනක් ක්‍රියාත්මක කෙරෙන අතර විශ්‍රාමික ත්‍රිවිධ හමුදාවේ සාමාජිකයින්ගේ සුභසාධන කටයුතු ප්‍රවර්ධනය කිරීම සඳහා ආරක්ෂක ලේකම්වරයා විශේෂ උනන්දුවක් දැක්වයි. ව්‍යාපෘතිය යටතේ ආරම්භ කරන ලද විවිධ වැඩසටහන් වල ප්‍රගතිය සමාලෝචනය කරන ලද අතර V4U - අන්තර්ජාලගත මෘදුකාංගයක් සහ දත්ත ගබඩාවක් හඳුන්වාදීම සාකච්ඡාවේදී සිදු කරන ලදී. අමාත්‍යාංශයේ ජේෂ්ඨ නිලධාරීන්, ආරක්ෂක හමුදා නිලධාරීන් සහ සහායක රාජ්‍ය ආයතනවල නියෝජිතයින් ද මෙම සාකච්ඡාවට සහභාගී වූහ. සන්නද්ධ හමුදා සාමාජිකයින්ට අවුරුදු 22 ක සේවා කාලය සම්පූර්ණ කිරීමෙන් පසුව විශ්‍රාම ගත හැකි වන අතර ඔවුන්ගෙන් සියයට 70% ක් පමණ විශ්‍රාම යන විට වයස අවුරුදු 42-45 ත් අතර වූ ග්‍රාමීය කෘෂිකාර්මික ප්‍රදේශවලින් පැමිණි ත්‍රිවිධ හමුදාවේ රාජකාරී කල අය වෙති. ඔවුන් නැවත සමාජයට එක්වන්නේ වසර ගණනාවක් ආරක්ෂක හමුදාවන්හි සේවය කිරීමෙන් ලත් ජාතික සංවර්ධන අරමුණු ඉටු කර ගැනීම සඳහා තවදුරටත් උපයෝගී කර ගත හැකි දැනුම හා පළපුරුද්ද සහිතවයි. ඔවුන් විශ්‍රාම යන කාලය වන විටත් ඔවුන් වයසින් තරුණ මෙන්ම ඔවුන්ගේ ඵලදායිතාව ඒ වන විටත් ඉහළ මට්ටමක පවතින බැවින්, ඔවුන්ගේ සේවාවන් සහ විශේෂඥතාව ලබා ගෙන අදාළ ක්ෂේත්‍රවල ඔවුන් සේවයේ යෙදවීම මගින් ජාතික සංවර්ධන අරමුණු සාක්ෂාත් කර ගැනීම සඳහා පමණක් නොව ඔවුන්ගේ ආදායම ද ඉහළ නැංවීම ව්‍යාපෘතියේ අරමුණයි. මෙම බහුවිධ ව්‍යාපෘතිය මඟින් විශ්‍රාමික රණවිරුවන්ගේ ජීවන තත්ත්වය ඉහළ නැංවීමටත්, ඔවුන්ව ජාතික සංවර්ධන ක්‍රියාවලියට ක්‍රියාකාරීව සම්බන්ධ කිරීමටත් හැකි වනු ඇත. කෘෂිකර්මාන්තය යනු ඔවුන්ගේ සේවාවන් සක්‍රීයව යෙදවිය හැකි ප්‍රධාන කේන්ද්‍රස්ථානයකි. ප්‍රතිලාභීන් සඳහා කෘෂිකාර්මික ක්‍රම සහ විශේෂිත වූ ශිල්පක්‍රම පිළිබඳව නිසි පුහුණුවක් හා දැනුවත් කිරීමක් ලබාදීම මෙම ව්‍යාපෘතියේ අරමුණයි ඒ සදහා කෘෂිකර්ම දෙපාර්තමේන්තුව විසින් කෘෂිකාර්මික පර්යේෂණ මධ්‍යස්ථානවල වැඩමුළු සහ පුහුණු වැඩසටහන් පවත්වනු ලැබේ. මීමැසි පාලනය ජනප්‍රිය කිරීම සඳහා මීමැස්සන් ද සපයනු ලැබේ. ජනාධිපති ලේකම් කාර්යාලයේ ආහාර නිෂ්පාදනය සඳහා වන ජාතික වැඩසටහන්, වැවිලි කර්මාන්ත අමාත්‍යාංශය, මහවැලි හා පරිසර කෘෂිකර්ම දෙපාර්තමේන්තුව, මහවැලි අධිකාරිය සහ ප්‍රාදේශීය සංවර්ධන බැංකුව මෙම ව්‍යාපෘතියට ආධාර සපයන රාජ්‍ය ආයතනයන් වේ."
    },
    {
        "content": "අද දින (දෙසැම්බර් 30) අමාත්‍යාංශ ශ්‍රවණාගාරයේදී පැවති උත්සවයකදී ආරක්ෂක අමාත්‍යාංශයේ සේවකයින්ගේ ළමුන් 500 කට වැඩි පිරිසකට පාසල් පොත්, බෑග් සහ සපත්තු සඳහා තෑගි වවුචර් පිරිනමන ලදී. අමාත්‍යාංශයේ සේවා වනිතා ඒකකය විසින් සංවිධානය කරන ලද මෙම උත්සවයේ ප්‍රධාන ආරාධිත අමුත්තා ලෙස චිත්‍රානි ගුණරත්න මහත්මිය සහභාගී විය. ප්‍රධාන ආරාධිත අමුත්තා විසින් උත්සවය අතරතුරදී සංකේතාත්මකව අමාත්‍යාංශ සේවකයින් 30 දෙනෙකු වෙත මෙම තෑගි බෙදාදීම සිදුකරන ලදී. මෙම තෑගි මෙම දරුවන්ට අධ්‍යාපනික දිරිගැන්වීමක් ලෙස මෙන්ම මෙම උත්සව සමයේදී ඔවුන්ගේ දෙමාපියන්ට සහන සැලසීමේ සුභසාධන පියවරක් ලෙසද පිරිනමන ලදී. සියළුම සේවා  සහ සිවිල් කාර්ය මණ්ඩල සේවකයින්ගේ පාසල් යන දරුවන් හට මෙම  තෑගි ලබා දී ඇත. මෙම අවස්ථාවට අමාත්‍යාංශයේ ජ්‍යෙෂ්ඨ නිලධාරීන්, හමුදා සම්බන්ධීකරණ නිලධාරී, සේවා වනිතා ඒකකයේ නිලධාරීන් සහ අමාත්‍යාංශ කාර්ය මණ්ඩලයේ නියෝජිතයින් පිරිසක් ද සහභාගී වූහ. මෙම වැඩසටහන  අමාත්‍යාංශ සේවකයින්ගේ සුභසාධනය සඳහා  අමාත්‍යාංශ සේවා වනිතා ඒකකය විසින් ආරම්භ කරන ලද  සුභසාධන වැඩ සටහන් වලින් එකකි."
    },
    {
        "content": "නත්තල් උත්සවය සැමරීම නිමිති කරගෙන යුද්ධ හමුදාව විසින් ඉකුත් අගහරුවාදා (දෙසැම්බර් 24) දින යාපනය ප්‍රදේශයේ අවශ්‍යතා සහිත ළමුන් වෙනුවෙන් පාපැදි සියයක් පරිත්‍යාග කරන ලදි.   යුද්ධ හමුදා මාධ්‍යට අනුව, බෙදාදෙන ලද මෙම පාපැදි සඳහා පෞද්ගලික සමාගමක් විසින් අනුග්‍රාහකත්වය ලබා දී ඇත.   මීට අමතරව, යාපනය ආරක්ෂක සේනා මූලස්ථානයේ පැවති මෙම වැඩසටහන අතරතුර තෝරාගත් පවුල් වෙනුවෙන් පොල් පැල බෙදා දීමක්ද සිදු විය. මෙම වැඩසටහන සඳහා යාපනයේ රඳගරු අති උතුම් ආචාර්ය ජස්ටින් බී. ඥාණප්‍රගසම් පියතුමන්, යාපනය ආරක්ෂක සේනා ආඥාපති මේජර් ජෙනරාල් රුවන් වනිගසූරිය, හමුදා නිලධාරින් සහ සිවිල් වැසියන් විශාල පිරිසක් සහභාගී විය. මේ අතර වන්නි භට පිරිස් විසින් ඉරිදා (දෙසැම්බර් 22) දින මැදවච්චිය ශාන්ත ජෝශප් දේවස්ථානයේදී නත්තල් බැති ගී ප්‍රසංගයක් සංවිධානය කරන ලද අතර පාසල් සිසුන් සහ ඔවුන්ගේ දෙමාපියන් විසින් ගීතිකා ගායනා කරන ලදි. හමුදා සාමාජිකයින් විසින් නත්තල් කැරොල් සඳහා සහභාගී වූ දරුවන් හට ත්‍යාග පිරිනැමීය. එම අවස්ථාවේදී තෝරාගත් දෘශ්‍යාබාධ සහිත කතෝලික පූජකවරුන් සහ සහෝදරියන් පිරිසකට ඇස් කණ්නාඩි පරිත්‍යාග කිරීමද සිදු විය."
    },
    {
        "content": "යුද තත්ත්වය හේතුවෙන් ආබාධිත වූ රණවිරුවන්ට දිවි ඇති තෙක් වැටුප් ගෙවීමට ආරක්ෂක අමාත්‍යවරයා ලෙස ජනාධිපති ගරු මෛත්‍රීපාල සිරිසේන මැතිතුමා ඉදිරිපත් කළ කැබිනට් සංදේශයට කැබිනට් මණ්ඩලයේ අනුමැතිය හිමි ව තිබේ. ඒ අනුව යුද තත්ත්වය හේතුවෙන් ආබාධිත වූ ත්‍රිවිධ හමුදාව් පොලිසියේ සහ විශේෂ කාර්ය බලකායේ සියලු සාමාජිකයන්ට තමන් විශ්‍රාම ගිය පසුව ද ඔවුන්ගේ අවසන් වරට ලැබු වැටුපට සමාන වැටුපක් ඔවුන් ජීවත්ව සිටින තාක් කල් ලබා දීමට කැබිනට් මණ්ඩල අනුමැතිය හිමිව ඇත. ආබාධිත රණවිරුවන්ගේ දීර්ඝකාලීන ඉල්ලීමක් වූ මෙම ගැටලුව විසඳීම පිළිබඳ ජනාධිපති ගරු මෛත්‍රීපාල සිරිසේන මැතිතුමා නිරන්තර අවධානයකින් කටයුතු කළ අතර ඒ අනුව අදාළ කැබිනට් සංදේශය සකස් කර පසුගිය සතියේ කැබිනට් මණ්ඩලය වෙත ඉදිරිපත් කෙරිණි. මුදල් අමාත්‍යාංශය ඉදිරිපත් කරන ලද සංශෝධනවලට යටත්ව අද දින ඊට කැබිනට් මණ්ඩල අනුමැතිය හිමි විය. අදාළ කැබිනට් සංදේශය මඟින් මෙම වැටුපට හිමිකම් කියන ආබාධිත රණවිරුවා මිය යාමෙන් පසු ඔහුගේ බිරිඳට හෝ වයස අවුරුදු 26ට අඩු දරුවන් සිටී නම් එම දරුවන්ට අදාළ වැටුප හිමිකර දීමට ද ජනාධිපතිතුමා විසින් යෝජනා කර තිබූ නමුත් මුදල් අමාත්‍යාංශයේ සංශෝධන අනුව කැබිනට් මණ්ඩල අනුමැතිය හිමිව තිබෙන්නේ අබාධිත රණවිරුවන්ට දිවි ඇති තෙක් වැටුප ලබාදීමට පමණි. අනුග්‍රහය: ජනාධිපති මාධ්‍ය ඒකකය"
    },
    {
        "content": "නික්ම යන 10 වන ත්‍රිවිධ හමුදා ආරක්‍ෂක මාණ්ඩලික ප්‍රධානී අද්මිරාල් රවීන්ද්‍ර සී. විජේගුණරත්න වෙත අද (31) දින උදෑසන බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ ආරක්‍ෂක මාණ්ඩලික ප්‍රධානී කාර්යාලය පිහිටා ඇති ස්ථානයේදී ත්‍රිවිධ හමුදා භටපිරිස් හමුදා සම්ප්‍රදායානුකූල සම්මාන ආචාර පෙළපාලියේ ගෞරවාචාරය පිරිනමනු ලැබීය. ශ්‍රී ලංකා සන්නද්ධ හමුදාවන්හී උසස්ම නිලය හොබවන අද්මිරාල් රවීන්ද්‍ර සී. විජේගුණරත්න වසර දෙකහමාරකට ආසන්න නිකැළැල් සේවා කාලයක් සම්පූර්ණ කිරීමෙන් අනතුරුව අද (දෙසැම්බර් 31) දින උදෑසන ආරක්‍ෂක මාණ්ඩලික ප්‍රධානී දූරයෙන් සමුගත්හ. ආරක්‍ෂක මාණ්ඩලික ප්‍රධානීතුමන්ගේ නික්ම යෑමේ උත්සවය සඳහා ත්‍රිවිධ හමුදාධිපතිවරුන්, වැඩබලන පොලිස්පතිතුමන් ඇතුළු ජ්‍යෙෂ්ඨ හමුදා නිලධාරින් විශාල පිරිසක් පැමිණ සිටියහ. ත්‍රිවිධ හමුදාවන් නියෝජනය කරමින් යුද්ධ හමුදාධිපති ලුතිතන් ජෙනරාල් ශවේන්දු සිල්වා විසින් ආරක්‍ෂක මාණ්ඩලික ප්‍රධානීතුමන් පිළිගැනීමෙන් අනතුරුව දිනයේ උත්කර්ෂවත් කෙටි උත්සවය ආරම්භ කරනු ලැබීය. ප්‍රධාන පීඨීකාවේ දී යුද්ධ හමුදාධිපති ලුතිනන් ජෙනරාල් සිල්වා ඇතුළු ත්‍රිවිධ හමුදාධිපතිවරුන්ට පෙරමුණ ගෙන සිටි ආරක්‍ෂක මාණ්ඩලික ප්‍රධානී අද්මිරාල් රවීන්ද්‍ර සී. විජේගුණරත්න වෙත හමුදා සම්ප්‍රදායානුකූල සම්මාන ආචාර පෙළපාළියේ ගෞරවාචාරය පුද කළේය. නික්ම යන ආරක්‍ෂක මාණ්ඩලික ප්‍රධානීතුමන් ආරක්‍ෂක මාණ්ඩලික ප්‍රධානී කාර්යාලයේ කාර්යය මණ්ඩලය සමඟ අදහස් කිහිපයක් හුවමාරු කරගනු ලැබූ අතර ඔවුන්ගෙන් ලද සහයෝගය වෙනුවෙන් එතුමන්ගේ ස්තූතිය ද ඔවුන් වෙත පුද කළේය. අනතුරුව, එතුමන් සියලු නිල තේ පැන් සංග්‍රහයක් සඳහා සහභාගී වීමෙන් අනතුරුව දිනයේ වැඩ කටයුතු නිමා විය. ආරක්‍ෂක මාණ්ඩලික ප්‍රධානීතුමන් නික්ම යාමට ප්‍රථම අග්‍රාමාත්‍යතුමන් සහ ආරක්‍ෂක ලේකම්තුමන් ද හමුවිය. නික්ම යන ආරක්‍ෂක මාණ්ඩලික ප්‍රධානීතුමන් හට ගෞරව සම්මාන පිරිනැමීම සඳහා ත්‍රිවිධ හමුදාධිපතිවරුන්, ත්‍රිවිධ හමුදා ජ්‍යෙෂ්ඨ නිලධාරින් මෙන්ම යුද්ධ, නාවික සහ ගුවන් හමුදා භටපිරිස් විශාල පිරිසක් පැමිණ සිටියහ. ශ්‍රී ලංකාව තුල පැවති යුද්ධය උත්සන්න වීමත් සමඟ භෞමික අඛණ්ඩතාව වෙනුවෙන් ත්‍රිවිධ හමුදාවන් හා පොලීසිය විවිධ මෙහෙයුම් ක්‍රියාත්මක කරනු ලැබූ අතර එම මෙහෙයුම් සම්බන්ධීකරණය කිරීමේ අවශ්‍යතාවය හේතුවෙන් වර්ෂ 1985 දී ආරක්‍ෂක මාණ්ඩලික ප්‍රධානී කාර්යාලය ස්ථාපිත කරනු ලැබීය. වර්ෂ 1999 වන විට පැවති සිවිල් ඒකාබද්ධ මෙහෙයුම් කාර්යාංශය වෙනුවට එම වසරේදී ඒකාබද්ධ මෙහෙයුම් මූලස්ථානය ස්ථාපිත කරනු ලැබීය. එහිදී, ආරක්‍ෂක මාණ්ඩලික ප්‍රධානීතුමන්ගේ රාජකාරි 2009 අංක 35 දරණ ආරක්‍ෂක මාණ්ඩලික ප්‍රධානී පනත මගින් දීර්ඝ කරන ලදී. :"
    },
    {
        "content": "ශ්‍රී ලාංකීය ඉතිහාසයේ නව පිටුවක් පෙරළමින් ‘නෙළුම් කුළුණ’ අතිගරු ජනාධිපති මෛත්‍රීපාල සිරිසේන මහතා විසින් අද දින  (2019 සැප්තැම්බර් 16) විවෘත කරන ලදී. අද සන්ධ්‍යාවේ පැවති විචිත්‍රවත් උත්සවයකදී අතිගරු ජනාධිපති මෛත්‍රීපාල සිරිසේන මහතා විසින් දකුණු ආසියාවේ උසම කුලුන චාරිත්‍රානුකූලව විවෘත කරන ලදී.       එම ස්ථානයට පැමිණි අතිගරු ජනාධිපතිතුමන් ආරක්‍ෂක අමාත්‍යංශයේ ලේකම් ජෙනරාල් එස්.එච්.එස්.කෝට්ටෙගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතා විසින් ඉතා උණුසුම් අයුරින් පිළිගන්නා ලදී. පිළිගැනීමේ කතාව ආරක්ෂක ලේකම්තුමන් විසින් සිදු කරන ලද අතර  විදුලි සංදේශ නියාමන කොමිෂන් සභාවේ සභාපති වන්නේද එතුමන්ය. ඇමෙරිකානු ඩොලර් මිලියන 104 මුදලක් වැයකර මෙම මීටර් 356 ක් උසැති කුලුන ඉදිකර ඇත.විදුලි සංදේශ සේවා, විකාශන සහ රූපවාහිනී සම්ප්‍රේෂණ පහසුකම් වලට අමතරව බහු ක්‍රියාකාරී කුළුණ තුල  අවන්හල් සහ ශ්‍රවණාගාර ද ඉදිකර ඇත.මීටර් 90 ක් පමණ උස කුළුණ  මුදුනේ ඇති ‘ඇන්ටෙනා කුළුණ’ රූපවාහිනී නාලිකා 20 ක්, එෆ්එම් රේඩියෝ නාලිකා 50 ක් සහ විදුලි සංදේශ සේවා සැපයීම සඳහා ඉදිකර ඇත. නගරය තුල විශේෂිත වූ සලකුණක් වන්නේ කුලුනෙහි පස්වන අදියරේ ඉදිකර ඇති භ්‍රමණය වන අවන්හල හා  ඉහළින් ඇති පොහොට්ටුවක හැඩැති කොටසයි. පොළව මට්ටමේ සිට මීටර 244 ක් ඉහල නිරීක්ෂණ තට්ටුවේ සිට නරඹන්නන් හට  විශ්මයජනක අත්දැකීමක් ලබා ගත හැකිය. මෙම ඓතිහාසික අවස්ථාව සනිටුහන් කිරීම සදහා අතිගරු ජනාධිපති මෛත්‍රීපාල සිරිසේන මහතා සහ ශ්‍රී ලංකා චීන තානාපති අතිගරු චෙන්ග් ක්ෂූවාන් (Cheng Xueyuan) මහතා අතර  සමරු සිහිවටන හුවමාරුවක්ද සිදු විය.     නෙළුම් කුළුණේ නිල වෙබ් අඩවිය ද ජනාධිපතිවරයා විසින් අන්තර්ජාලයට දියත් කරන ලදී   මෙම විශේෂ අවස්ථාව සනිටුහන් කිරීම සඳහා විශේෂ සමරු මුද්දරයක් ද නිකුත් කරන ලදී. නෙළුම් කුළුණ ඉදිකිරීමේ ව්‍යාපෘතිය සදහා අවශ්‍ය අරමුදල් සපයනු ලැබුවේ විදුලි සංදේශ නියාමන කොමිෂන් සභාව සහ චීනයේ එක්සිම් බැංකුව විසිනි. මෙම අවස්ථාවට කථානායක ගරු කරු ජයසූරිය මහතා, චීන තානාපතිතුමන්, මැති ඇමතිවරුන්, පාර්ලිමේන්තු මන්ත්‍රීවරුන්, ජේෂ්ඨ රාජ්‍ය නිලධාරින්, යුධ සහ නාවික හමුදාධිපතිවරුන් සහ විශේෂ අමුත්තන් විශාල පිරිසක් සහභාගී විය."
    },
    {
        "content": "රුපියල් මිලියන 750ක් වටිනා මත්ද්‍රව්‍ය සහ පුපුරණ ද්‍රව්‍ය හඳුනාගැනීමේ අති නවීන යන්ත්‍ර ඇතුළු සෝදිසි කිරීමේ උපකරණ චීන රජයෙන් ශ්‍රී ලංකාවට පරිත්‍යාග කර තිබෙන අතර එම උපකරණ චීන තානාපති Chang Xueyuan මහතා විසින් අද (27) පෙරවරුවේ ජනාධිපති කාර්යාලයේ දී ජනාධිපති ගරු මෛත්‍රීපාල සිරිසේන මැතිතුමා වෙත නිල වශයෙන් භාර දෙනු ලැබීය. ජනාධිපතිතුමාගේ ඉල්ලීම පරිදි මෙම අති නවීන යන්ත්‍ර චීන රජය ශ්‍රී ලංකාවට ලබා දී තිබෙන අතර එවන් අති නවීන උපකරණ මත්ද්‍රව්‍ය වැටලීම් සහ මහජන ආරක්ෂාව වෙනුවෙන් ශ්‍රී ලංකා ආරක්ෂක අංශ යොදවා ගන්නා පළමු අවස්ථාව මෙය වීම ද විශේෂත්වයකි. මීටර් 05ක සීමාව ඇතුලත සිටින පුද්ගලයන් සහ භාණ්ඩ අතර සඟවා ඇති පුපුරණ ද්‍රව්‍ය සහ මත්ද්‍රව්‍ය ස්වංයක්‍රීයව හඳුනා ගැනීම සඳහා සකස් කළ විශේෂ රොබෝ යන්ත්‍ර 03 ක් මෙම උපකරණ අතර වේ. එම එක් යන්ත්‍රයක වටිනාකම රුපියල් මිලියන 85.5 කි. පුද්ගලයන් විසින් ශරිරයේ සගවා ගෙන පැමිණෙන පුපුරණ ද්‍රව්‍ය සහ අවිආයුධ ස්වයංක්‍රීයව හඳුනා ගැනිම සඳහා සකස් කළ එකක් රුපියල් මිලියන 90.5ක් වටිනා Explosive Detector යන්ත්‍ර 03ක් ද මේ අතර වේ. ගමන් මලු සහ පාර්සල් ගමන් කරවීම මගින් එහි සගවා ඇති පුපුරණ ද්‍රව්‍ය සහ මත්ද්‍රව්‍ය ස්වයංක්‍රීයව හඳුනා ගැනීම සඳහා සකස් කළ විශේෂ යන්ත්‍රයක් වන X-Ray Security Inspection System යන්ත්‍ර 50ක් ද මීට ඇතුළත් අතර එක් යන්ත්‍රයක් මිලියන 4.2ක් වන එම යන්ත්‍රවල මුළු වටිනාකම රුපියල් මිලියන 210.5කි. අවි ආයුධ ක්ෂණිකව හඳුනා ගැනීමේ හැකියාව ඇති Walk Through Safety Inspection Gates යන්ත්‍ර 25 ක් ද චීන රජය විසින් ශ්‍රී ලංකාවට ලබාදී තිබෙන අතර එම උපකරණවල සමස්ත වටිනාකම රුපියල් මිලියන 6.5 කි. වාහන ස්කෑන් කර එහි සගවා ගෙන එන පුපුරණ ද්‍රව්‍ය සහ අවිආයුධ එම වාහනය පරික්ෂා කරන නිලධාරියා හට ක්ෂණිකව හඳුනා ගැනීමේ හැකියාව ඇති Hand Held Vehicle Scanners යන්ත්‍ර 25 ක් ද මේ අතර වේ. එහි මුළු වටිනාකම රුපියල් මිලියන 3.2කි. පුද්ගලයන් සඟවාගෙන යන අවි ආයුධ ක්ෂණිකව හඳුනා ගැනීමේ හැකියාව ඇති රුපියල් මිලියන 2.75ක් වටිනා Hand Held Metal Detectorයන්ත්‍ර 500ක් ද ආරක්ෂක අංශවල ප්‍රයෝජනය සඳහා චීනයෙන් ශ්‍රී ලංකාවට ලබා දී තිබේ. චීන රජයේ විශේෂ නියෝජිත පිරිසක් ද මෙම අවස්ථාවට එක්ව සිටියහ. අනුග්‍රහය: ජනාධිපති මාධ්‍ය ඒකකය"
    },
    {
        "content": "වැඩබලන ආරක්‍ෂක මාණ්ඩලික ප්‍රධානී (CDS) සහ යුද්ධ හමුදාධිපති ලුතිනන් ජෙනරාල් ශවේන්ද්‍ර සිල්වා මහතා සන්නද්ධ හමුදාවන්හී සේනාධිනායක අතිගරු ජනාධිපති ගෝඨාභය රාජපක්‍ෂ මහතාගේ දැක්මට අනුව රටේ සහ මහජනතාවගේ ආරක්ෂාව උපරිම ලෙස සහතික කරන බවට ප්‍රතිඥා දුන්නේය. ලුතිතන් ජෙනරාල් සිල්වා මහතා සිය කාර්යාලයේදී රාජකාරි භාර ගැනීමෙන් අනතුරුව මාධ්‍යවේදීන් අමතමින් ත්‍රිවිධ හමුදාවන්ට, පොලිසියට සහ සිවිල් ආරක්ෂක දෙපාර්තමේන්තුව සිය රාජකාරි ඉටු කිරීම සඳහා පූර්ණ සහාය ලබා දෙන බවට සහතික විය.  “අද ලෝකයේ සන්නද්ධ හමුදාවන්ගේ ප්‍රවණතාව වන්නේ හුදකලාව ක්‍රියාත්මක වීම නොව සියලු හමුදාවන් සමඟ එකමුතුව කටයුතු කිරීමයි අතිගරු ජනාධිපති ගෝඨාභය රාජපක්ෂ සහ ආරක්ෂක ලේකම් මේජර් ජෙනරාල් කමල් ගුණරත්න මහතාගේ මග පෙන්වීම ඇතිව ත්‍රිවිධ හමුදාව, පොලීසිය සහ සිවිල් ආරක්ෂක දෙපාර්තමේන්තුව එකට එක්කරමින් ආරක්ෂාව සහතික කිරීම සඳහා කටයුතු කිරීමට මම සම්පූර්ණයෙන්ම කැපවෙනවා” ඔහු පැවසිය. ත්‍රිවිධ හමුදාව සහ පොලිසිය අතීතයේ දී අන්‍යෝන්‍ය සහයෝගයෙන් කටයුතු කළ ආකාරය ඔහු ඒ අවස්ථාවේදී සිහිපත් කළේය. වැඩබලන ආරක්‍ෂක මාණ්ඩලික ප්‍රධානී පිළිගැනීම සඳහා ත්‍රිවිධ හමුදා සම්මාන ආචාර පෙළපාලියක් බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී සංවිධානය කර තිබුණි. මෙම අවස්ථාව සදහා ශ්‍රී ලංකා යුද හමුදා ස්වේච්ඡා බළසේනාවේ සේනාවිධායක මේජර් ජෙනරාල් ජගත් ගුණවර්ධන,බටහිර ආරක්‍ෂක සේනා ආඥාපති මේජර් ජෙනරාල් මහින්ද මුදලිගේ,යුද්ධ හමුදා මුලස්ථානයේ උපකරණ මාස්ටර් ජෙනරාල් මේජර් ජෙනරාල් එම් ඒ ඒ ඩි සිරිනාග, යුද්ධ හමුදා මුලස්ථානයේ යුධෝපකරණ මාස්ටර් ජෙනරාල් මේජර් ජෙනරාල් සී එම් ඩි පී චන්ද්‍රසේකර, යුද්ධ හමුදා මුලස්ථානයේ යුද සේවා ලේකම් මේජර් ජෙනරාල් පී ජේ ගමගේ ඇතුළු ත්‍රිවිධ හමුදා නිළධාරින් විශාල පිරිසක් සහභාගී විය."
    },
    {
        "content": "සංගීතයට පෙම්බැඳි සුවහසක් සංගීත ලෝලී රසික රසිකාවියන් වෙත මෙතෙක් නොලද නව සංගීතමය අත්දැකීමක් තිලිණ කරමින් \"උදාරයි ඔබ\" සංගීත ප්‍රසංගය අද (සැප්තැම්බර් 14) දින සවස නෙලුම් පොකුණ රඟහලේදී සාර්ථකව පවත්වන ලදී. සංගීත ක්ෂේත්‍රයේ ප්‍රවීණ ගායක ගායිකාවන් සහ නව පරපුරේ ගායක ගායිකාවන් සුසංයෝගයකින් සංගීතවත්වූ මෙතෙක් කිසිදා දක්නට නොලැබුණු අති විශිෂ්ට සංගීත ප්‍රසංගයක් පැමිණ සිටි ප්‍රේක්‍ෂකයන්ට රසවිදීමට අවස්ථාව සැලසිනි. මෙම අවස්ථාවට ප්‍රධාන ආරාධිත අමුත්තා ලෙස ගරු ජනාධිපති මෛත්‍රීපාල සිරිසේන මැතිතුමන් සහභාගී විය. කථානායක කරු ජයසූරිය මහතාද විශේෂ ආරාධිත අමුත්තෙකු ලෙස මෙම අවස්ථාවට සහභාගී විය. ආරක්‍ෂක අමාත්‍යංශයේ ලේකම් ජෙනරාල් එස්.එච්.එස්.කෝට්ටෙගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතා සහ ආරක්‍ෂක අමාත්‍යාංශයේ සේවා වනිතා ඒකකයේ සභාපතිනිය වන සෝනියා කොට්ටෙගොඩ මහත්මිය විසින් එම ස්ථානයට පැමිණි ගරු ජනපතිතුමන් උණුසුම් අයුරින් පිළිගන්නා ලදී. පිළිගැනීමේ දේශනය කරමින් කෝට්ටෙගොඩ මහත්මිය විසින් මෙම ව්‍යාපෘතියේ අරමුණවන රණවිරුවන්ට සහ ඔවුන්ගේ පවුල්වලට ලැබෙන ප්‍රතිලාභ පිළිබඳව කෙටියෙන් විස්තර කලේය. ආරක්‍ෂක අමාත්‍යංශයේ සේවා වනිතා ඒකකයේ සභාපතිනිය සෝනියා කොට්ටේගොඩ මැතිනියගේ සංකල්පයක් මත ත්‍රිවිධ හමුදා, පොලිසියේ  සහ සිවිල් ආරක්‍ෂක දෙපාර්තමේන්තුවේ සාමාජිකයන්ගේ සහ ඔවුන්ගේ පවුල්වල සාමාජිකයන් උදෙසා වෘත්තීය පුහුණු මධ්‍යස්ථානයක් ස්ථාපිත කිරීම සදහා අවශ්‍ය අරමුදල් රැස්කරගැනීමේ අරමුණින් මෙම  සංගීත ප්‍රසංගය සංවිධානය කරන ලදී. යෝජිත ව්‍යාපෘතිය මගින් ආගන්තුක සත්කාර කළමනාකරණය,  භාෂා සහ තොරතුරු තාක්‍ෂණය යනාදී ක්ෂේත්‍රයන්ට අදාලව වෘත්තීය පුහුණුව ලබාදීමට අපේක්ෂා කෙරේ. මෙම ප්‍රසංගයට ප්‍රවීණ සහ නව පරපුරේ ජනප්‍රිය ගායක ගායිකාවන් වන  ටී එම් ජයරත්න, එඩ්වඩ් ජයකොඩි, චරිතා ප්‍රියදර්ශනී,  කීර්ති පැස්කුවෙල්,  සුනිල් එදිරිසිංහ, සුජාතා අත්තනායක, භාතිය ජයකොඩි, සන්තුෂ් වීරමන්, දීපිකා ප්‍රියදර්ශනී, ධනපාල උඩවත්ත, උමාරියා සිංහවංශ, ලතා වල්පොල, ධනුෂ දිසානායක, සහ සංඛ දිනෙත් යන කලාකරුවන් සහභාගී විය. ත්‍රිවිධ හමුදාවේ, පොලීසියේ සහ සිවිල් ආරක්‍ෂක දෙපාර්තමේන්තුවේ කලාකරුවන් සහ සංගීත කණ්ඩායම්ද ප්‍රසංගය වර්ණවත් කිරීමට දායකත්වය ලබාදෙන ලදී. ව්‍යාපාර ලෝකයේ නම් දැරූ  ආයතන ගණනාවක් සහ තනි පුද්ගල දානපතියන් රණවිරු සුබසාධනය උදෙසා සිදුකිරීමට යන මෙම වැඩසටහන වෙනුවෙන් ඔවුන්ගේ දායකත්වය ලබා දී ඇත . එල් ඕ එල් සී හෝල්ඩින්ස් පීඑල්සී, ශ්‍රී ලංකා රක්‍ෂකණ සංස්ථාව, හේලීස් ඇඩ්වාන්ටිස් ලිමිටඩ්, ලාෆ්ස් ගෑස් පිඑල්සී, සීමාසහිත ලංකා පුවත්පත් (පුද්),ඩබ් ටී එස් ගෘප්, සීමාසහිත මෙට්‍රොපොලිටන් කොමියුනිකේෂන්ස් (පුද්)  ආයතනික අනුග්‍රාහකයන් වන අතර මධුර වික්‍රමරත්න මහතා, සුරේෂ් ප්‍රනාන්දු මහතා, චන්දි මහතා රොහාන් අතුරලිය මහතා ස්වේච්ඡාවෙන් මෙම වැඩසටහන සාර්ථක කර ගැනීම සදහා පෞද්ගලික ධනය පරිත්‍යාග කල පරිත්‍යාගශීලීන්ගෙන් කිහිප දෙනෙකි. ආරක්‍ෂක රාජ්‍ය අමාත්‍යංශයේ ලේකම්, එන්කේජීකේ නැම්මෙවත්ත මහතා, ජ්‍යෙෂ්ඨ රාජ්‍ය නිලධාරීන්, ආර්ක්‍ෂක මාණ්ඩලික ප්‍රධානී, ත්‍රිවිධ හමුදාපතිවරු, හිටපු හමුදාපතිවරු සහ විශේෂ ආරාධිතයින් රැසක් මේ අවස්ථාවට සහභාගී විය."
    },
    {
        "content": "පාස්කු ඉරිදා කුරිරු ත්‍රස්තවාදී ප්‍රහාරය විසින් මතු කළ දැඩි අභියෝග මධ්‍යයේ සහජීවන ක්‍රියාදාමය ශක්තිමත් කිරීමට ජනාධිපති ගරු මෛත්‍රීපාල සිරිසේන මැතිතුමා ප්‍රමුඛ රජය ගෙන යන ලද වැඩපිළිවෙළ පොදු රාජ්‍ය මණ්ඩල, එක්සත් ජාතීන්ගේ හා දකුණු ආසියාව පිළිබඳ බ්‍රිතාන්‍ය රාජ්‍ය අමාත්‍ය බ්‍රිතාන්‍ය විම්බල්න්ඩන් හි තරික් අහ්මඩ් සාමිවරයාගේ (Lord Tariq Ahmed of wimblendon) පැසසුමට ලක් වෙයි. ගෝලීය තර්ජනයක් බවට පත් ව ඇති සියලු ම ආකාරයේ ත්‍රස්තවාදයට එරෙහි ව සටන් කිරීම සඳහා ජාත්‍යන්තර සහයෝගීතාවයෙහි ඇති වැදගත්කම ද ඔහු අවධාරණය කළේ ය. ශ්‍රී ලංකාවේ කෙටි සංචාරයක නිරත අහ්මඩ් සාමිවරයා ඊයේ (01) කොළඹ ජනාධිපති නිල නිවසේ දී ජනාධිපති ගරු මෛත්‍රීපාල සිරිසේන මැතිතුමා හමු විය. අන්තවාදී මානසිකත්වයකින් යුත් පුද්ගලයන්ගේ ප්‍රචණ්ඩකාරී ක්‍රියා ආගමක් විසින් කිසිවිට අනුමත නොකරන බව ද සාමිවරයා මෙහි දී සඳහන් කළේ ය. පාස්කු ඉරිදා ප්‍රහාරයෙන් අනතුරුව ආරක්ෂක තත්ත්වය ශක්තිමත් කිරීම සඳහා සහ ත්‍රස්තවාදී සිදුවීම් සහ ඉස්ලාම් ත්‍රස්තවාදීන්ගේ විදෙස් සබඳතා විමර්ශනයට ශ්‍රී ලංකා බුද්ධි අංශ වෙත සහ පොලිසියට ලබා දුන් සහයෝගය පිළිබඳව ජනාධිපතිතුමා මෙහිදී එක්සත් රාජධානිය වෙත සිය කෘතඥතාවය පිරිනැමීමට ද කටයුතු කළේය. පොදු රාජ්‍ය මණ්ඩලය විසින් දිගු කලක් පුරා ශ්‍රී ලංකාවට ලබාදෙන සංවර්ධන ආධාර පිළිබඳව ද ජනාධිපතිතුමා මෙහි දී කෘතවේදී ව සිහිපත් කළ අතර අහ්මඩ් සාමිවරයා සඳහන් කළේ පොදු රාජ්‍ය මණ්ඩලය යනු පුද්ගල, පොදු හරයන් සහ ඓතිහාසික බැඳීමෙන් යුත් ජාලයක් බවයි. කාලගුණික විපර්යාස වැනි පාරිසරික ගැටලු සඳහා සහය වීමේ හැකියාව පොදු රාජ්‍ය මණ්ඩලය සතු බව ද බ්‍රිතාන්‍ය අමාත්‍යවරයා සඳහන් කළේය. මෙම අවස්ථාවට ජනාධිපති ලේකම් උදය ආර්. සෙනෙවිරත්න මහතා සහ ශ්‍රී ලංකාවේ බ්‍රිතාන්‍ය මහ කොමසාරිස් Sarah Hulton මහත්මිය ද එක්ව සිටියහ. අනුග්‍රහය: ජනාධිපති මාධ්‍ය ඒකකය"
    },
    {
        "content": "ජපානයේ අධිරාජ්‍යයා ලෙස අලුතින් පත් වූ නරුහිතෝ අධිරාජ්‍යයාගේ අභිෂේක මංගල්‍යයට සහභාගීවිම සඳහා ජනාධිපති ගරු මෛත්‍රීපාල සිරිසේන මැතිතුමා අද (21) උදෑසන ජපානය බලා පිටත්ව ගියේය. ඒ ජපාන රජයෙන් ලැබුණු විශේෂ නිල ආරාධනය පරිදි ය. ලෝක නායකයෝ රැසක් සහභාගීවන මෙම උත්සවය හෙට දහවල් ටෝකියෝ නුවර ඉම්පීරියල් රජමාලිගාවේ දී පැවැත්වෙන අතර, උත්සවයෙන් අනතුරුව නව අධිරාජ්‍යයා, රාජ්‍ය නායකයන්, වෙනුවෙන් පවත්වන භෝජන සංග්‍රහට ද ජනාධිපතිතුමා එක් වනු ඇත. මෙම සංචාරයේ දී ජනාධිපතිතුමා ජපාන අගමැති ෂින්සෝ අබේ මහතා හමුවීමට ද නියමිතව තිබේ. ජපානයේ අධිරාජ්‍යා ලෙස සිටි අකිහිතෝ අධිරාජ්‍යා වසර 30කට පසු ඉකුත් මැයි මාසයේ සිය ධූරයෙන් ඉවත්වන ලද්දේ 1817න් පසු එලෙස තම ධූරය අත්හරින ලද ප්‍රථම ජපාන අධිරාජ්‍යයා බවට පත්වෙමිනි. 2019 මැයි 01 වන දින ඔටුන්න හිමි කුමරු වන නරුහිතෝ ජපානයේ 126 වන අධිරාජ්‍යයා වශයෙන් පත් විය. : ජනාධිපති මාධ්‍ය ඒකකය"
    },
    {
        "content": "කටුකුරුන්ද විශේෂ කාර්ය බලකා පුහුණු පාසලේදී අද දින (ඔක්තෝබර් 05) පැවති 76 වන මුලික වන සටන් පාඨමාලාවේ විසිර යාමේ පෙළපාලියේ ප්‍රධාන ආරාධිත අමුත්තා ලෙස අතිගරු ජනාධිපති මෛත්‍රීපාල සිරිසේන මැතිතුමන් සහභාගී විය. විශේෂ කාර්ය බලකා පුහුණු පාසල වෙත පැමිණි ජනපතිතුමන් වැඩබලන පොලිස්පති සීඩී වික්‍රමරත්න මහතා විසින් උණුසුම් අයුරින් පිළිගනු ලැබීය. විසිර යාමේ පෙළපාලිය සදහා ආරක්‍ෂක අමාත්‍යංශයේ ලේකම් ජෙනරාල් එස්.එච්.එස්.කෝට්ටෙගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතාද සහභාගී විය. පුහුණු පාසලේ රණවිරු ස්මාරකයට පුෂ්පෝපහාර දැක්වීමෙන් අනතුරුව එම පරිශ්‍රයේ ස්ථාපිත කර තිබූ රසායනික, ජෛව විද්‍යාත්මක, විකිරණශීලී න්‍යෂ්ටික හා පුපුරණ ද්‍රව්‍ය  ආරක්ෂක මෙහෙයුම් නිරීක්ෂණ ජාතික මධ්‍යස්ථානය විවෘත කිරීමද ජනපතිතුමන් විසින් සිදුවිය. මෙම විසිර යාමේ පෙළපාලියේදී මුලික පුහුණුව සාර්ථකව හදාරන ලද ආධුනික උප පොලිස් පරීක්ෂකවරු 50 දෙනෙකු, ආධුනික පොලිස් ‍කොස්තාපල්වරු 183 දෙනෙකු, ආධුනික පොලිස් කොස්තාපල්වරියන් 41 දෙනෙකු විසිර යන ලදී. පුහුණු පාඨමාලාවේ විශේෂ දක්ෂතා දක්වන ලද නිලධරයින් හට සහතික සහ සම්මාන ප්‍රධානය අතිගරු ජනපතිතුමන් අතින් සිදු විය. විසිර යාමේ පෙළපාලිය විචිත්‍රවත් කරමින් පැරෂුට් සංදර්ශනයක් ඇතුළු විශේෂ සංදර්ශනය කිහිපයක් පැමිණ සිටි අයවළුන්ට දැකබලා ගැනීමට හැකි විය.  ඉන් අනතුරුව රුස්ව සිටි පිරිස ඇමතූ අතිගරු ජනපතිතුමන් රටේ පොදු ජනතාව අතර පොලිස් විශේෂ කාර්ය බළකාය ඉහල පිළිගැනීමක් සහ විශ්වාසයක් තිබෙන බවත් රටේ ආරක්ෂාව සහ සාමය පවත්වාගෙන යාම වෙනුවෙන් සිදු කරන ලද සේවය වෙනුවෙන් සිය ප්‍රශංසාව පුද කර සිටියේය. මෙම අවස්ථාව සිහිවනු වස් ජනපතිතුමන් වෙත සමරු තිළිණයක්ද පිළිගැන්විය. මෙම අවස්ථාව සදහා රාජ්‍ය නිළධාරින්, විශේෂ කාර්ය බලකා අණදෙන නිලධාරි ජ්‍යෙෂ්ඨ නියෝජ්‍ය පොලිස්පති එම් ආර් ලතීෆ්, ත්‍රිවිධ හමුදා ජ්‍යෙෂ්ඨ නිලධාරීන්, පොලිස් විශේෂ කාර්ය බළකායේ ජ්‍යෙෂ්ඨ නිලධාරින්, ආගමික නායකයින් සහ විසිර යන ආධුනික නිලධරයින්ගේ පවුල්වල සාමාජිකයින් විශාල සංඛ්‍යාවක්ද සහභාගී විය."
    },
    {
        "content": "මහනුවර වාර්ෂික ඇසල පෙරහැර සමයේදී ජනතාවගේ සහ ස්ථානයන්හි උපරිම ආරක්ෂාව සහතික කිරීම සඳහා ගත හැකි සියලු ක්‍රියාමාර්ග සහ, ඕනෑම තර්ජනයකට හෝ සිදුවීමකට මුහුණ දීමට ත්‍රිවිධ හමුදාව සහ පොලිසිය විසින් උතුම් ආගමික කටයුත්තක් වන පෙරහැර දිනයන්හිදී සාමූහිකව ක්‍රියාත්මක විය යුතු බවත් මේ සම්බන්ධයෙන් අතිගරු ජනාධිපතිතුමන් විසින් විශේෂ උපදෙස් නිකුත් කර ඇති බව ආරක්‍ෂක අමාත්‍යාංශයේ ලේකම් ජෙනරාල් එස්.එච්.එස්.කෝට්ටෙගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතා විසින් අද (ජූලි  ) දින ත්‍රිවිධ හමුදාව සහ පොලිසිය සමග අමාත්‍යාංශ පරිශ්‍රයේදී ඇසල පෙරහැර සදහා වන ආරක්‍ෂක පියවර පිළිබද විශේෂ ප්‍රගති සමාලෝචන රැස්වීමේදී පවසා සිටින ලදී. දිවයිනේ ඉහළ පෙළේ ආරක්‍ෂක අංශයන්හි සාමාජිකයින් සහභාගී වූ මෙම රැස්වීමේදී දින   ක් පුරා පැවැත්වෙන දර්ශනීය සංස්කෘතික අවස්ථාවට ඓතිහාසික කඳුකර අගනුවරට එකතුවන සිය දහස් ගණනක් වන බැතිමතුන් එනම් විදේශීය සංචාරකයින්ද ඇතුලත්ව සහභාගී වන සියළු ජනතාවගේ සහ ස්ථානවල ආරක්ෂාව සහතික කිරීම පිලිබදව කරුණු සාකච්ඡාවට බඳුන් විය. ඇසල පෙරහැරට මාස දෙකකට පෙර සිට බලධාරීන් විසින් ඇසල පෙරහැර (සංස්කෘතික සංදර්ශනය) සඳහා වන ආරක්‍ෂක කටයුතු ආරම්භ කර ඇති අතර පෙරහැර අගෝස්තු   වන දින ආරම්භ වී ඉදිරි දින දහය පුරා පැවැත්වේ. මේ වසරේ අපේ‍්‍රල් මාසයේ සිදුවූ අවාසනාවන්ත පාස්කු ඉරිදා බෝම්බ ප‍්‍රහාරයෙන් පසුව පැන නැගී ඇති තර්ජනයන්ට මුහුණ දීමට හැකි වන ආකාරයේ විශේෂ ආරක්‍ෂක විදිවිධානයන් ක්‍රියාත්මක වනු ඇත. මේ වසරේ ක්‍රියාත්මක වන විශේෂ ආරක්‍ෂක විධිවිධානයන් ශක්තිමත් කිරීම සඳහා ත්‍රිවිධ හමුදාව,පොලීසිය සහ සහ විශේෂ කාර්ය බලකාය ඔවුන්ගේ බුද්ධි අංශ සහ අවි ආයුධ භාවිතා කරනු ඇත. නගරයට පිවිසෙන සියලුම ස්ථාන මාර්ග බාධක මගින් නිරන්තර පරීක්ෂණයන්ට ලක් කෙරේ. අහඹු පරීක්ෂාවන් සහ ජංගම මුරපොලවල් පැය   පුරාම ක්‍රියාත්මක වේ. ධාවන පැදි කණ්ඩායම් සහ ජංගම මුර සංචාර මගින් නගරයේ අවට ස්ථාන, උඩවත්තකැලේ වනාන්තරය ආරක්ෂිත කිරීම ඇතුළුව දලදා මාලිගාව පිහිටා ඇති ප්‍රදේශය සම්පුර්ණයෙන් ආරක්ෂිත කිරීම සිදු කෙරේ. නගරයේ පදිංචිකරුවන්, හෝටල්වල සහ වෙනත් නවාතැන් ගන්නා ස්ථාන වෙන්කරවා ගත් ආගන්තුකයින්ගේ අනන්‍යතාවය තහවුරු කර ගැනීමට පොලීසිය පියවර ගෙන තිබේ. මීට අමතරව, පූර්වාරක්‍ෂක පියවරක් ලෙස නගරයේ පෙරහැර ගමන් ගන්නා මාර්ගයේ පිහිටා ඇති අලුත්වැඩියා කිරීමේ ව්‍යාපෘතිය ඇතුළුව නගරය තුළ ඇති සියලුම ප්‍රධාන ඉදිකිරීම් කටයුතු තාවකාලිකව නැවැත්වීමට පියවර ගෙන ඇති අතර තවද නගරය තුල ගමනාගමන කටයුතු පහසු කරවීමටත් අවශ්‍ය පහසුකම් සැලසීමට පියවර ගෙන තිබේ. ප්‍රේක්ෂකයින්ගේ ආරක්ෂාවට තර්ජනයක් විය හැකි යැයි හඳුනාගෙන ඇති ගොඩනැගිලිවල හිමිකරුවන්ට එම ගොඩනැගිලි සදහා අවශ්‍ය අලුත්වැඩියාවන් සිදු කිරීමට උපදෙස් ලබා දී ඇති අතර දැනටමත් එවැනි ගොඩනැගිලිවල අයිතිකරුවන් ඊට එකඟ වී අලුත්වැඩියා කිරීමේ කටයුතු ආරම්භ කර ඇත. මහනුවර වැවේ බෝට්ටු ස්ථානගත කෙරෙන අතර විශේෂ අවශ්‍යතා සඳහා නාවික හා ගුවන් හමුදාව විසින් ගුවන් ගමන් පහසුකම් ලබා දෙනු ඇත. ගුවන් නිරීක්ෂණය සඳහා ඩ්‍රෝන යානා යොදා ගැනේ. සියලුම පෙරහැර රංගන ශිල්පීන්ට විශේෂ හැඳුනුම්පත් නිකුත් කරනු ලබන අතර, රංගනයට නුසුදුසු යැයි හැඟෙන අයට ඒ සදහා ඇතුළුවීමට අවසර නොදේ. විශේෂ ක්‍රියාන්විත මැදිරියක් තුල සියළුම ආරක්‍ෂක ක්‍රියාන්විතයන් සම්බන්ධීකරණය කරනු ඇත.      සියලුම පිවිසුම් / පිටවීමේ ස්ථාන ආරක්‍ෂක අංශ සහ පොලිස් නිලධාරීන් විසින් මෙහෙයවනු ලබන අතර රථවාහන තදබදය වළක්වා ගැනීම සඳහා විශේෂ රථවාහන සැලැස්මක්ද ක්‍රියාත්මක වේ. නගරයට ඇතුළු නොවී වෙනත් ප්‍රදේශවලට ගමන් කිරීමට හැකි විකල්ප මාර්ග හඳුනාගෙන ඇති අතර නගරයෙන් පිටතට යන අය සඳහා එම මාර්ග මගින් ගමනාගමන පහසුකම් සලසාගත හැකි වනු ඇත. පෙරහැර සමයේදී දුම්රිය සේවා වැඩි කිරීම සඳහා කරන ලද ඉල්ලීම්වලට දුම්රිය බලධාරීන් විසින් යහපත් ප්‍රතිචාර දක්වා තිබේ. මෙම විධිවිධානවලට අමතරව අවට ප්‍රදේශවල පොලිස් ස්ථානයන් මගින් පරීක්ෂාවන් සහ මාර්ග බාධක ක්‍රියාත්මක කරවනු ඇත. දළදා මාළිගාවේ දියවඩන නිලමේ නිලංග දෑල බණ්ඩාර, ආරක්‍ෂක මාණ්ඩලික ප්‍රධානී, ගුවන් හමුදාධිපති, වැඩ බලන පොලිස්පති, නාවික හමුදා මාණ්ඩලික ප්‍රධානී, ජාතික බුද්ධි ප්‍රධානී, විශේෂ කාර්ය බලකා සේනාවිධායක, ආරක්‍ෂක අමාත්‍යාංශයේ හමුදා සම්බන්ධතා නිලධාරී සහ ජ්‍යෙෂ්ඨ ත්‍රිවිධ හමුදා හා පොලිස් නිලධාරීන් මෙම අවස්ථාවට සහභාගී වූහ"
    },
    {
        "content": "•    නීතිවිරෝධී සංක්‍රමණිකයන් ප්‍රධාන වශයෙන් හලාවත , මඩකළපුව , දෙවුන්දරතුඩුව  සහ ත්‍රිකුණාමලය ප්‍රදේශයේ පදිංචිකරුවන්ය   •    මින් බහුතරය මුහුදේදී අත්අඩංගුවට ගෙන ඇත   •    සෝදිසි කිරීම් සදහා අවශ්‍ය සහයෝගය ශ්‍රී ලංකා නාවික හමුදාව වෙත ශ්‍රී ලංකා ගුවන් හමුදාව සහ ඕස්ට්‍රේලියානු මෙහෙයුම් ස්වෛරී දේශසීමා (AOSB) මෙහෙයුම් මගින් ලබාදෙන බව අනාවරණය කෙරේ.       2019 වර්ෂයේදී ඕස්ට්‍රේලියාව සහ නවසීලන්තය බලා සංක්‍රමණය වූ ශ්‍රී ලංකාවේ නීතිවිරෝධී සංක්‍රමණිකයන්ගේ සිදු වූ වැඩිවීමත් සමඟ ශ්‍රී ලංකා ගුවන් හමුදාවේ සහ ඕස්ට්‍රේලියානු  මෙහෙයුම් ස්වෛරී දේශසීමා සහාය ඇතිව ශ්‍රී ලංකා නාවික හමුදාව සිය සෝදිසි මෙහෙයුම් වඩාත් ශක්තිමත් කර ඇත. ශ්‍රී ලාංකිකයින් 64 ක පමණ සංඛ්‍යාවක් 2016, 2017 සහ 2018 යන වර්ෂවලදී නීතිවිරෝධී ලෙස මෙරටින් පිටව  යාමට උත්සාහ කර ඇති බව ශ්‍රී ලංකා නාවික හමුදාව පවසයි. ශ්‍රී ලංකා නාවික හමුදා මාධ්‍ය ප්‍රකාශක ලුතිනන් කොමාණ්ඩර් ඉසුරු සුරියබණ්ඩාර අද (ජනවාරි 02) දින මාධ්‍ය කේන්ද්‍රයේ පැවති මාධ්‍ය හමුවකදී අනාවරණය කළේ ප්‍රධාන වශයෙන් හලාවත , මඩකළපුව , දෙවුන්දරතුඩුව  සහ ත්‍රිකුණාමලය ප්‍රදේශයෙන් පසුගිය වසරේදී ශ්‍රී ලාංකිකයින් 175 ක් නීතිවිරෝධී ලෙස මෙරටින්  පිටව ගොස් ඇති බවයි. ලුතිනන් කොමාණ්ඩර් ඉසුරු සුරියබණ්ඩාර පවසන ආකාරයට රටින් පලා යාමට උත්සාහ කරමින් සිටි පුද්ගලයින්  අත්අඩංගුවට ගෙන ඇත්තේ ඔවුන් රටින් පලා යාමට සූදානම් වෙමින් සිටියදී වන අතර නාවික බුද්ධි තොරතුරු අනුව බහුතර ප්‍රමාණයක්  ශ්‍රී ලංකා නාවික හමුදාව විසින් ශ්‍රී ලංකා මුහුදු සීමාවේදී අත්අඩංගුවට ගෙන ඇත. ත්‍රිකුණාමලයේ පුද්ගලයන් හතර දෙනෙකු මෙරටින් පලා යාමට තැත් කිරීම පිළිබඳව මෑතකදී ඇතිවන ලද සිදුවීම පදනම් කර ගනිමින් ඕස්ට්‍රේලියානු ස්වෛරී දේශසීමා මෙහෙයුම් අණ දෙන නිලධාරී මේජර් ජෙනරාල් ක්‍රේග් ෆුරිනි මෑතකදී ශ්‍රී ලංකාවේ කළ සංචාරයේදී ප්‍රකාශ කර සිටියේ ශ්‍රී ලංකා සහ ඕස්ට්‍රේලියානු රජයන් අතර ශක්තිමත් සබදතාවයක් ඇති බවත් මිනිස් ජාවාරම් මැඩපැවැත්වීම වැළැක්වීම සඳහාත්, මුහුදේදී සිදුවන මිනිස් ජීවිත අවදානමට ලක්වීම වැළැක්වීම සඳහාත් අඛණ්ඩව එක්ව කටයුතු කරන බවයි. මේජර් ජෙනරාල් ෆුරිනි ප්‍රකාශ කර තිබුණේ “ඔබ ඔබේ ජීවිතය පරදුවට තබන නමුත් එමගින් ඔබට සාර්ථක වීමට කිසිදු අවස්ථාවක් නොමැත”. “ඕස්ට්‍රේලියාවේ දැඩි දේශසීමා ප්‍රතිපත්තිවලින්  අදහස් කරන්නේ නීතිවිරෝධී සංක්‍රමණිකයින් කිසිවෙකුට ඕස්ට්‍රේලියාවේ ජීවත් වීමට හෝ රැකියා  කිරීමට කිසිසේත්ම ඉඩ නොදෙන බවයි”. ශ්‍රී ලංකා නාවික හමුදාව වෙත තොරතුරු ලබා දී නීතිවිරෝධී මිනිස් ජාවාරම් මැඩපැවැත්වීම සඳහා සහාය වන ලෙස ශ්‍රී ලංකා නාවික හමුදා මාධ්‍ය ප්‍රකාශකවරයා දේශීය ධීවර ප්‍රජාවගෙන් ඉල්ලා සිටින ලදී. නීතිවිරෝධී සංක්‍රමණිකයන් පිළිබඳ තොරතුරු ලබා දෙන පුද්ගලයින් සම්බන්ධයෙන් රහස්‍යභාවය පවත්වා ගැනීමට ශ්‍රී ලංකා නාවික හමුදාව සහතික වන බව ඔහු පැවසීය."
    },
    {
        "content": "ආපදා කළමනාකරණ මධ්‍යස්ථානයේ (DMC) නව අධ්‍යක්ෂ ජනරාල් ධුරයට මේජර් ජෙනරාල් (විශ්‍රාමික) සුදන්ත රණසිංහ පත්කෙරේ. ඔහු සිය පත්වීම් ලිපිය අද (ජනවාරි 02) දින ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න මහතා අතින් ලබා ගත්තේය."
    },
    {
        "content": "එළැඹෙන ජනාධිපතිවරණයට ඉදිරිපත් වී සිටින ජනාධිපති අපේක්‍ෂකයන් සඳහා උපරිම ආරක්‍ෂාවක් සැපයීමට ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන් අද (15) පස්වරුවේ ජනාධිපති කාර්යාලයේ පැවති ජාතික ආරක්‍ෂක මණ්ඩල රැස්වීමේ දී තීරණය කෙරිණි. ඒ අනුව ජනාධිපති අපේක්‍ෂකයින් ඉල්ලා සිටින පරිදි ඔවුන්ට අවශ්‍ය උපරිම ආරක්‍ෂාව සැලසීමට ජනාධිපතිතුමා ආරක්‍ෂක අංශ ප්‍රධානීන් දැනුවත් කර තිබේ. : ජනාධිපති මාධ්‍ය ඒකකය"
    },
    {
        "content": "1. මේ සම්බන්ධයෙන් ආරක්ෂක අමාත්‍යාංශය විසින් ඉදිරිපත් කර ලද අමාත්‍ය මණ්ඩල සංදේශ සඳහා වෙනත් රාජ්‍ය ආයතන විසින් ඉදිරිපත් කරන ලද නිරික්ෂණ අධ්‍යනය කර නිර්දේශ වාර්තාවක් ඉදිරිපත් කිරිම සඳහා පහත අමාත්‍යාංශ නියෝජනය කරමින් අනු කමිටුවක් පත් කරන ලදි.        අ. රාජ්‍ය පරිපාලන, ආපදා කළමණාකරණ, සහ පශු සම්පත් කළමණාකරණ අමාත්‍යාංශ ලේකම් විසින් පත්කරන නියෝජිතයෙක් (සභාපති)        ආ. මුදල් අමාත්‍යාංශ ලේකම් විසින් පත්කරන නියෝජිතයෙක් (සාමාජික)        ඇ. විශ්‍රාම වැටුප් දෙපාර්තමේන්තුවේ අධ්‍යක්ෂක ජෙනරාල් (සාමාජික)        ඈ. ආරක්ෂක අමාත්‍යාංශ ලේකම් විසින් පත්කරන නියෝජිතයෙක් (කැඳවුම්කරු) 2. ඒ අනුව මෙම අනු කමිටුව විසින් ලැබුණු නිර්දේශ සියල්ල අධ්‍යනය කොට සකස් කරන ලද අවසන් අනු කමිටු වාර්තාව අමාත්‍ය මණ්ඩල රැස්වීම සඳහා ඉදිරිපත් කිරිමට හැකිවන පරිදි අමාත්‍ය මණ්ඩල කාර්යාල වෙත මෙම සතිය තුළ ඉදිරිපත් කරනු ලැබේ."
    },
    {
        "content": "හෙට සිට ඇරඹෙන ඇසල පෙරහැරේ උපරිම ආරක්‍ෂාව සහතික කිරීම සඳහා අවශ්‍ය සියලු පියවර ගෙන ඇති බව ආරක්‍ෂක ලේකම් ජෙනරාල් එස්.එච්.එස්.කෝට්ටෙගොඩ   ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතා පැවසීය. මහනුවර ඇසල පෙරහැර සඳහා වන ආරක්‍ෂක කටයුතු පිළිබඳ සොයා බැලීමට සහ ආරක්‍ෂක මෙහෙයුම්වලට සම්බන්ධ ආරක්‍ෂක අංශ හා පොලිස් නිලධාරීන් හමුවීමට අද   දින සිදුකල මහනුවර සංචාරයේදී ලේකම්වරයා මේ බව ප්‍රකාශ කළේය. ශ්‍රී දළදා මාළිගාවේදී මාධ්‍ය වෙත අදහස් දක්වමින් ආරක්‍ෂක ලේකම්වරයා මෙම උතුම් ආගමික හා සංස්කෘතික සංදර්ශනය සාර්ථකව නිම කිරීම සඳහා අවශ්‍ය ආරක්‍ෂාව ශක්තිමත් කිරීම සඳහා හැකි සෑම පියවරක්ම රැගෙන ඇති බවට සහතික කළේය. බලධාරීන් විසින් මේ වර්ෂයේ පෙරහැර සදහා ගතයුතු සෑම විශේෂ ආරක්‍ෂක විධිවිධානයක්ම රැගෙන ඇත. පෙරහැර සඳහා සහභාගී වන කලාකරුවන්ට විශේෂ හැඳුනුම්පතක් නිකුත් කරනු ලැබේ. පෙරහැර සංචාරය කරන මාර්ගයේ තිබෙන සියලුම ගොඩනැගිලි සහ පදිංචිකරුවන්ගේ අනන්‍යතාවය මේ වන විටත් තහවුරු කර ඇත. ත්‍රිවිධ හමුදාව, පොලීසිය, විශේෂ කාර්ය බලකාය සහ සිවිල් ආරක්‍ෂක දෙපාර්තමේන්තු නිලධාරීන් විසින් සිදු කරනු ලබන සියලුම ආරක්‍ෂක පියවර සම්බන්ධීකරණය කිරීම සඳහා විශේෂ මෙහෙයුම් මැදිරියක් පිහිටුවා ඇත. ආරක්‍ෂක ලේකම්වරයා සිය සංචාරයේදී මේ වන විට පෙරහැර සදහා ගෙන ඇති ආරක්‍ෂක විධිවිධානයන් පිළිබඳව ආරක්‍ෂක අංශ, පොලිසිය සහ දළදා මාළිගාවේ නිලධාරීන් සමඟ සාකච්ඡා කරන ලදී. සියලු ආරක්‍ෂක තොරතුරු පිළිබඳව පෞද්ගලිකවම අදාල බලධාරීන්ගෙන් ආරක්‍ෂක ලේකම්තුමන් කරුණු විමසන ලදී. ඉදිරි දින දහයක් පුරා පැවැත්වෙන පෙරහැර උත්සවය සාර්ථකව නිම වන තෙක් ජනතාවගේ සහ ස්ථානවල උපරිම ආරක්‍ෂාව සහතික කරන ලෙස අදාළ නිලධාරීන්ට පැවසීය. වැඩබලන පොලිස්පති, ජ්‍යෙෂ්ඨ ආරක්‍ෂක අංශ සහ පොලිස් නිලධාරීන්, දළදා මාළිගාවේ දියවඩන නිළමේ තුමන් සහ සතර මහා දේවාලයන්හි නිළමේවරුන්ද මෙම අවස්ථාවට සහභාගී විය"
    },
    {
        "content": "ආරක්ෂක අමාත්‍යාංශයේ සේවා වනිතා ඒකකයේ සභාපතිනිය වන සෝනියා කොට්ටෙගොඩ මහත්මිය මුලසුන හෙබවූ ‘උදාරයි ඔබ’ සංගීත ප්‍රසංගය පිළිබඳව මහජනතාව දැනුවත් කිරීම සඳහා වන මාධ්‍ය හමුවක් අද දින  අමාත්‍යාංශ සම්මන්ත්‍රණ ශාලාවේදී පැවැත්විනි. මෙම ප්‍රසංගයේ අරමුණ වනුයේ ත්‍රිවිධ හමුදාව, පොලීසිය සහ සිවිල් ආරක්ෂක දෙපාර්තමේන්තුවේ නිලධාරීන් සහ ඔවුන්ගේ පවුලේ සාමාජිකයින් සඳහා වෘත්තීය පුහුණු මධ්‍යස්ථානයක් පිහිටුවීම සඳහා අරමුදල් රැස් කිරීමය. මෙම සාකච්ඡාව අමතමින් සභාපතිනිය ආරක්ෂක අංශ විසින් ඉටු කරනු ලබන රාජකාරිවල වැදගත්කම විස්තර කළ අතර මෙම ‘උදාරයි ඔබ' සංගීත ප්‍රසංගය මගින් උපයන අරමුදල් යුද වීරයන්ගේ සහ ඔවුන්ගේ පවුල්වල ජීවන තත්ත්වය නංවාලීම සඳහා ගාල්ල, බූස්ස ප්‍රදේශයෙහි ඉදිවන වෘත්තීය පුහුණු මධ්‍යස්ථානය  පිහිටුවීම සඳහා යොදවන බව පැහැදිලි කලේය . මේ මස 14 වන දින   නෙලුම් පොකුණ රඟහලේදී පැවැත්වෙන මෙම ප්‍රසංගය නැරඹීම සඳහා ප්‍රවේශ පත්‍ර මිලදී ගැනීමෙන් මෙම උත්සවය සාර්ථක කර ගැනීම සඳහා පූර්ණ සහයෝගය ලබා දෙන ලෙස සභාපතිනිය මහජනතාවගෙන් ඉල්ලා සිටියේය. යෝජිත වෘත්තීය පුහුණු මධ්‍යස්ථානය ආගන්තුක සත්කාර කළමනාකරණය, භාෂාව සහ තොරතුරු තාක්‍ෂණය පිළිබඳ වෘත්තීය පුහුණුවක් ලබා දෙනු ඇත. ආරක්ෂක අමාත්‍යාංශයේ සේවා වනිතා ඒකකයෙහි සභාපතිනි සෝනියා කොට්ටෙගොඩ මහත්මියගේ සංකල්පයක් යටතේ මෙම ව්‍යාපෘතිය ක්‍රියාත්මක කෙරේ. ත්‍රිවිධ හමුදාවේ, පොලිස් හා සිවිල් ආරක්ෂක දෙපාර්තමේන්තුවේ සේවා වනිතා ප්‍රධානීන්, ත්‍රිවිධ හමුදා, පොලිස් සහ සිවිල් ආරක්ෂක දෙපාර්තමේන්තුවේ සේවා වනිතා නියෝජිතයින්, ත්‍රිවිධ හමුදා මාධ්‍ය ප්‍රකාශකයින් සහ ආරක්ෂක අමාත්‍යාංශයේ සාමාජිකයින්ද මෙම මාධ්‍ය හමුව සඳහා එක්ව සිටියහ. ‘උදාරයි ඔබ’ සංගීත ප්‍රසංගය සඳහා ප්‍රවේශ පත්‍ර www.mytickets.lk වෙතින් වෙන් කරවා ගත හැකිය"
    },
    {
        "content": "ජපාන ස්වයං ආරක්‍ෂක සාගරික බලකායට අයත් \"DD 102 හරුසාමේ\" නෞකාව දින තුනක සුහද සංචාරයක් සඳහා අද (දෙසැම්බර් 10) ශ්‍රී ලංකාවට පැමිණියේය. ත්‍රිකුණාමල වරායට පැමිණි ජපාන නාවික හමුදා නෞකාව නාවික හමුදා සම්ප්‍රදායානුකූලව පිළිගන්නා ලද බව නාවික හමුදා මාධ්‍ය වාර්තා කරයි.   දිගින් මීටර් 151 ක් හා ටොන් 4550 ක ධාරිතාවයෙන් යුත් කාර්ය මණ්ඩලයේ 165 දෙනෙකුගෙන් යුත් නෞකාවේ අණදෙන නිලධාරි කොමාන්ඩර් ඔෂිමා ටෙරුහිසාය.   ජපාන නාවික නෞකාවේ අණදෙන නිලධාරි ශ්‍රී ලංකා නාවික හමුදාවේ නැගෙනහිර විධානය භාර නියෝජ්‍ය ආඥාපති කොමදෝරු සංජීව ඩයස් මහතා හමුවූ අතර, මෙම අවස්ථාව සඳහා ශ්‍රී ලංකාවේ ජපාන තානාපති කාර්යාලයේ ආරක්‍ෂක උපදේශක 1 වන ලුතිනන් ගකු ෆුකව්රා ද සහභාගී විය. එම අවස්ථාවේදී ද්වීපාර්ශවික සහයෝගීතාව වැඩි දියුණු කිරීම පිලිබඳව සුහද සාකච්ඡාවක්ද පැවැත්විණි. සංචාරක ජපන් නෞකාව දිවයිනේ රැදී සිටින කාලය අතරතුර ශ්‍රී ලංකා නාවික හමුදාව විසින් සංවිධානය කරනු ලබන වැඩසටහන් කිහිපයක් සඳහා සහභාගීවීමට නියමිත අතර නෞකාව බ්‍රහස්පතින්දා (දෙසැම්බර් 12) මෙරටින් පිටත්වීමට නියමිතය."
    },
    {
        "content": "රණවිරු සේවා අධිකාරියේ නව සභාපති ලෙස මේජර් ජෙනරල් නන්දන සේනාධීර (විශ්‍රාමික) මහතා පත් කරන ලදි. එතුමන් අද (දෙසැම්බර් 10) දින ආරක්‍ෂක අමාත්‍යාංශයේ ලේකම් ජෙනරල් කමල් ගුණරත්න (විශ්‍රාමික) මහතා වෙතින් ආරක්‍ෂක අමාත්‍යාංශයේදී සිය පත්වීම් ලිපිය ලබාගත්තේය."
    },
    {
        "content": "• ආයෝජකයින්ගේ විශ්වාසය හා සංචාරකයින්ගේ ආරක්ෂාව තහවුරු කිරීමට රජය ක්‍රියාකරයි. • පසුගිය පස් වසරක කාලය තුළ  හිරිහැරයට හා නින්දාවට ලක්වූ හමුදා සාමාජිකයින්ට සාධාරණය ඉටු කරන බවට ප්‍රතිඥා දේ. • ස්වෛරී, ගෞරවනීය හා සමෘද්ධිමත් ශ්‍රී ලංකාවක් ගොඩනැගීම සඳහා තම උපරිම දායකත්වය ලබාදෙන ලෙස තරුණ නිලධාරීන්ගෙන් ඉල්ලා සිටී. ආයෝජකයින්ගේ විශ්වාසය සහ සංචාරකයින්ගේ ආරක්ෂාව සහතික කිරීම සඳහා ජාතික ආරක්ෂාව යථා තත්ත්වයට පත් කිරීමට රජය ප්‍රමුඛත්වය ලබා දී ඇති බව අග්‍රාමාත්‍ය මහින්ද රාජපක්ෂ මහතා පැවසීය.  “ රටට එරෙහි දේශීය හා ජාත්‍යන්තර තර්ජනයන් පරාජය කිරීම සඳහා ජනතාව අප බලයට ගෙන ආ අතර රටේ දේශපාලන නායකත්වය ජාතික ආරක්ෂාව යථා තත්ත්වයට පත් කිරීමට දැන් පූර්ණ වශයෙන් කැපවී සිටී” දියතලාව ශ්‍රී ලංකා යුධ හමුදා විද්‍යාපිඨයේ  (SLMA)  අද (දෙසැම්බර් 21) දින කෙඩෙට් නිලධාරීන් 321 දෙනෙකුගේ විසිරයාමේ උත්සවය සදහා පැමිණසිටි පිරිස අමතමින්  අගමැතිතුමා පැවසීය. පාස්කු ඉරිදා බෝම්බ ප්‍රහාරය නිසා රට බරපතල විදියට ආර්ථික පසුබෑමටත් ලක්වෙලා තියෙනවා. මෑත කාලයේ ආසියාවේ සිදුවූ මාරාන්තික ප්‍රහාරය වන පාස්කු ඉරිදා බෝම්බ ප්‍රහාරයෙන් පසු ලොකු කුඩා සංචාරක හෝටල් විශාල ප්‍රමාණයක් කරගන්න බැරි තත්වයට පත් වී තිබෙන බව උත්සවයේ ප්‍රධාන ආරාධිත අමුත්තා ලෙස සහභාගී වූ අග්‍රාමාත්‍ය රාජපක්ෂ මහතා පැවසීය. “මෙම ප්‍රහාරය වළක්වා ගත හැකිව තිබුණද බලයේ සිටි අය ප්‍රහාරය පිළිබඳ ලැබුණු පූර්ව තොරතුරු ගණන් නොගෙන හිටියේ නමුත් මෙම රජය එම සියලු අභියෝග ජයගන්නව” අගමැතිතුමා පැවසිය. පසුගිය වසර පහක කාලය තුළ හිරිහැරයට හා නින්දාවට ලක්වූ ත්‍රිවිධ හමුදා සාමාජිකයින්ට රජය සාධාරණය ඉටු කරන බවට විසිර යන නවක හමුදා නිලධාරීන්ට සහ ඔවුන්ගේ දෙමාපියන්හට පොරොන්දු වූ අගමැති රාජපක්ෂ මහතා පැවසුවේ ජනාධිපති ගෝඨාභය රාජපක්ෂ මෙලෙසින්ම  ශ්‍රී ලංකා යුධ හමුදා විද්‍යාපිඨයෙන් (SLMA) දෙවන ලුතිනන්වරයකු ලෙස විසිර ගිය බවත් එතුමන් බලයට පත්වීමත් සමඟ රට නව යුගයක් සඳහා නව බලාපොරොත්තු ඇති කරමින් සිටින බවය. “උද්යෝගිමත් තරුණ කණ්ඩායම් දිවයින පුරා පොදු ස්ථානවල බිත්ති වල චිත්‍ර අදිනවා. පිරිසිදු, සුන්දර හා සමෘද්ධිමත් ශ්‍රී ලංකාවක් ගැන බලාපොරොත්තුවක් මුලු රට පුරාම පැතිරිලා තියෙනවා. 2006 මේ වගේම උද්යෝගයක් මුලු රට පුරාම ඇතිවුණා එල්ටීටීඊ ත්‍රස්තවාදයට එරෙහිව සටන් කිරීම සඳහා තරුණ පිරිස් විශාල වශයෙන් හමුදාවට බැඳුනා. රටේ සියලු කොටස්වල සාමූහික දායකත්වය ඇතිව, එල්ටීටීඊ ඔවුන් පරාජය කිරීම කළ නොහැකි කාර්යයක් යැයි සියලු දෙනා සිතූහ. පරාජය කරන්න බෑ කියපු එල්ටීටීඊ ත්‍රස්තවාදය පරාජය කිරීමට අපට හැකි විය” යැයි පැවසූ එතුමන් ස්වෛරී, ගෞරවනීය හා සමෘද්ධිමත් ශ්‍රී ලංකාවක් ගොඩනැගීම සඳහා තම ශක්තිය දායක කරන ලෙස තරුණ නිලධාරීන්ගෙන් ඉල්ලා සිටියේය. අගමැති රාජපක්ෂ මහතා කියා සිටියේ මෙම තරුණ නිලධාරීන් ඔවුන්ගේ ජීවිතයේ ඕනෑම වේලාවක භාවිතා කළ හැකි ඉහළ විනයගරුක පුහුණුවක් ලබා ගැනීමට වාසනාව හිමි වූ බවයි. ශ්‍රී ලංකා යුධ හමුදා විද්‍යාපිඨයෙන් ලද පුහුණුව මගින් කෙඩෙට් නිළධාරීන්ට බොහෝ දේ අත්කර ගැනීමට හැකි වන අතර විනය පදනම් කරගත් පුහුණුව මත හමුදා නිලධාරීන් ලෙස වෘත්තියේ යෙදීමට පමණක් නොව වෙනත් ඕනෑම වෘත්තියකට සම්බන්ධ වීමට ද හැකි වනු ඇති බවද  ඔහු පැවසීය. “අද, ඔබ ලෝකයේ වඩාත්ම කුරිරු ත්‍රස්ත සංවිධානය පරාජය කළ ඉතා ගෞරවනීය හමුදාවකට සම්බන්ධ විය. ඔබ ලෝකයේ සෙසු හමුදා නිලධාරීන් මුණගැසෙන විට, වෙනත් හමුදාවන් අතර අපගේ ශ්‍රී ලාංකික හමුදාවට ඇති කීර්තිය ඔබට වැටහෙනු ඇත” එතුමන් පැවසිය. ශ්‍රී ලංකා යුධ හමුදා විද්‍යාපිඨයේ 94 වන නිත්‍ය කෙඩෙට් නිළධාරි පාඨමාලා අංක 87,87B, නිත්‍ය කාන්තා කෙඩෙට් නිළධාරිනී පාඨමාලා අංක 17, ස්වෙච්ඡා කෙඩෙට් නිළධාරි පාඨමාලා අංක 59, ස්වෙච්ඡා කාන්තා කෙඩෙට් නිළධාරිනී පාඨමාලා අංක 16 යන පාඨමාලාවන්ට අයත්  කෙඩෙට් නිළධාරින් / නිළධාරිනියන්ගේ විසිර යාමේ පෙළපාලිය සදහා ශිරන්ති රාජපක්ෂ මැතිණිය, ආරක්ෂක අමාත්‍යාංශ ලේකම් මේජර් ජෙනරාල් (විශ්‍රාමික) කමල් ගුණරත්න,හිටපු  ආරක්ෂක අමාත්‍යාංශ ලේකම් ජෙනරාල් (විශ්‍රාමික) ශාන්ත කොට්ටෙගොඩ, ශ්‍රී ලංකා යුධ හමුදා විද්‍යාපිඨයේ සේනාවිධායක බ්‍රිගේඩියර් ඊෂ්වරන්, ජේෂ්ඨ නිළධාරින් සහ විසිර යන කෙඩෙට් නිළධාරීන්ගේ පවුල්වල සාමාජිකයින් සහභාගී විය."
    },
    {
        "content": "නෝර්වේ තානාපති ට්‍රීනි ජෝනාලි එස්කෙඩාල් (Trine Jøranli Eskedal) අද (ජනවාරි 08) දින ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න මහතා හමු විය. තානාපතිවරිය හා නියෝජ්‍ය තානාපතිවරිය පිළිගත් ආරක්ෂක ලේකම් රටේ වත්මන් තත්වය හා සංවර්ධන වැඩපිළිවෙල පිළිබඳ ඔවුන් හට විස්තරයක් කළේය. ආපදා කළමනාකරණය හා පුනර්ජීව බලශක්ති සංවර්ධනය වැනි ක්ෂේත්‍ර සඳහා ශ්‍රී ලංකාවට සංවර්ධන සහාය ලබා දීමට තානාපතිවරිය විසින් මෙම සාකච්ඡාව අතරතුරදී යෝජනා විය. මත්ද්‍රව්‍යයන්ට එරෙහිව ක්‍රියා කිරීමේදී නෝර්වේ රාජ්‍යයෙන් ලැබෙන සහාය ආරක්ෂක ලේකම්ගේ ඇගයීමට ලක්විය. උපදේශක/ නියෝජ්‍ය තානාපතිනි මොනිකා ස්වේන්ස්කරූඩ් (Monika Svenskerud) ද මෙම අවස්ථාවට සහභාගී විය."
    },
    {
        "content": "සමස්ත ලංකා දිවිපිදු හා ආබාධිත රණවිරු එකමුතුවේ සාමාජිකයින් අද දින  (සැප්තැම්බර් 25) ආරක්‍ෂක අමාත්‍යංශයේ අතිරේක ලේකම් (ආරක්‍ෂක) අනුරාධ විජේකෝන් මහතා ආරක්‍ෂක අමාත්‍යංශ ශ්‍රවණාගාරයේදී හමුවිය. එම අවස්ථාවේදී අතිරේක ලේකම් (ආරක්‍ෂක) අනුරාධ විජේකෝන් මහතා විසින් කැබිනට් අනුමැතිය හිමිවූ කැබිනට් පත්‍රිකාවේ අඩංගු වන කරුණු පිලිබදව සවිස්තරාත්මක විස්තර කිරීමක් සිදුකරමින් පවසා සිටියේ ආබාධිත වු ත්‍රිවිධ හමුදාවේ පොලිසියේ සහ විශේෂ කාර්ය බලකායේ සාමාජිකයන් සඳහා ඔවුන් විශ්‍රාම ගිය පසුවද අවසන් වරට ලැබූ වැටුපට සමාන විශ්‍රාම වැටුපක් ඔවුන් ජිවත්ව සිටින තෙක් ලබා දීමට හිමි අනුමැතිය සැප්තැම්බර් 24 (2019) වන දින සිට ලැබී ඇති බවයි. සමස්ත ලංකා දිවිපිදු හා ආබාධිත රණවිරු එකමුතුවේ සභාපති අනුර වැලිගමගේ විශ්‍රාම වැටුප් ගැටලුව විසදීම වෙනුවෙන් ආරක්‍ෂක අමාත්‍යංශය සිදු කල කාර්ය වෙනුවෙන් කෘතඥතාවය පල කල අතර අනුමැතිය හිමිවූ කැබිනට් පත්‍රිකාවේ අඩංගු වන කරුණු වලට අමතරව සිදු කල යුතු වෙනස්කම් පිළිබදව අදහස් දක්වමින් ඒ පිලිබදව අවධානය යොමු කරන ලෙස ඉල්ලා සිටින ලදී. එම අවස්ථාවේ අදහස් දැක්වූ අතිරේක ලේකම්තුමන් වෙනස්කම් සිදු කරන ලෙස ඉල්ලා සිටි කරුණු පිලිබදව ක්‍රියා කල යුතු ආකාරය අවධානයට යොමු කරන බව පවසා සිටින ලදී.  මෙම අවස්ථාවට හමුදා මාධ්‍ය ප්‍රකාශක සහ ආරක්ෂක අමාත්‍යාංශ මාධ්‍ය කේන්ද්‍රයේ අධ්‍යක්ෂ මේජර් ජෙනරාල් සුමිත් අතපත්තු, හමුදා සම්බන්ධතා නිලධාරී බ්‍රිගේඩියර් ටී ජේ කොඩිතුවක්කු, ත්‍රිවිධ හමුදාවේ සහ පොලීසියේ විශ්‍රාම වැටුප් අංශ භාර නිළධාරින් සහ ජ්‍යේෂ්ඨ නිලධාරින් රැසක් සහභාගී විය."
    },
    {
        "content": "පරිසරය සංරක්ෂණය කිරීම සඳහා රජය ගෙන ඇති පියවරට සහාය දැක්වීමේ අරමුණින් හේලීස් සමාගම යටතේ ක්‍රියාත්මක වන ඩිප්ඩ් ප්‍රොඩක්ට්ස් පීඑල්සී (ඩීපීපීඑල්සී) සමාගම රබර් අත්වැසුම් පොලිස් පරිසර ආරක්ෂණ අංශය වෙත ලබාදීමේ උත්සවය අද දින ආරක්ෂක අමාත්‍යාංශයේදී සිදුවිය.   ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න මහතා වෙත රබර් අත්වැසුම් යුගල 10,000 බාර දෙන ලදි. ඩිප්ඩ් ප්‍රොඩක්ට්ස් පීඑල්සී සමාගමේ සභාපති සහ ප්‍රධාන විධායක මොහාන් පන්ඩිතගේ මහතා විසින් ආරක්ෂක ලේකම් තුමන් වෙත රබර් අත්වැසුම් යුගල 10,000 ක් බාර දෙන ලදි.   පසුව මෙම රබර් අත්වැසුම් යුගලයන් වැඩ බලන පොලිස්පති සි ඩි වික්‍රමරත්න මහතා වෙත බාර දෙන ලදි. එතුමන්  විසින් පොලිස් පරිසර ආරක්ෂණ අංශයේ අධ්‍යක්ෂ පොලිස් අධිකාරි ඩි.එස් කේ.පුෂ්ප කුමාර මහතා වෙත බාර දෙන ලදි.   අතිගරු ජනාධිපති ගෝඨාභය රාජපක්ෂ මැතිතුමාගේ පරිසරය ආරක්ෂා කිරිමට ගත් ක්‍රියාමාර්ගයට පූර්ණ සහයෝගයක් ලෙස මෙම පරිත්‍යාග සිදුකර ඇත.   ශ්‍රි ලංකා පොලිසියේ සෘජු දායකත්වයෙන් සිදු කරනු ලබන මෙම පරිසර හිතකාමි වැඩසටහන මඟින් මේ වන විට පරිසරය ආරක්ෂා කිරිමේ වැදගත්කම පිළිබඳව ජනතාව දැනුවත් කිරීමේ වැඩසටහන් සංවිධානය කෙරේ.   පොලිස් පරිසර ආරක්ෂණ අංශය වෙත බාර දුන් මෙම රබර් අත්වැසුම් යුගල 10,000 එම වැඩසටහන සඳහා ඉමහත් සහයක් වේ.    සමූහ ව්‍යාපාරයේ අධ්‍යක්ෂ මෙහෙයුම් පුෂ්පික ජනධීර, අධ්‍යක්ෂ මූල්‍ය රමේෂ් නානායක්කාර, අධ්‍යක්ෂ විකුණුම් ඉන්දික කුලතුංග සහ සමාගමේ ආරක්ෂක කළමණාකරු හේමන්ත අධිකාරි යන මහත්වරුන්ද මෙම අවස්ථාවට සහභාගී වුහ."
    },
    {
        "content": "ආරක්‍ෂක ලේකම් මේජර් ජෙනරාල් (විශ්‍රාමික) කමල් ගුණරත්න මහතා අද දින (07) කොළඹ 03 කොල්ලුපිටියේ පිහිටි සිවිල් ආරක්‍ෂක දෙපාර්තමේන්තු පරිශ්‍රයේ රාජකාරි කටයුතු පිළිබඳව නිරික්‍ෂණ චාරිකාවක නිරත විය.   මේජර් ජෙනරාල් කමල් ගුණරත්න මහතා ආරක්‍ෂක ලේකම් ධුරයට පත් වීමෙන් අනතුරුව ප්‍රථම වරට පවත්වන ලද මෙම සංචාරයේ දී එම ආයතනයේ ජ්‍යෙෂ්ඨ නිලධාරින් සමඟ සාකච්ඡාවකද නිරත විය. අනතුරුව ආරක්‍ෂක ලේකම් විසින් මෙම දෙපාර්තමේන්තුවේ වැඩ කටයුතු වල ප්‍රගතිය සහ අනාගත සැලසුම් පිළිබඳව වැඩිදුරටත් සාකච්ඡා කල අතර ඒ සඳහා අවශ්‍ය උපදෙස් ද මෙම අවස්ථාවේදී ලබාදුන්නේය.   පසුව ආරක්‍ෂක ලේකම්තුමන් විසින් එම ආයතනයේ අනෙකුත් නිලධාරින් සමඟද සුහද සාකච්ඡාවක නිරත වු අතර අනතුරුව පරිශ්‍රයේ අනෙකුත් කාර්යාලවලද නිරක්‍ෂණ කටයුතු සිදුකලේය. මෙහිදි ආයතනය තුළ ඔවුන්ට අදාල කාර්යයන් පිළිබඳව විමසමින් අදාල රාජකාරි හා වගකීම් කාර්යක්‍ෂමව ඉටුකිරිමට කටයුතු කරන ලෙස මෙහිදි වැඩිදුරටත් අවධාරනය කර සිටියේය.   මෙම අවස්ථාවට ජ්‍යෙෂ්ඨ සහකාර ලේකම් ප්‍රසන්න කිරුවන්තුඩුව මහතා ඇතුළු ජ්‍යෙෂ්ඨ නිලධාරීන් පිරිසක්ද සහභාගී වූහ."
    },
    {
        "content": "රජයේ අවශ්‍යතාවය ජනාධිපති ගෝඨාභය රාජපක්ෂ මහතාගේ මඟ පෙන්වීම යටතේ විනයගරුක සහ නීතිගරුක පුද්ගලයින් සිටින රටක් බිහිකිරීම බව ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න මහතා පැවසීය. රාජ්‍ය සේවකයින් වශයෙන් විනය පවත්වා ගනිමින් රටේ අභිවෘද්ධිය සඳහා එකමුතුව වැඩ කිරීම අත්‍යවශ්‍ය  වන බව ඔහු පැවසීය. නව වසර වෙනුවෙන්  කාර්ය මණ්ඩලය වෙත සුබ පැතූ ආරක්ෂක ලේකම් මේජර් ජෙනරාල් ගුණරත්න මහතා අද සිය කාර්ය මණ්ඩලය අමතමින් පවසා සිටියේ සියළු දෙනා වෙත විශාල වගකීම් ප්‍රමාණයක් පැවරී ඇති බව සහ අමාත්‍යාංශය යටතට රාජ්‍ය ආයතන කිහිපයක් ඇතුලත් කිරීමෙන් ජනාධිපතිවරයා අප කෙරෙහි විශාල විශ්වාසයක් තබා ඇති බවත් එම විශ්වාසය එලෙසින්ම තවදුරටත් පවත්වා ගැනීම සඳහා සියලු දෙනා දැඩි කැපවීමකින් කටයුතු කළ යුතු බවයි. “ජනාධිපති රාජපක්ෂ මහතා සිය ප්‍රතිපත්ති ප්‍රකාශනයේ ප්‍රතිඥ්ඥා දී ඇති පරිදි රට ඉදිරියට ගෙනයාම වෙනුවෙන් එතුමන් මනා ඉදිරි දැක්මකින් යුතුව කටයුතු කරයි.මෙම දූරදර්ශී සංකල්පය යටතේ අපට වැඩි වගකීම් පැවරී ඇත. පුරාණ රජවරුන්ගේ, රණවිරුවන්ගේ සහ ශ්‍රේෂ්ඨ නායකයින්ගේ ලේ සහ දහඩිය පරිත්‍යාගයන්ගෙන් ආරක්ෂා වී ඇති ජාතිය සංවර්ධනය කිරීම සඳහා රජයේ සේවකයින් වශයෙන් අප කැපවීමෙන් අධිෂ්ඨානශීලීව කටයුතු කළ යුතුයි. නව වසර එළඹීම සැමරීම වෙනුවෙන් වූ සාම්ප්‍රදායික උත්සවයක් අද පෙරවරුවේ ආරක්ෂක අමාත්‍යාංශ පරිශ්‍රයේදී ආරක්ෂක ලේකම් මේජර් ජෙනරාල් ගුණරත්න මහතාගේ ප්‍රධානත්වයෙන් පැවැත්විණි. ආගමික වතාවත්වලට මුල්තැන දෙමින් මහා සංඝරත්නයේ ආශිර්වාද මධ්‍යයේ දවසේ කටයුතු ආරම්භ කෙරිණි. ආරක්ෂක ලේකම් විසින් ජාතික ධජය ඔසවා සියළු දෙනා විසින් ජාතික ගීය ගායනා කිරීමෙන් අනතුරුව යුද්ධයේදී මියගිය රණවිරුවන් සිහිපත් කරමින්  මිනිත්තු දෙකක නිශ්ශබ්දතාවයක් ආරක්ෂා කරන ලදී. ඉන් පසුව අමාත්‍යාංශයේ සියලුම සේවකයින් විසින් රාජ්‍ය සේවක ප්‍රතිඥ්ඥාව ලබා දුන්හ. වෙනත් කිසිදු රාජ්‍ය ආයතනයකට වඩා වැඩි වගකීම් ප්‍රමාණයක් ආරක්ෂක අමාත්‍යාංශයට පවරා ඇති බවත්, එය ජනාධිපති රාජපක්ෂ මහතා විසින් අමාත්‍යාංශයේ සේවකයින් කෙරෙහි තබා ඇති විශ්වාසය පිළිබිඹු කරන බවත් මේජර් ජෙනරාල් ගුණරත්න මහතා පැවසීය. “පුද්ගලික දුෂ්කරතා හෝ අපහසුතා නොසලකා අපේක්ෂිත ප්‍රථිපල ලබා ගැනීමට අප අමතර උත්සාහයක් ගත යුතුය. අමතර අභියෝගය භාර ගැනීමට අප කැපවිය යුතුය” අපේක්ෂිත කාල සීමාව තුළ පවරා ඇති රාජකාරින් සහයෝගයෙන් යුතුව ඉටු කිරීමට කැපවන ලෙස ඔහු සේවකයින්ගෙන් ඉල්ලා සිටියේය. “ඔබේ කාර්යයේ කාර්යක්ෂමතාව හා සාර්ථකත්වය අත් කර ගත හැක්කේ අන්‍යෝන්‍ය සහයෝගය, කැපවීම සහ විනයගරුක වීම තුළින් පමණි. ආරක්ෂක හමුදාවන් මෙන්ම  ක්ෂේත්‍ර සංයුතීන් අතර ඇති එකමුතුබව  සහ අන්‍යෝන්‍ය සහයෝගය හේතුවෙන් අප යුද්ධය ජයගත් අතර එය දශක තුනක් පුරා පැවති යුද්ධය සාර්ථකව නිමා කිරීමේ තීරණාත්මක සාධකවලින් එකක් වූ අතර මාතෘ භූමියට සාමය උදාකර දීම මෙන්ම  මිනිසුන්ට ප්‍රීතිමත් ජීවිතයක් ගත කිරීම සඳහා සාමකාමී හා සාමකාමී වාතාවරණයක් ඇති කිරීමටත් ඉවහල් විය” මේජර් ජෙනරාල් ගුණරත්න පැවසීය. ගෝඨාභය රාජපක්ෂ මහතා ආරක්ෂක ලේකම් ධුරය දැරූ කාලය තුළ ආරක්ෂක අමාත්‍යාංශය රටේ ආදර්ශමත් හා පිළිගත් රාජ්‍ය ආයතනයක් වූ  බව වත්මන්  ආරක්ෂක ලේකම්වරයා සඳහන් කළ අතර, මෙම  අමාත්‍යාංශය එවකට අත්කරගෙන  තිබූ  කීර්තිනාමය නැවත ලබා ගත යුතු බවද එතුමන් ප්‍රකාශ කළේය. ගරු. අග්‍රාමාත්‍යවරයා සහ හිටපු ජනාධිපති මහින්ද රාජපක්ෂ මහතාගේ  මග පෙන්වීම පිළිබඳව සඳහන් කළ ඔහු, පාස්කු ඉරිදා ප්‍රහාරයට සමාන සිදුවීම් නැවත ඇතිවීම වළක්වා ගැනීම සඳහා අමාත්‍යාංශ සේවකයින් එක්ව කටයුතු කළ යුතු බවත් ප්‍රකාශ කළේය. ඵලදායිතාවය සහ කාර්යක්ෂමතාව ඉහළ නැංවීමේ අරමුණින් එකිනෙකාට සහයෝගය දක්වන අතරම අමාත්‍යාංශය තුළ අන්‍යෝන්‍ය සුහදත්වයෙන් වැඩ කිරීමේ සංස්කෘතියක් ගොඩනැගීමේ වැදගත්කමද ඔහු වැඩිදුරටත් අවධාරණය කළේය. මෙම අවස්ථාවට අමාත්‍යාංශ ජේෂ්ඨ නිළධාරින් , ජේෂ්ඨ ත්‍රිවිධ හමුදා සහ පොලිස් නිලධාරීන්, අමාත්‍යාංශයේ විෂය පථයට අයත් සියලුම ආයතන ප්‍රධානීන් සහ කාර්ය මණ්ඩල සාමාජිකයින් විශාල පිරිසක් සහභාගී විය."
    },
    {
        "content": "චීන සයිබර් අවකාශ පරිපාලනය පිලිබඳ නියෝජ්‍ය අමාත්‍ය, ගරු යැංග් ෂියාඕවෙයි, රාජ්‍ය ආරක්ෂක සහ ජනමාධ්‍ය අමාත්‍ය ගරු. රුවන් විජේවර්ධන මහතා බදාදා (ඔක්තෝබර් 09) අමාත්‍යාංශ පරිශ්‍රයේදී හමුවිය. මෙම හමුව අතරතුර දී රාජ්‍ය අමාත්‍යතුමන් සහ චීන නියෝජ්‍ය අමාත්‍යවරයා අතර සුහද සාකච්ඡාවක් පැවැත්විණි. මෙම අවස්ථාව සිහිවීම වස් සමරු තිළිණ හුවමාරුවක් ද සිදුවිය."
    },
    {
        "content": "70 වන යුද්ධ හමුදා දින ප්‍රධාන පෙළපාලිය ගාලු මුවදොර පිටියේ දී 2000කට අධික යුද්ධ හමුදා භටපිරිස් ප්‍රමාණයක් ඔවුන්ගේ ආවේණික නිළ ඇඳුමින් සැරසී රෙජිමේන්තු ධජයන් ද සහිතව ගමන් කළ පෙළපාලිය ඔවුන්ගේ හමුදාධිපතිවරයාට ආචාර කරන ලදී. යුද්ධයේදී රට වෙනුවෙන් දිවි පිදූ සියලු විරෝධාර රණවිරුවන් සිහි කරමින් විනාඩි දෙකම නිශ්ෂබ්දතාවයක් ආරක්ෂා කිරීමෙන් අනතුරුව ප්‍රධාන පෙළපාලියේ ආරම්භය සිදු විය. පෙළපාලිය වර්ණ ධජ ඝණයන්ගෙන්, ජනාධිපති යෂ්ටිය, ජනාධිපති “රණ පරෂුව” (කුඨාරය) සහ ජනාධිපති වර්ණයන්ගෙන් සමන්විත වූ අතර කාලතුවක්කු, සන්නද්ධ වාහන සහ යුද ටැංකි භූමියේ තබා තිබුණි. යුද්ධ හමුදාධිපති තුමාගේ කතාව අතරතුර පවසා සිටියේ හමුදා සාමාජිකයන් විශාල සංඛ්‍යාවක් නිල උසස්වීම් ලබා ඇති බවත් ඒ අතර නිලධාරින් 210 දෙනෙකු 2/ලුතිතන් සිට ලුතිතන් නිලය දක්වා උසස්වීම් 03ක් ද, ලුතිතන් සිට කපිතන් දක්වා උසස්වීම් 17ක් ද, කපිතන් සිට මේජර් දක්වා උසස්වීම් 150 ක් ද, මේජර් සිට ලුතිතන් කර්නල් දක්වා උසස්වීම් 40ක් ද සිදුකර ඇති බවයි. සංවත්සරයට සමගාමීව සෙසුනිළයින් 7000ක් ඔවුන්ගේ ඊළඟ නිළයට උසස් කිරීම සිදු කෙරෙයි. මේ අතර ශ්‍රී ලංකා යුද්ධ හමුදාවේ 70 වන සංවත්සරය සැමරීම වෙනුවෙන් නව මුද්දරයක් සහ පළමු දින කවරයක් බ්‍රහස්පතින්දා (ඔක්තෝම්බර් 10) තැපැල් දෙපාර්තමේන්තුවේ මුද්දර කාර්යාංශය විසින් කොළඹදී පැවති උත්සවයක දී නිකුත් කරන ලදී. තැපැල් මාස්ටර් ජෙනරාල් ඩී.ඒ.ආර්.කේ. රණසිංහ මහතා විසින් පළමු දින කවරය යුද්ධ හමුදාධිපති ලුතිතන් ජෙනරාල් ශවේන්ද්‍ර සිල්වා වෙත පිළිගන්වන ලදී. යුද්ධ හමුදා දින පෙළපාලිය සඳහා වැඩබලන ආරක්ෂක ලේකම් අනුරාධ විජේකෝන්, යුද්ධ හමුදා මාණ්ඩලික ප්‍රධානී මේජර් ජෙනරාල් සත්‍යප්‍රිය ලියනගේ, හිටපු යුද්ධ හමුදාධිපතිවරුන්, ජ්‍යේෂ්ඨ හමුදා නිලධාරීන්, විශේෂ ආරාධිතයන් සහ හමුදා සාමාජිකයින් විශාල පිරිසක් සහභාගී විය."
    },
    {
        "content": "ශ්‍රී ලංකා යුධ හමුදාව ශ්‍රී ජයවර්ධනපුර ඉදිකරන ලද නව මූලස්ථානය වෙත සිකුරාදා (නොවැම්බර් 08) පිවිසීමට නියමිතය. අතිගරු ජනාධිපති මෛත්‍රීපාල සිරිසේන මැතිතුමන්ගේ සුරතින් හෙට උදෑසන නව හමුදා මූලස්ථාන සංකීරණය විවෘත කරනු ඇත. යුධ හමුදා ශ්‍රම දායකත්වයෙන් හා විශේෂඥ දැනුමෙන් ඉදිකරන ලද මෙම නවීන යුධ හමුදා මූලස්ථාන සංකීර්ණය තුල මීට පෙර විවිධ ස්ථානවල පිහිටා තබූ අධ්‍යක්ෂ මණඩල සියල්ල පිහිටවේ. ආරක්ෂක අමාත්‍යාංශයේ ලේකම්, ජෙනරාල්  එස්.එච්.එස්.කොට්ටෙගොඩ (විශ්‍රාමික) ඩබ්ලිව්ඩබ්ලිව්වී, ආර්ඩබ්ලිව්පී, ආර්එස්පී, වීඑස්වී, යූඑස්පී, එන්ඩීසී මහතා  මීට පෙර කීහිපවතාවක් නිරීක්ෂණ සංචාරයන් සිදුකර යුධ හමුදා ජ්‍යෙෂ්ඨ නිලධාරීන් සමඟ ඉදිකිරීම් කටයුතු සහ විවෘත කිරීමේ කටයුතු පිලිබඳව සාකච්ඡා සිදුකරන ලදි."
    },
    {
        "content": "ආසියා - පැසිෆික් නාවික සම්මන්ත්‍රණය බ්‍රහස්පතින්දා (නොවැම්බර් 21) කොළඹ ගාලුමුවදොර හෝටලයේදී සාර්ථකව අවසන් විය. නාවික හමුදා මාධ්‍යට අනුව ශ්‍රී ලංකා නාවික හමුදාව සහ ජාත්‍යන්තර රතු කුරුස කමිටුව (ICRC) විසින් සංවිධානය කරන ලද තෙදින සම්මන්ත්‍රණයට බංග්ලාදේශය, කාම්බෝජය, චීනය, ෆීජි, ඉන්දියාව, ඉන්දුනීසියාව, ජපානය, මැලේසියාව, මාලදිවයින, මියන්මාරය, නවසීලන්තය, පිලිපීනය, කොරියාව, සිංගප්පූරුව, තායිලන්තය, නැගෙනහිර ටිමෝරය, වියට්නාමය සහ ශ්‍රී ලංකාව නියෝජනය කරමින් නාවික හමුදා නිළධාරින් 26 දෙනෙකු සහභාගී විය. සම්මන්ත්‍රණය “නාවික යුධ කටයුතු වලට අදාල නීතිය” (ජාත්‍යන්තර මානුෂිය නීතිය) යන තේමාව යටතේ පැවැත්විණි. මෙම සම්මන්ත්‍රණය මගින් සාගරික ත්‍රස්තවාදයට එරෙහි මෙහෙයුම්, මත්ද්‍රව්‍ය නිවාරණ ක්‍රියාකාරකම්, මුහුදු මංකොල්ලකෑම් මැඩපැවැත්වීම, මිනිස් ජාවාරම පිටුදැකිම, නීති විරෝධී ධීවර කටයුතු වැලැක්වීම, සාගර දුෂණය පිටු දැකීම, දේශ සිමා ආරක්ෂාව වැනි විවිධාකාර සාගරික මෙහෙයුම් වල නිරතවන විවිධ රටවල නාවික නිලධාරින්ට තමන් මුහුණ දෙන ගැටළු සාකච්ජා කර විසඳුම් සෙවිම සඳහා මෙන්ම නාවික සංග්‍රාමික කටයුතු වලට අදාල ජාත්‍යන්තර නීතිය බලාත්මක කීරීමේ ගැටළු සහ අභියෝග සාකච්ඡා කිරිමට අවස්ථාවක් සලසා දෙන ලදී."
    },
    {
        "content": "ශ්‍රී ලංකා යුද්ධ හමුදාධිපති ලුතිනන් ජෙනරාල් ෂවේන්ද්‍ර සිල්වා මහතා අද (නොවැම්බර් 22) දින ආරක්‍ෂක අමාත්‍යංශයේ ලේකම්, මේජර් ජෙනරාල් (විශ්‍රාමික) කමල් ගුණරත්න WWV RWP RSP USP ndc psc MPhil මහතා අමාත්‍යංශ පරිශ්‍රයේ දී හමුවිය. මෙම සුහද හමුවේදී යුද්ධ හමුදාධිපතිවරයා නව ආරක්‍ෂක ලේකම්වරයාට සිය සුබ පැතුම් එක් කළේය. මෙම අවස්ථාව සිහිවීම වස් සමරු තිළිණ හුවමාරුවක් ද සිදුවිය."
    },
    {
        "content": "ශ්‍රී ලංකා නාවික හමුදාවේ 10 වන වාර්ෂික අන්තර්ජාතික සාගරික සම්මන්ත්‍රණය “ගාලු කථීකාව 2019” අද දින (ඔක්තෝබර් 21) කොළඹදී ආරම්භ විය. අද පෙරවරුවේ ගාලු මුවදොර හෝටලයේදී ආරම්භ වූ දෙදින සමුළුවේ ප්‍රධාන දේශණය ජනමාධ්‍ය සහ රාජ්‍ය ආරක්ෂක අමාත්‍ය ගරු රුවන් විජේවර්ධන මහතා විසින් පැවැත්වීය. එම අවස්ථාවට ආරක්‍ෂක අමාත්‍යාංශයේ ලේකම් ජෙනරාල් එස්.එච්.එස්. කොට්ටෙගොඩ (විශ්‍රා) ඩබ්ඩබ්වී ආර්ඩබ්පී ආර්එස්පී වීඑස්වී යුඑස්පී එන්ඩිසී මහතාද සහභාගී විය. එම ස්ථානයට පැමිණි ප්‍රධාන ආරාධිත අමුත්තා නාවික හමුදාධිපති වයිස් අද්මිරාල් පියල් ද සිල්වා විසින් පිළිගන්නා ලදී. “නව චින්තනයකින් යුතුව අන්තර් සමුද්‍රීය තර්ජනයන් හට පිළියම් යෙදීම සඳහා සුඳානම් විම: දශකයක සමාලෝචනය”  යන තේමාව යටතේ සමුළුව පැවැත්වේ. රාජ්‍ය අමාත්‍ය ගරු විජේවර්ධන මහතා ප්‍රධාන දේශණය සිදු කරමින් පවසා සිටියේ වර්තමාන ගෝලීය ගැටළු විසඳීම සඳහා ජාතීන් අතර සහයෝගීතාවය සහ හවුල්කාරිත්වය යථාර්ථවාදී ප්‍රවේශයක් බවට පත්ව ඇති බව සහ මේ පිළිබදව උනන්දුව දක්වන ප්‍රජාවන් තම සහායක පාර්ශවයන් සමඟ වෙළඳාම සහ ආරක්ෂක කටයුතු සම්බන්ධයෙන් අන්‍යෝන්‍ය එකඟතාවයන්  සහ  හවුල්කාරිත්වයන් ඇති කර ගැනීමට අවස්ථා සොයමින් සිටින බවත් මෙවැනි පසුබිමක්  තුළ සමුද්‍රීය පාර්ශවකරුවන් මිත්‍රශීලී ජාතීන් සමඟ සහයෝගයෙන් සමුද්‍රීය ආරක්ෂාව වැඩි දියුණු කිරීමට උත්සාහ ගත යුතු බවයි. ඉන්දියානු සාගරික කලාපයේ සිදුවන්නාවූ කටයුතු වර්තමාන මෙන්ම අනාගත සමුද්‍රීය කටයුතු තීරණය කිරීමට හා බලපෑම් කිරීමට තීරණාත්මක සාධකයක් බවට පත්ව ඇති බවද ඔහු සඳහන් කළේය. ඉන්දියන් සාගරයේ පිහිටා ඇති ශ්‍රී ලංකාව නැගෙනහිර හා බටහිර සමුද්‍රීය මාර්ගයේ වැදගත් කාර්යභාරයක් ඉටු කරන අතර සමුද්‍රීය ඉතිහාසය තුල ශ්‍රී ලංකාවේ උපායමාර්ගික වැදගත්කම අතිවිශාල බවද, අන්තර්ජාතික තර්ජන ඉන්දියානු සාගරික කලාපය මුහුණපාන ප්‍රධාන ආරක්ෂක ගැටළු වලින් එකක් බවට පත්වෙමින් පවතින අතර මෙය නිසා ඉන්දියන් සාගරය තුල පිහිටා ඇති ප්‍රධාන මුහුදු මාර්ගවල ආරක්ෂාව පිලිබදව ගැටළු මතුව ඇති බවත් එතුමන් පැවසීය. රාජ්‍ය අමාත්‍යතුමන් තවදුරටත් පවසා සිටියේ ඉන්දියානු සාගරයේ අතිශයින් වැදගත් ස්ථානයක පිහිටීමේ සුවිශේෂී වාසිය සමඟ ශක්තිමත් වෙමින් වෙළඳාම සහ සංචාරක ව්‍යාපාරය ප්‍රවර්ධනය කිරීම තුළින් මෙරට සමුද්‍රීය කීර්තිනාමය ඉන්දියානු සාගරය තුල ඉහල නැංවීමට  අවශ්‍ය කටයුතු සිදු කරන බවයි. නිදහස් නාවික කටයුතු වල වටිනාකම සහ ඉන්දියානු සාගරය හරහා වෙළඳ හා බලශක්ති සුමටව ගලා යාම සෑම සාමකාමී ජාතියක්ම පිළිපැදිය යුතු පොදු සම්මතයක් ලෙස ශ්‍රී ලංකාව පිළිගන්නා බවත් එබැවින්, නාවික නිදහස සහ වෙළඳ හා බලශක්ති සුමටව ගලායාම ආරක්ෂා කිරීමට ඉවහල් වන ඕනෑම මුලපිරීමකට ශ්‍රී ලංකාව එක් වන බව වැඩිදුරටත් සදහන් කර සිටින ලදී. අප කලාපීය මෙන්ම ගෝලීය හවුල්කරුවන් සමඟ සුහදත්වයෙන් යුතුව කටයුතු කිරීමට සූදානම් බවත් එතුමන් අවධාරණය කළේය. කිසිදු රටකට හුදකලාව සමුද්‍රීය ආරක්ෂක තර්ජන හා අභියෝගයන් ජය ගැනීමට හැකියාවක් නැති බවත්  අවශ්‍ය වන්නේ සමුද්‍රීය ආරක්ෂක තර්ජන හා අභියෝගයන්ට සාර්ථකව මුහුණ දීම සඳහා ගෝලීය,ව්‍යුහාත්මක සහ  සාමුහික යාන්ත්‍රණයක අවශ්‍යතාවය බව එතුමන් පැවසීය. අවසාන වශයෙන්, ගාලු කථීකාව 2019 ඉන්දියානු සාගරික කලාපයේ පවතින ගැටළු අවබෝධ කර ගැනීමටත්,ගැටළු මගහරවා ගනිමින් අනාගතයේ ක්‍රියා කලයුතු ආකාරයන් පිලිබදව පොදු එකගතාවයන්ට පැමිණිය හැකි සමුළුවක් වනු ඇති බවට විශ්වාසය පළ කරන බව ප්‍රකාශ කල අතර, මෙම සාමුහික යාන්ත්‍රණයක් සහ සංශෝධිත ව්‍යුහයක් සමඟ අනාගතය වෙනුවෙන් සූදානම් වීම කෙරෙහි අවධානය යොමු කරමින් පසුගිය වසර 10 තුළ මෙම සමුළුව සදහා සහභාගී වන පාර්ශවයන්ගේ අත්දැකීම් මත පදනම්ව අන්තර්ජාතික සමුද්‍රීය තර්ජනවලට මුහුණ දීම සඳහා කටයුතු කිරීමට අවකාශයන් සැලසෙන බව ප්‍රකාශ කරන ලදී. අතිගරු ජනාධිපතිතුමන්ගේ පණිවිඩය නාවික හමුදාධිපති විසින් කියවන ලදී. උත්සවයේ දී නාවික හමුදාධිපතිගේ ආරාධනයෙන් ආරක්ෂක ලේකම් විසින් ආරම්භක සැසිය සදහා සහභාගී වූ කීර්තිමත් කථිකයින්ට වෙත සිහිවටන පිරිනමන ලදී. ශ්‍රී ලංකා නාවික හමුදාවේ ආරාධනයෙන් මෙවර සමුළුව සඳහා රටවල් 54 ක, ජාත්‍යන්තර සංවිධානවල සහ  ආරක්ෂක කේෂත්‍රයේ නිපැයුම් සම්බන්ධ ආයතන වල නියෝජිතයින් සහභාගී වේ. සමුද්‍රීය ආරක්ෂාව,නැව්ගත කිරීම සහ ආර්ථිකය,සාම්ප්‍රදායික නොවන තර්ජන,පාරිසරික ආරක්ෂාව සහ මානුෂීය ආධාර සහ ආපදා සහන යන මාතෘකාවන් යටතේ සැසි වාරයන් දෙදිනක් පුරා සිදු කෙරේ. මෙම අවස්ථාවට අද්මිරාල් ඔෆ් ද ෆිල්ට් වසන්ත කරන්නාගොඩ, ජ්‍යෙෂ්ඨ රාජ්‍ය නිලධාරීන්, ආරක්ෂක මාණ්ඩලික ප්‍රධානී, යුද්ධ හමුදාධිපති, ගුවන් හමුදාධිපති, රාජ්‍ය තාන්ත්‍රික නිලධාරීන්, වෙරළාරක්ෂක බලකා අධ්‍යක්ෂක ජෙනරාල්, විශේෂ කාර්ය බලකා අණදෙන නිලධාරි,ජේෂ්ඨ නාවික හමුදා නිලධාරින් සහ විශේෂ ආරාධිතයින් සහභාගී විය. ගාලු කථීකාව පිළිබඳ වැඩි විස්තර සඳහා කරුණාකර www.galledialogue.lk වෙත  පිවිසෙන්න."
    },
    {
        "content": "ආරක්‍ෂක අමාත්‍යාංශයේ නව ලේකම් ලෙස පත්වීම් ලද මේජර් ජෙනරාල් (විශ්‍රාමික) කමල් ගුණරත්න WWV RWP RSP USP ndc psc MPhil මහතා අද දින (නොවැම්බර් 20) අමාත්‍යාංශ පරිශ්‍රයේ පැවති උත්සවයකදී සිය තනතුරෙහි රාජකාරි නිල වශයෙන් ආරම්භ කරන ලදි. නව ලේකම්වරයා 2019 නොවැම්බර් 19 වන දින ජනාධිපති ලේකම් කාර්යාලයේදී ශ්‍රි ලංකා ප්‍රජාතන්ත්‍රවාදී සමාජවාදී ජනරජයේ අතිගරු ජනාධිපති ගෝඨාභය රාජපක්‍ෂ මැතිතුමා අතින් සිය පත්වීම් ලිපිය ලබාගන්නා ලදි. අමාත්‍යාංශය වෙත පැමිණි නව ලේකම්වරයා වෙත කඳවුරු මුරය පසුකර යාමක් සහ සම්මාන ආචාර පෙලපාලියක් පිළිගන්වා ගෞරවාචාර පුදකරන ලදි. ඉන් අනතුරුව එතුමන් ගරුතර මහා සංඝරත්නයේ සෙත් පිරිත් සජ්ජායනය මධ්‍යයේ නව කාර්යාලයේදී නිල වශයෙන් සිය ධූරයෙහි රාජකාරින් ආරම්භ කරන ලදි. මෙම අවස්ථාව සඳහා ආරක්‍ෂක මාණ්ඩලික ප්‍රධානී, ත්‍රිවිධ හමුදාධිපතිවරුන්, වැඩබලන පොලිස්පති, ජ්‍යෙෂ්ඨ අමාත්‍යාංශ නිලධාරීන්, අමාත්‍යාංශය යටතේ තිබෙන ආයතනයන්හි ප්‍රධානින් සහ ජ්‍යෙෂ්ඨ නිලධාරීන් බොහෝ පිරිසක් සහභාගී විය.   ඉන් අනතුරුව ලේකම්තුමන්ගේ ප්‍රධානත්වයෙන් අමාත්‍යාංශ කාර්ය මණ්ඩලයේ සහභාගීත්වයෙන් අමාත්‍යාංශ ශ්‍රවණාගාරයේදී කෙටි සාකච්ඡාවක් පැවැත්විණි. එහිදී ආරක්‍ෂක ලේකම් තුමන් විසින් අමාත්‍යාංශයේ කාර්යක්‍ෂමතාව සහ කීර්තිනාමය ඉහළ නැංවීම සඳහා සියලු දෙනාම එක් කණ්ඩායමක් ලෙස කටයුතු කළ යුතු බව සිය කාර්ය මණ්ඩලය වෙත පවසා සිටින ලදි. මේජර් ජෙනරල් කමල් ගුණරත්න (විශ්‍රා) ඩබ්ඩබ්වී ආර්ඩබ්පී ආර්එස්පී යුඑස්පී එන්ඩිසී පිඑස්සී එම්ෆිල් මහතා පන්නිපිටිය ධර්මපාල විද්‍යාලයේ සහ කොළඹ ආනන්ද විද්‍යාලයේ කීර්තිමත් ආදි ශිෂ්‍යයෙකි. එතුමන් 1981 වර්ෂයේදී ශ්‍රී ලංකා යුද්ධ හමුදාවට කෙඩෙට් නිලධාරියෙකු ලෙස බැඳී සිය මුලික පුහුණුව දියතලාව, ශ්‍රී ලංකා යුද්ධ හමුදා විද්‍යාපීඨය වෙතින් ලබා ඇත. මෙතුමන් මානුෂීය මෙහෙයුම් කාලසීමාවේදී 53 වන සේනාංකයේ සේනාංකාධිපති ලෙස රාජකාරී සිදුකල අතර, 2016 සැප්තැම්බර් 4 වන දින ශ්‍රී ලංකා යුද්ධ හමුදාවෙන් විශ්‍රාම යන මොහොතේ ආරක්‍ෂක සේනා මූලස්ථානය (වන්නි) ආඥාපති ලෙස රාජකාරී කරන ලදි. තවද සිය කීර්තිමත් යුද්ධ හමුදා සේවා කාලය තුල ශ්‍රී ලංකා යුද්ධ හමුදාවේ විධායක ජෙනරල් සහ යුධෝපකරණ මාස්ටර් ජෙනරල් යන තනතුරුද හොබවා ඇත. මීට අමතරව එතුමන් බ්‍රසීලයේ නියෝජ්‍ය ශ්‍රී ලංකා තානාපති ලෙස රාජ්‍ය තාන්ත්‍රික පත්වීමක්ද දරා ඇත."
    },
    {
        "content": "රටක් ජයග්‍රහණය කරා මිස කිසිඳු අවස්ථාවක පරාජය කරා ගමන් නොකළ යුතු බව අවධාරණය කරන ජනාධිපතිතුමා අද දවසේ ඉටුකිරීමට නොහැකි වූ දේ හෙට දවසේ රට සහ ජනතාව වෙනුවෙන් ඉටුවිය යුතු බව අවධාරණය කරයි. “පිබිදෙමු පොළොන්නරුව” දිස්ත්‍රික් සංවර්ධන වැඩසටහන යටතේ සිදු කෙරුණු සංවර්ධන කාර්යයන් රැසක් ජනතා අයිතියට පවරාදීම සහ ප්‍රතිලාභ බෙදාදීම අද (01) දිනය පුරා ජනාධිපතිතුමාගේ ප්‍රධානත්වයෙන් සිදු කෙරුණු අතර පොළොන්නරුව මහ රෝහලේ විවෘත කිරීම් රැසකින් අනතුරුව පැවති උත්සව සභාව අමතමින් ජනාධිපතිතුමා මේ බව කියා සිටියේය. මෙහිදී අදහස් දැක්වූ ජනාධිපතිතුමා වැඩිදුරටත් සඳහන් කළේ රට වශයෙන් ඉටුකළ කාර්යභාරයට ප්‍රමුඛත්වය ලබාදුන්නා සේම පොළොන්නරුවට සංවර්ධනයේ සාධාරණයක් ඉටුකිරිමට තමා ගත් වෙහෙස අද මල් ඵල ගැන්වී තිබෙන බවයි. පොළොන්නරුව සංවර්ධනයට තමාට සියලුදෙනාගෙන් ලැබුණු සහය රට වශයෙන්ම ගෙන ගිය වැඩපිළිවෙළට ද හිමිවූවානම් අද රට ද පුළුල් වෙනසකට ලක්ව තිබෙනු ඇති බව සඳහන් කළ ජනාධිපතිතුමා නිදහස, ප්‍රජාතන්ත්‍රවාදය, මාධ්‍ය නිදහස සමඟ රට සහ ජනතාව වෙනුවෙන් සුවිශේෂ වැඩකොටසක් තම පස් වසරක ධූර කාලය තුළ ඉටු කිරීමට හැකි වුව ද තමා රටත් ජනතාවත් වෙනුවෙන් තැබූ අපේක්ෂාවන්ගේ සහ අධිෂ්ඨානයන්ගේ අවසානය කරා ළගාවීමට බොහෝ බාධාවන් මතු වූ බව ද කියා සිටියේය. තම ප්‍රතිපත්තිවලට සහ දර්ශනයට ගැළපෙන මෙන්ම අදහස්වල එකඟවන පිරිසක් වගකීම් දැරුවානම් ඉකුත් පස් වසර තුළ රට සහ ජනතාව වෙනුවෙන් මීට වඩා බොහෝ කාර්යයන් ඉටුකිරීමට හැකිව තිබු බවද ජනාධිපතිතුමා කියා සිටියේය. රාජ්‍ය සේවකයන් වෙනුවෙන් පොළොන්නරුව නගරයේ ඉදිවූ සියලු පහසුකම් සහිත නිල නිවාස සංකීර්ණය අද විවෘත කෙරුණේ ජනාධිපතිතුමා අතිනි. රුපියල් මිලියන 97කට අධික වියදමක් දරමින් ඉදිකෙරුණු පොළොන්නරුව නව පොලිස් අධිකාරි කාර්යාලය ඉන් අනතුරුව ජනාධිපතිතුමා අතින් විවෘත කෙරිණි. පොළොන්නරුව රාජකීය විද්‍යාලයේ හසිනි වාසනා සෙව්වන්දි දැරියගේ “මණ්කඩ රූ රටා 2019” සිතුවම් දැක්ම හා ග්‍රන්ථ එළිදැක්වීමේ උත්සවයට අනතුරුව ජනාධිපතිතුමා සහභාගී විය. පොළොන්නරුව රාජකීය විද්‍යාලයේ 9 ශ්‍රේණියේ ඉගෙනුම ලබන හසිනි වාසනා සෙව්වන්දි දැරියට නව නිවසක් ලබාදීමට ද ජනාධිපතිතුමා කටයුතු කර තිබූ අතර ඊට උපහාර දක්වමින් මෙම උලෙළ සංවිධානය කර තිබුණු අතර එම දැරිය විසින් රචනා කරන ලද චිත්‍ර කතා පොත් 12ක් ද ජනාධිපතිතුමා වෙත පිළිගැන්විණි. සමස්ථ ලංකා බර එසවීමේ ශූරතාවය දිනාගත් විද්‍යාලයේ දරුවන්ට ත්‍යාග සහ සහතික පත් පිළිගැන්වීම ද ජනාධිපතිතුමා අතින් සිදු විය. විදුහල්පති රවීලාල් විජේවංශ මහතා ඇතුළු පිරිසක් මෙම අවස්ථාවට එක්ව සිටියහ. පොළොන්නරුව සීවලී ආදර්ශ කණිෂ්ඨ විද්‍යාලයේ විශේෂ අධ්‍යාපන ඒකකය සඳහා ඉදිකෙරුණු අංග සම්පූර්ණ පන්ති කාමර ගොඩනැඟිල්ල විවෘත කිරීමේ අවස්ථාවට ඉන් අනතුරුව ජනාධිපතිතුමා එක්විය. පිබිදෙමු පොළොන්නරුව දිස්ත්‍රික් සංවර්ධන වැඩසටහන යටතේ මේ සඳහා වැය කර ඇති මුදල රුපියල් මිලියන 7.9 කි. රුපියල් මිලියන 63ක වියදමින් ඉදිකෙරුණු කදුරුවෙල සිව් මහල් තැපැල් සංකීර්ණ ගොඩනැඟිල්ල ඉන් අනතුරුව ජනාධිපතිතුමා අතින් විවෘත කෙරිණි. පොළොන්නරුව මහ රෝහලේ සිදු කෙරුණු සංවර්ධන කටයුතු ජනාධිපතිතුමා අතින් ජනතා අයිතියට පැවරුණේ ඉන් අනතුරුවයි.   ඒ අනුව පොළොන්නරුව මහ රෝහලේ නව අක්ෂි සායන ගෙඩනැඟිල්ල, ක්‍රීඩා වෛද්‍ය හා ශරිර සුවතා මධ්‍යස්ථානය, විශේෂඥ වෛද්‍ය නිල නිවාස සංකීර්ණය, ඇඳන් 120කින් සමන්විත නව ශල්‍ය වාට්ටු සංකීර්ණය, ඇඳන් 120කින් යුත් නව වාට්ටු සංකීර්ණය, හදිසි අනතුරු ප්‍රතිකාර සංකීර්ණය,මෙන්ම අධ්‍යක්ෂ/ නියෝජ්‍ය අධ්‍යක්ෂ/ විශේෂඥ වෛද්‍ය නිල නිවාස විවෘත කිරීම ජනාධිපතිතුමා අතින් සිදු විය. බාහිර රෝගී අංශයේ රෝහල් සෞඛ්‍ය තොරතුරු කළමනාකරණ පද්ධතිය විවෘත කිරීම ද ජනාධිපතිතුමා අතින් සිදු කෙරුණු අතර ජනාධිපතිතුමා එම පද්ධතියේ ලියාපදිංචි කිරීම සහ පළමු සෞඛ්‍ය තොරතුරු අංකන කාඞ්පත ජනාධිපතිතුමා වෙත නිකුත් කිරීම ද සිදු කෙරිණි. එමෙන්ම සත්කාරක සේවා පිළිබඳ රෝගී තෘප්තිමත්භාවය මැනීම සඳහා වන Digital Customer Satisfaction සමීක්ෂණ පද්ධතිය ක්‍රියාත්මක කිරීම ද සිදු වූ අතර පොළොන්නරුව දිස්ත්‍රික් මහ රෝහලේ රෝහල් පරිපාලන තොරතුරු හුවමාරුව විවෘත කිරීම සහ පුස්තකාල ස්වයංක්‍රීය පද්ධතිය දියත් කිරීමත්, රෝහල් සෞඛ්‍ය තොරතුරු පද්ධතිය E channeling සේවාවට සම්බන්ධ කිරීමත් සිදු කෙරිණි. ආණ්ඩුකාර සරත් ඒකනායක, නගරාධිපති චානක සිදත් රණසිංහ යන මහත්වරුන් ඇතුළු මහජන නියෝජිතයන් සහ රාජ්‍ය නිළදාරින් පිරිසක් ජනාධිපතිතුමා සමඟ මෙම අවස්ථාවන්ට එක්ව සිටියහ."
    },
    {
        "content": "බත්තරමුල්ල ශ්‍රී ජයවර්ධනපුර ඉදිකළ නව යුද්ධ හමුදා මූලස්ථානය අද උදෑසන (නොවැම්බර් 08) පැවති උත්සවයක දී අතිගරු ජනාධිපති මෛත්‍රීපාල සිරිසේන මැතිතුමන් විසින් විවෘත කරන ලදී. මෙම ඓතිහාසික අවස්ථාව සඳහා ජනමාධ්‍ය සහ රාජ්‍ය ආරක්ෂක අමාත්‍ය ගරු රුවන් විජයවර්ධන මහතා සහ ආරක්ෂක අමාත්‍යංශ ලේකම් ජෙනරාල් එස්.එච්.එස්.කොට්ටෙගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතා ද සහභාගි විය. අක්කර 77 ක භූමි ප්‍රමාණයකින් යුත් නාවික හා ගුවන් හමුදා මූලස්ථානයන්ගෙන් ද සමන්විත වන නව ඒකාබද්ධ ආරක්ෂක මූලස්ථාන සංකීර්ණයේ මහල් 10කින් සමන්විත වන නව යුද්ධ හමුදා මූලස්ථානය ගොඩනැගිලි අංක 6 සහ 7 හි පිහිටා ඇත. නව යුද්ධ හමුදා මූලස්ථානය නවීන ආරක්ෂක පද්ධතියක්, කාර්යාල කාමර, හෙලිකොප්ටර් ගොඩ බැස්සවීමේ අංගන දෙකක්, නවාතැන් පහසුකම්, රථගාල, ආපන ශාලා සහ භෝජනාගාර, ජනක යන්ත්‍ර, ජල ටැංකි, පුස්තකාල ඇතුළු සියලු පහසුකම්වලින් සමන්විත වේ. 4000කට අධික පිරිසකට කාර්යාල රාජකාරීන් ඉටු කල හැකි ශ්‍රී ලංකාවේ විශාලතම කාර්යාල සංකීර්ණය ලෙස සැලකෙන ඒකාබද්ධ ආරක්ෂක මූලස්ථාන සංකීර්ණයේ ඉදිකිරීම් කටයුතු අවසන් වූ පසු ආරක්ෂක අමාත්‍යංශය, ආරක්ෂක මාණ්ඩලික ප්‍රධානි කාර්යාලය, නාවික හා ගුවන් හමුදා මූලස්ථානය එම ස්ථානයට රැගෙන ඒමට නියමිතය. මෙම අවස්ථාවට සපැමිණි අතිගරු ජනාධිපති මෛත්‍රිපාල සිරිසේන මැතිතුමන් යුද්ධ හමුදාධිපති ශවේන්ද්‍ර  සිල්වා විසින් උණුසුම් අයුරින් පිළිගත් අතර එතුමන් වෙත චාරිත්‍රානුකූල හමුදා ගෞරවාචාරය භට පිරිස් විසින් පිරිනමන ලදී. නව යුද්ධ හමුදා මුලස්ථාන සංකීර්ණයේ සමරු ඵලකය නිරාවරණය කිරීම මහා සංඝරත්නයේ සෙත් පිරිත් සජ්ජායනා මධ්‍යයේ  අතිගරු ජනාධිපතිතුමන් විසින් සිදුකරන ලදී. ප්‍රධාන දොරටුවෙහි පීත්ත පටිය කපා අතිගරු ජනාධිපතිතුමන් යුද්ධ හමුදා මුලස්ථාන සංකීර්ණය විවෘත කරන ලදී. නව යුද්ධ හමුදා සංකීර්ණයේ යුද්ධ හමුදාධිපතිවරයාගේ කාර්යාලය ජනපති තුමන් විසින් විවෘත කරන ලද අතර ජනපතිතුමන් සහ ජනාධිපති ජ්‍යෙෂ්ඨ අතිරේක ලේකම්, ආරක්ෂක ලේකම්, ත්‍රිවිධ හමුදාධිපතිවරුන්, යුද්ධ හමුදා මාණ්ඩලික ප්‍රධානී අතර කෙටි සාකච්ඡාවක්ද හමුදාධිපතිවරයාගේ නව කාර්යාලයේ දී පැවැත්විණි. ඉන්පසු අතිගරු ජනාධිපතිතුමන්ගේ සංකල්පයකට අනුව “සේවාභිමානී පදක්කම” සහ “සේවා පදක්කම” පිරිනැමීම සිදු කරන ලදී. වර්ෂ 2009 න් පසු ගෙවී ගිය වසර 10ක නොකැළැල් සේවා කාලය පිළිබිඹු කරවමින් මෙම පදක්කම් පිළිගන්වන ලදී. මෙම පදක්කම් දෙක හිමි වනුයේ ත්‍රිවිධ හමුදා සාමාජිකයන්, පොලිස් නිලධාරීන් සහ සිවිල් සේවකයින් පශ්චාත් යුද සමයේ සංවර්ධන කටයුතු වෙනුවෙන් සිදු කල කාර්යයන් සහ සිදුකරන ලද කැපවීම උදෙසාය. දිනයේ අවසන් අදියර ලෙස අතිගරු ජනාධිපතිතුමන් සහ යුද්ධ හමුදාධිපතිතුමන් විසින් නව මූලස්ථාන පරිශ්‍රයේ පැල රෝපණය කරන ලදී. අක්කර 77ක භූමි ප්‍රමාණයකින් යුත් නව ආරක්ෂක මූලස්ථාන සංකීර්ණය ශ්‍රී ලංකා යුද්ධ හමුදා ස්වේච්ඡා බලසේනාව සහ ගුවන් හා සිවිල් ගුවන් සේවා අධිකාරිය සතු ඉඩමක ඉදිකරන ලදී. නව ආරක්ෂක මූලස්ථාන සංකීර්ණය සඳහා යාබද පෞද්ගලික ඉඩම් කීපයක් ද මුදල් ගෙවා පවරාගෙන ඇත. මෙම අවස්ථාව සඳහා ජනාධිපති ජ්‍යෙෂ්ඨ අතිරේක ලේකම්, නාවික සහ ගුවන් හමුදාධිපතිවරුන්, වැඩබලන පොලිස්පති සහ ජ්‍යෙෂ්ඨ හමුදා නිලධාරීන් සහභාගි වූහ."
    },
    {
        "content": "දිගු කලක් තිස්සේ පැවති අවශ්‍යතාවයක් සපුරාලමින් ආරක්‍ෂක අමාත්‍යාංශය විසින් නාරහේන්පිට පොලිස් රෝහලට අමතර රුධිර කාන්දු පෙරන පහසුකම් සහ ප්‍රමාණවත් වෛද්‍ය සහ සුළු කාර්ය මණ්ඩලයක් ලබාදෙනු ඇත.   පොලිස්‌ රෝහල වැඩිදියුණු කිරීම සඳහා පූර්ණ සහයෝගය ලබා දෙන බවට ආරක්‍ෂක ලේකම් මේජර් ජෙනරාල් (විශ්‍රාමික) කමල් ගුණරත්න ඊයේ (23) සිය සංචාරයේ දී කියා සිටි අතර ආයතනයක ඉහළ ඵලදායිතාවක් අත්කර ගත හැක්කේ පහල මට්ටමේ සේවා දායකයින් සතුටින් සිටින විට පමණක් බවද පැවසීය.    හමුදාවේදී මෙය චිත්ත ධෛර්යය ලෙස හැඳින්වේ. ඉහළ චිත්ත ධෛර්යය ඵලදායිතාවය වැඩි කරයි. කණ්ඩායම් හැඟීම, පුහුණුව හා පුද්ගල කුසලතා වැඩිදියුණු කිරීම තුළින් චිත්ත ධෛර්යය ඉහළ නැංවිය හැකි නමුත් සියල්ලටම වඩා ශක්තිමත් නායකත්වයක් තිබිය යුතුය. ”යුද ජයග්‍රහණයේ රහස වන්නේ ද පහළ මට්ටමේ සොල්දාදුවන්ගේ චිත්ත ධෛර්යය බව ඔහු පැවසීය.   ආරක්‍ෂක අමාත්‍යාංශය යටතේ වර්ථමානයේ පරිපාලනය වන කොතලාවල ආරක්‍ෂක විශ්ව විද්‍යාලයීය රෝහලේ මෑත කාලීන වැඩිදියුණු කිරීම් ගැන සඳහන් කරමින්, ඔහු කියා සිටියේ පිළිකා රෝගීන් සඳහා ප්‍රතිකාර ගැනීමට අතිරේක පහසුකම් ද ලබා දී ඇති බවයි.   මේජර් ජෙනරාල් කමල් ගුණරත්න මහතා පැවසුවේ පසුගිය පාලන සමය තුළ අඩු අවධානයක් යොමු කළ කොතලාවල ආරක්‍ෂක විශ්ව විද්‍යාලයීය රෝහල මේ වන විට පළපුරුදු  විශේෂඥ වෛද්‍යවරයෙකු යටතේ නවීන වෛද්‍ය පහසුකම් ද සහිතව වැඩි දියුණු කර ඇති බවයි.   කොතලාවල ආරක්‍ෂක විශ්ව විද්‍යාලයීය රෝහලට සමාන ප්‍රමිතියෙන් යුක්තව පොලිස් රෝහල ද උසස් කරන බව ඔහු තවදුරටත් පැවසීය.   රටට සාමය උදාකරලීම සඳහා පොලීසිය සහ පොලිස් විශේෂ කාර්යය බළකාය ලබාදුන් දායකත්වය අගය කරමින් මේජර් ජෙනරාල් ගුණරත්න කියා සිටියේ යුද සමයේදී රට තුළ නීතිය හා සාමය පවත්වාගෙන යාම පිළිබඳව හමුදාව පමණක් නොව මුළු රටම පොලීසියට කෘතවේදී වන බවයි.   නීතිගරුක සමාජයක් සහ විනය ගරුක රටක් ස්ථාපිත කිරිමේ උතුම් මෙහෙවරෙහි ප්‍රධාන කොටස් කරුවා පොලීසිය බව අවධාරණය කරමින් මේජර් ජෙනරාල් ගුණරත්න කියා සිටියේ අවශ්‍ය විටෙක පොලිසියට සහාය වීම සඳහා හමුදාව සැමවිටම සිටින බවයි.   “රුධිර කාන්දු පෙරන පහසුකම් සහිත ඒකකයක හා වෛද්‍ය සහ සුළු කාර්යය මණ්ඩලයේ පවතින පුරප්පාඩු පිරවීම අත්‍යවශ්‍ය කරුණක් බව මා දකිනවා, කාන්දු පෙරන උපකරණ ප්‍රමාදයකින් තොරව අවශ්‍ය තැන්වලන් නිදහස් කර ලබාදීමට මා පොරොන්දු වෙනවා” යැයි රෝහලේ වාට්ටු සහ වෙනත් අංශවල නිරීක්‍ෂණ සංචාරයෙන් පසු ආරක්‍ෂක ලේකම් වරයා පැවසීය.    වැඩබලන පොලිස්පති සි ඩි වික්‍රමරත්න, ජ්‍යෙෂ්ඨ නියෝජ්‍ය පොලිස්පති ජගත් අබේසිරි ගුණවර්ධන, නියෝජ්‍ය පොලිස්පති සුභසාධක සංජීව ධර්මරත්න, පොලිස් රෝහල් අධ්‍යක්‍ෂ එස්එස්පී චමික ප්‍රේමසිරි, වෛද්‍යවරුන් හෙදියන් සහ කාර්යය මණ්ඩල සාමාජිකයන් මෙම අවස්ථාවට සහභාගී වූහ."
    },
    {
        "content": "ඉතිහාසයේ පළමු වතාවට රාජ්‍ය නායකයා නිර්පාක්ෂික වීම හේතුවෙන් මෙවර සාධාරණ හා සාමකාමී මැතිවරණයක් රට තුළ පැවැත්වීමට හැකි ව තිබෙන බවත්, එය ප්‍රජාතන්ත්‍රවාදය තහවුරු වූ රටක මූලික ලක්ෂණයක් බවත් ජනාධිපති ගරු මෛත්‍රීපාල සිරිසේන මැතිතුමා පවසයි. ආරක්ෂක අමාත්‍යවරයා සහ පොලිසිය විෂය භාර අමාත්‍යවරයා ලෙස තමා එම අංශවලට උපදෙස් දී තිබෙන්නේ සාධාරණ හා සාමකාමි මැතිවරණයක් වෙනුවෙන් කැපවිමට බව පෙන්වා දුන් ජනාධිපතිතුමා මෙවර මැතිවරණය ඓතිහාසික මැතිවරණයක් බවට පත්වන්නේ තමාගේ එම මධ්‍යස්ථ ප්‍රතිපත්තිය හේතුවෙන් බව ද කියා සිටියේය. ජනාධිපති ගරු මෛත්‍රීපාල සිරිසේන මැතිතුමා මේ බව සඳහන් කළේ විෂය භාර අමාත්‍යවරයා ලෙස ජනාධිපතිතුමා පොලිස් දෙපාර්තමේන්තුව වෙනුවෙන් ඉටුකළ මෙහෙවර ඇගැයීමට ලක් කරමින් අද (15) පෙරවරුවේ පොලිස් දෙපාර්තමේන්තු ශ්‍රවණාගාරයේ දී පැවති හමුවකදී ය. අද උදෑසන පොලිස් දෙපාර්තමේන්තු පරිශ්‍රය වෙත ගිය ජනාධිපතිතුමා පොලිස් උත්තමාචාර පිරිනමමින් අභිමානවත් අයුරින් පිළිගනු ලැබීය. අනතුරුව ජනාධිපතිතුමා වැඩබලන පොලිස්පති සී.ඩී. වික්‍රමරත්න මහතා ඇතු`ථ ජ්‍යෙෂ්ඨ පොලිස් නිලධාරින් සමඟ හමුවකට එක් විය. පොලිස් දෙපාර්තමේන්තුව තමා යටතට පවරාගත් දිනයේ සිට ගුණාත්මක සහ මහජනතාවට සමීප පොලිස් සේවාවක් රට තුළ ස්ථාපනය කිරීම වෙනුවෙනුත්, පොලිස් දෙපාර්තමේන්තුවේ පහළ ශ්‍රේණියේ නිලධාරින්ගේ සිට ඉහළ නිලධාරින් දක්වා සියලුදෙනාගේ ගැටලු විසඳමින් ඔවුන්ගේ සුබසාධනය වෙනුවෙනුත් ජනපති ගත් පියවර මෙහිදී ඇගැයීමට ලක් කෙරිණි. මේ අතර යුද, නාවික සහ ගුවන් යන ත්‍රිවිධ හමුදාවන් හි උත්තමාචාරය ජනාධිපතිතුමා වෙත පිළිගැන්වීම වෙනුවෙන් විශේෂ හමුවක් ද ඊයේ (13) රාත්‍රියේ කොළඹ දී පැවැත්විණි. ජනාධිපති සහ සේනාධිනායක ලෙස යුද,නාවික සහ ගුවන් ත්‍රිවිධ හමුදාවන් ශක්තිමත් කරමින් රටේ ජාතික ආරක්ෂාව තහවුරු කිරීම වෙනුවෙනුත්, ශ්‍රී ලාංකීය ත්‍රිවිධ හමුදාවන්ගේ අභිමානය සුරැකීම වෙනුවෙන් ඉකුත් පස් වසර පුරා ජනපති ගත් පියවර අගයමින් මෙහිදී උපහාර පිළිගැන්විණි. ආරක්ෂක අමාත්‍යාංශයේ ලේකම්, ආරක්ෂක මාණ්ඩලික ප්‍රධානී, ත්‍රිවිධ හමුදාපතිවරු ප්‍රමුඛ ත්‍රිවිධ හමුදා ජ්‍යෙෂ්ඨ නිලධාරිහු මෙම අවස්ථාවට එක්ව සිටියහ. එමෙන් ම සියලු විශ්වවිද්‍යාල උපකුලපතිවරු ද ඊයේ පස්වරුවේ ජනාධිපති කාර්යාලයේ දී ජනාධිපතිතුමා හමු විය. විශ්වවිද්‍යාල පද්ධතියට නව අරුතක් ලබාදෙමින් එහි උන්නතිය උදෙසා මෙන් ම විශ්වවිද්‍යාල සිසුන්ගේ සුබසාධනය වෙනුවෙන් ද, මෙරට උසස් අධ්‍යාපනයේ ගුණාත්මකභාවය ඉහළ නැංවීම වෙනුවෙන් ද ඉකුත් පස් වසර පුරා ජනපති ගත් තීන්දු තීරණ ඇගැයීමට ලක් කරමින් ස්තූතිය පළ කිරීම එහිදී සිදු විය. ක්ෂේත්‍රයේ මතුවූ සියලු ගැටලු සාකච්ඡා මාර්ගයෙන් විසඳාගැනීමට ඉතා නිහතමානී ලෙස ඉඩ කඩ විවර කර දීම පිළිබඳව ද මෙහිදී සියලු උපකුලපතිවරුන්ගේ ගෞරවය ජනාධිපතිතුමා වත පිළිගැන්විණි. එමෙන්ම සාමකාමී සහ නිදහස් මැතිවරණයක් වෙනුවෙන් ජනපති දුන් ආදර්ශය ද ක්ෂේත්‍රයේ විද්වතුන්ගේ ඇගැයීමට ලක් විය. : ජනාධිපති මාධ්‍ය ඒකකය"
    },
    {
        "content": "ආරක්‍ෂක අමාත්‍යංශයේ ලේකම්, මේජර් ජෙනරාල් (විශ්‍රාමික) කමල් ගුණරත්න WWV RWP RSP USP ndc psc MPhil මහතාගේ ප්‍රධානත්වයෙන් පොලිස් මත්ද්‍රව්‍ය කාර්යාංශයේ නිලධාරීන් අතර විශේෂ සාකච්ඡාවක් අද (නොවැම්බර් 22) අමාත්‍යංශ පරිශ්‍රයේ දී පැවැත්විණි. මෙම සාකච්ඡාව සඳහා වැඩබලන පොලිස්පති සීඩී වික්‍රමරත්න මහතාද සහභාගී විය. මෙම සාකච්ඡාවේදී මත්ද්‍රව්‍ය ජාවාරමට එරෙහිව කටයුතු කිරීම, මහජනතාව දැනුවත් කිරීම සහ වැළැක්වීම ඇතුළු වැදගත් මාතෘකාවන් ගණනාවක් සාකච්ඡාවට බඳුන් විය. දිවයින තුල පවත්නා මත්ද්‍රව්‍ය උවදුර මැඩපැවැත්වීම සඳහා දැඩි පියවර ගන්නා ලෙස ආරක්‍ෂක ලේකම්වරයා විසින් පොලිසියට උපදෙස් ලබාදෙන ලදි. මෙම සාකච්ඡාව සඳහා ජ්‍යෙෂ්ඨ නියෝජ්‍ය පොලිස්පති එම්ආර් ලතීෆ් මහතාද සහභාගී විය."
    },
    {
        "content": "ඉන්දියාවේ දෙදින රාජ්‍ය චාරිකාවක් සඳහා පිටත්ව ගිය ජනාධිපති ගෝඨාභය රාජපක්ෂ මැතිතුමා අද (28) පස්වරුවේ නවදිල්ලි නුවරට ළගා විය. ඉන්දිරා ගාන්ධි ජාත්‍යන්තර ගුවන් තොටුපොළේදී ජනාධිපතිතුමා ඇතුළු ශ්‍රී ලංකා දුත පිරිස පිළිගනු ලැබුවේ ඉන්දීය රාජ්‍ය ප්‍රවාහන සහ මහා මාර්ග අමාත්‍ය ආචාර්ය වී.කේ. සිං (VK Singh) මහතා විසිනි. ඉන්දියාවේ ශ්‍රී ලංකා මහ කොමසාරිස් ඔස්ටින් ප්‍රනාන්දු, ශ්‍රී ලංකාවේ ඉන්දීය මහ කොමසාරිස් තරංජිත් සිං සන්දු යන මහත්වරුන් ඇතුළු පිරිසක් ද මෙම අවස්ථාවට එක්ව සිටියහ.   පිළිගැනීමේ උළෙල වර්ණවත් සංස්කෘතිකාංගයකින් ද අලංකාරවත් විය. ඉන්දීය අග්‍රාමාත්‍ය නරේන්ද්‍ර මෝදි මැතිතුමාගේ ආරාධනය පරිදි ජනාධිපතිතුමා සිය පළමු විදේශ සංචාරය සනිටුහන් කරමින් ඉන්දියාවේ දෙදින රාජ්‍ය සංචාරයකට එක්ව සිටී. සිය සංචාරයේ දී ඉන්දීය ජනාධිපති රාම් නාත් කෝවින්ද් මැතිතුමා හමුවන ජනාධිපතිතුමා ඉන්දීය අග්‍රාමාත්‍යතුමා සමඟ ද්විපාර්ශ්වික සාකච්ඡාවල නිරත වේ. එමෙන්ම ජනාධිපතිතුමා සෙසු ඉන්දීය ප්‍රභූවරුන් ද මුණ ගැසෙනු ඇත. ජනාධිපති ලේකම් ආචාර්ය පී.බී. ජයසුන්දර, විදේශ අමාත්‍යාංශ ලේකම් රවිනාත් ආර්යසිංහ, භාණ්ඩාගාර ලේකම් එස්. ආටිගල, ජනාධිපතිතුමාගේ ගරු උපදේශක ලලිත් වීරතුංග සහ ජනාධිපති පෞද්ගලික ලේකම් සුගීෂ්වර බණ්ඩාර යන මහත්වරු ද චාරිකාවට එක්ව සිටිති. : ජනාධිපති මාධ්‍ය ඒකකය"
    },
    {
        "content": "විනයගරුක හා නීතිගරුක පුරවැසියන් බිහිකරනු පිණිස පාසල් ශිෂ්‍යභට ව්‍යාපාරය ජනප්‍රිය කරවීම අත්‍යවශ්‍ය බව ආරක්ෂක ලේකම් මේජර් ජෙනරල් (විශ්‍රාමික) කමල් ගුණරත්න මහතා පැවැසීය. ආරක්ෂක ලේකම් තුමා ප්‍රකාශ කර සිටියේ ජාතික ශිෂ්‍යභට බලකාය  නිසි ලෙස සකස් කරන ලද සැලැස්මක් යටතේ පාසල් තුලින් ආරම්භ කළ යුතු බවයි. අද (23) දින පාමංකඩ පිහිටි ජාතික ශිෂ්‍යභට බළකා මුලස්ථානය වෙත ගිය ආරක්ෂක ලේකම් විසින් එහි නිලධාරින් අමතා ප්‍රකාශ කර සිටියේ ජාතික ශිෂ්‍යභට බලකාය විශාල වශයෙන් ශිෂ්‍යභටයින් පුහුණුවීම් සඳහා සම්බන්ධ වු ඒ අභිමානවත් අතීතය නැවත ලබා ගැනීමට කැපවි ක්‍රියාකල යුතු බවයි. මේජර් ජෙනරාල් කමල් ගුණරත්න ජාතික ශිෂ්‍යභට බළකාය වෙත සිය පුර්ණ සහාය ලබා දෙන බවට  මෙහිදි සහතික විය. ආරක්ෂක අමාත්‍යාංශයීය විෂය පථය යටතේ ක්‍රියාත්මක ජාතික ශිෂ්‍යභට බළකාය ශ්‍රි ලංකාවේ තිබෙන පැරණිතම සහ විශාලතම තරුණ සංවිධාන වලින් එකකි. ජාතික ශිෂ්‍යභට බළකායට මේවන විට  පාසල් 3000 කට අධික සංඛ්‍යාවක් සම්බන්ධ වී ඇති අතර පිරිමි ශිෂ්‍යභට බළඇණි 29 ක් සහ කාන්තා ශිෂ්‍යභට බළඇණි  09 කින් සමන්විත වේ. ආසන්න වශයෙන් ශිෂ්‍ය භටයින් 85,000 ක් පමණ සිටින අතර 3,000 කට අධික ජ්‍යෙෂ්ඨ සහ කනිෂ්ඨ ශ්‍රේණිවල නිලධාරින් එයට ඇතුලත් වේ. 1881  දක්වා ඉතිහාසයක් තිබෙන ශිෂ්‍යභට බළකාය මුලින්ම ආරම්භ කරන ලද්දේ කොළඹ රාජකීය විද්‍යාලයෙන්ය. එවකට විදුහල්පති ලෙස කටයුතු කල ජෝන් බී. කූල්  විසින් තරුණ සිසුන් අතර විනය ප්‍රවර්ධනය කිරීම අරමුණු කර ගෙන මෙම ව්‍යාපාරය ආරම්භ කරන ලදී. පසුව එය මෙරට සහායක පාබල හමුදාවක් ලෙස වෙනත් පාසල් දක්වා ව්‍යාප්ත කරන ලදි. අද වන විට උතුරු හා නැගෙනහිර පාසල් ඇතුළු දිවයිනේ බොහෝ පාසල්වල ශිෂ්‍යභට ඛණ්ඩ පිහිටුවා ඇත. ජාතික ශිෂ්‍යභට බළකායේ අධ්‍යක්‍ෂ මේජර් ජෙනරල් (විශ්‍රාමික) රුවන් කුලතුංග විසින් පිළිගනු ලැබු ආරක්ෂක ලේකම්තුමන් වෙත කොළඹ ආනන්ද විද්‍යාලයේ ශිෂ්‍යභට ඛණ්ඩය විසින් කඳවුරු සම්මාන මුරයක් ද පිරිනමන ලදි. ආරක්ෂක ලේකම් ධුරයට පත්වීමෙන් පසුව ප්‍රථම වරට එම මුලස්ථානයට පැමිණි මේජර් ජෙනරාල් (විශ්‍රාමික) කමල් ගුණරත්න මුලස්ථාන පරිශ්‍රයේ විවිධ අංශ වෙත ගොස් එම අංශයන්හි මෙහෙයුම් පිළිබඳව සොයා බැලීය. මෙම අවස්ථාවට  නියෝජ්‍ය අධ්‍යක්ෂවරුන්, ප්‍රාදේශීය අධ්‍යක්ෂවරුන් සහ ජ්‍යෙෂ්ඨ  නිලධාරීන් රැසක් ද සහභාගී වුහ."
    },
    {
        "content": "•    ආරක්ෂක භටයින් සඳහා අවම වැටුපක් ළඟදීම හඳුන්වා දෙන බව පවසයි ආරක්ෂක භටයින් සඳහා අවම වැටුපක් හඳුන්වා දීම, නව ආරක්ෂක සමාගම් ලියාපදිංචි කිරීම සහ බලපත්‍ර අළුත් කිරීම මගින් ආරක්ෂක අමාත්‍යාංශය පුද්ගලික ආරක්ෂක සේවාව තවදුරටත් විධිමත් කරනු ඇත. ගුණාත්මක ආරක්ෂක සේවාවක් සැපයීම සඳහා දිවයින පුරා ක්‍රියාත්මක වන පුද්ගලික ආරක්ෂක සේවා විධිමත් කිරීමට සැලසුම් කර ඇති බව ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න මහතා පැවසීය. ආරක්ෂක සේවා සපයන්නන්ගේ ලියාපදිංචිය සහ බලපත්‍ර අලුත් කිරීමේ ක්‍රියාවලිය විධිමත් කිරීම සදහා කඩිනම් ක්‍රියා පටිපාටියක් සකස් කීරීමට  පියවර ගන්නා බව ඔහු පැවසීය. නව අළුත් කිරීමේ ක්‍රියාවලිය යටතේ සේවක අර්ථසාධක අරමුදල සහ සේවක භාර අරමුදල සඳහා පෞද්ගලික ආරක්ෂක සේවාවන්හි දායකත්වය දැඩි ලෙස අධීක්ෂණය කරන බව මේජර් ජෙනරාල් ගුණරත්න මහතා පැවසුවේ. ශ්‍රී ලංකා ආරක්ෂක සේවා සැපයුම්කරුවන්ගේ සංගමයේ (SLSSPA) සාමාජිකයින් අමතමින් ඔහු ඊයේ (28) සිය සේවකයින් සඳහා ජාත්‍යන්තරව පිළිගත් බලපත්‍ර නිකුත් කිරීමේ අවශ්‍යතාව අවධාරණය කළේය. ගිනි නිවීම්,ප්‍රථමාධාර,ආරක්ෂාව,හදිසි අවස්ථාවන්හි ක්‍රියාකිරීම සහ ආපදා කළමනාකරණ යනාදී ක්ෂේත්‍රයන් ආවරණය වන පරිදි රක්නා ආරක්ෂක ලංකා සමාගමේ උපදෙස් ලබාගෙන ප්‍රමිතිගත පුහුණු පහසුකමක් හඳුන්වා දීමට ඇති අවස්ථාව පිළිබඳව ඔහු ශ්‍රී ලංකා ආරක්ෂක සේවා සැපයුම්කරුවන්ගේ සංගමයට දැනුම් දුන්නේය. රක්නා අරක්ෂක ලංකා සමාගම යනු වාණිජ අංශයේ ආරක්ෂක අවශ්‍යතා සපුරාලන රජය සතු ව්‍යාපාරයකි. පවත්නා වැටුප් පරිමානයන් පිලිබඳ සඳහන් කරමින් ආරක්ෂක ලේකම් පෞද්ගලික ආරක්ෂක සේවා ආයතනවලින් ඉල්ලා සිටියේ ඔවුන්ගේ සේවකයින්ට ඔවුන්ගේ සේවා දායකත්වය සහ රටේ ජීවන වියදමට  අනුව සාධාරණ වැටුප් ගෙවන ලෙසයි. පුද්ගලික අංශයේ ආරක්ෂක සේවා විසින් සපයනු ලබන සේවාවන් අගය කල  මේජර් ජෙනරාල් ගුණරත්න “සටනේදී ඔවුන් ප්‍රශංසනීය කාර්යභාරයක් ඉටු කළ අතර අවශ්‍ය සේවාවන් සඳහා ඔවුන්ගේ සේවාවන් ව්‍යාප්ත කළේය”යැයි පැවසීය. සේවාවේ තත්ත්වය ඉස්මතු කරමින් ඔහු ශ්‍රී ලංකා ආරක්ෂක සේවා සැපයුම්කරුවන්ගේ සංගමයේ ඉල්ලා සිටියේ මෙම වටිනා සේවාව වාණිජ ව්‍යාපාරයක් ලෙස නොසලකා ජාතික  ආරක්ෂාවේ කොටසක් ලෙස සලකන්න ලෙසය.  “ජාතික ආරක්ෂාව නොමැති විට රටේ සංවර්ධනයේ කිසිදු ප්‍රගතියක් නොමැති අතර පසුගිය පාලන කාලය තුළ හමුදාවේ අවශ්‍යතා නොසලකා හරින ලදි” ඔහු  පැවසීය. මෙම අවස්ථාවට ජ්‍යේෂ්ඨ සහකාර ලේකම් (ආරක්ෂක) ප්‍රසන්න කිරිවත්තුඩුව, ජ්‍යේෂ්ඨ සහකාර ලේකම් (සිවිල් ආරක්ෂක) ප්‍රියන්ත සුමනසේකර සහ සහකාර ලේකම් (සිවිල් ආරක්ෂක) ෂිමාලි  දිසානායක යන අයද  සහභාගී වූහ."
    },
    {
        "content": "කලාපය තුළ සාමය හා ස්ථායිතාවය පවත්වා ගැනීම සඳහා ශ්‍රී ලංකාවට වැදගත් කාර්යභාරයක් පැවරී ඇති බව පැවසූ පාකිස්තාන ගුවන් හමුදා ප්‍රධානී එයාර් චීෆ් මාෂල් මුජාහිඩ් අන්වර් ඛාන් බුද්ධි අංශ ශක්තිමත් කිරීම සඳහා සහාය දෙන බවට ද ප්‍රතිඥා දුන්නේය.    “පාකිස්තානයට සහ ශ්‍රී ලංකාවට ත්‍රස්තවාදයෙන් පොදු තර්ජනයන් හා අභියෝගයන් ඇති අතර එය ගෝලීය සංසිද්ධියක් බවට පත්ව තිබේ” ඔහු පැවසීය.    පාකිස්තාන ගුවන් හමුදාවේ ප්‍රධානී එයාර් චීෆ් මාෂල් ඛාන් අද (පෙබරවාරි 10) දින අමාත්‍යාංශ පරිශ්‍රයේදී ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න හමුවූ මොහොතේදී මත්ද්‍රව්‍ය ජාවාරම් සහ මිනිස් ජාවාරම් මැඩපැවැත්වීම සඳහා පාකිස්තානයේ සහාය ලබා දෙන බවද ප්‍රකාශ කරන ලදි.    අග්‍රාමාත්‍යවරයා සහ ත්‍රිවිධ හමුදාධිපතිවරුන් සමඟ තමන් සිදුකළ ඵලදායී සාකච්ඡා පිළිබදව සඳහන් කරමින් ඔහු පවසා සිටියේ රටවල් දෙක දෙරටේ දුෂ්කර කාලවලදී එකිනෙකා වෙනුවෙන් පෙනී සිටි බවයි. රට තුළ සිදුවූ පාස්කු ඉරිදා ප්‍රහාරයෙන් පසුව නැවත එවැනි ප්‍රහාරයක් ඇති නොවීම වෙනුවෙන් ගන්නා ලද පශ්චාත් ක්‍රියාමාර්ගයන් පිළිබදව එහිදී ප්‍රශංසා කරන ලදි.    මානුෂීය මෙහෙයුම් පිළිබඳව කෙටි පැහැදිලි කිරීමක් කරමින් ආරක්ෂක ලේකම් මේජර් ජෙනරාල් ගුණරත්න එවකට ආරක්ෂක ලේකම්ව සිටි වත්මන් ජනාධිපති ගෝඨාභය රාජපක්ෂගේ නායකත්වය යටතේ එවකට ජනාධිපතිව සිටි අගමැති මහින්ද රාජපක්ෂ මහතාගේ නායකත්වය යටතේ ත්‍රස්තවාදය තුරන් කිරීමට රටට හැකි වූ බව පැවසීය.    හිටපු එල්ටීටීඊ සාමාජිකයින් 12,000 කට අධික සංඛ්‍යාවක් සාර්ථක පුනරුත්ථාපන ක්‍රියාවලියක් යටතේ පුනරුත්ථාපනය කර නැවත සමාජගත කිරීම පිළිබඳව ද ආරක්ෂක ලේකම් වරයා පාකිස්තාන ගුවන් හමුදා ප්‍රධානීගේ අවධානය යොමු කළේය.    මත්ද්‍රව්‍ය ජාවාරමට එරෙහිව සටන් කිරීමේ වැදගත්කම පිළිබදව අවධාරණය කරමින් මේජර් ජෙනරාල් ගුණරත්න පවසා සිටියේ නීතිවිරෝධී මත්ද්‍රව්‍ය ජාවාරමට සහ මිනිස් ජාවාරමට එරෙහි සටනේදී ශ්‍රී ලංකාවට ප්‍රයෝජනවත් විය හැකි වඩාත් ඵලදායී බුද්ධි තොරතුරු ලබාගැනීමේ හැකියාවක් පාකිස්තානයට සතුව ඇති බවයි.    “වර්තමාන බන්ධනාගාර ක්‍රමය සමඟ එය දුෂ්කර කාර්යයක් වන නමුත් අප රට මත්ද්‍රව්‍ය උවදුරෙන් මුදවා ගැනීම වෙනුවෙන් දැඩිව ක්‍රියා කරනවා” මෙම ක්‍රියාවලිය සාර්ථක කර ගැනීම වෙනුවෙන් වත්මන් රජය විසින් ගනු ලබන ක්‍රියාමාර්ගයන් පිලිබදව කරුණු දක්වමින් ඔහු පැවසීය.   පාකිස්තාන ගුවන් හමුදා ප්‍රධානී ශ්‍රී ලංකා ගුවන් හමුදාවට අමතර පුහුණු අවස්ථාවන් ලබා දීමට ආධාර ලබාදෙන බවට ප්‍රතිඥා දුන්නේය.   මේජර් ජෙනරාල් ගුණරත්න සහ ගුවන් ප්‍රධානී මාෂල් ඛාන් අතර මෙම අවස්ථාව සිහිවනු වස් සමරු තිළිණ හුවමාරුවක්ද සිදුවිය.   එයාර් චීෆ් මාෂල් මුජාහිඩ් අන්වර් ඛාන් බදාදා (පෙබරවාරි 05) දින නිල සංචාරයක් සඳහා මෙරටට පැමිණියේය."
    },
    {
        "content": "බුද්ධි තොරතුරු හුවමාරු කර ගැනීම තුලින් මත්ද්‍රව්‍ය ජාවාරම්, ත්‍රස්තවාදය සහ අන්තවාදී ක්‍රියාකාරකම් මැඩපැවැත්වීම සඳහා ශ්‍රී ලංකාවට පූර්ණ සහයෝගය ලබාදෙන බවට පාකිස්ථානය සහතික විය. මත්ද්‍රව්‍ය ජාවාරම, ත්‍රස්තවාදය සහ අන්තවාදය ආශ්‍රිත ක්‍රියාකාරකම් මැඩලීම සඳහා ශ්‍රී ලංකාව දරණ උත්සාහයන්ට සහාය වීම සඳහා දෙරට අතර බුද්ධි අංශ සහයෝගීතාවය ශක්තිමත් කිරීම සඳහා අඛණ්ඩව තම රටේ සහයෝගය ලබාදෙන බවට  ශ්‍රී ලංකාවේ නව පාකිස්ථානයේ මහ කොමසාරිස් මේජර් ජෙනරාල් (විශ්‍රාමික) මුහම්මද් සාද් ඛට්ටක් ප්‍රකාශ කළේය.   “ශ්‍රී ලංකාව සහ පාකිස්ථානය ඉන්දියානු සාගරයේ උපාය මාර්ගිකව වැදගත් ස්ථානවල පිහිටා ඇති හෙයින්, මත්ද්‍රව්‍ය ජාවාරම සහ අන්තවාදය පදනම් කරගත් ක්‍රියාකාරකම් මැඩපැවැත්වීමට දෙරට අතර බුද්ධි තොරතුරු හුවමාරු කර ගැනීම සඳහා රටවල් දෙක අතර ද්විපාර්ශ්වික සහයෝගීතාව වර්ධනය කිරීම අත්‍යවශ්‍ය වේ” යැයි අද (ජනවාරි 30) දින අමාත්‍යාංශ පරිශ්‍රයේදී ආරක්‍ෂක ලේකම් මේජර් ජෙනරාල් (විශ්‍රාමික) කමල් ගුණරත්න මහතා හමුවූ අවස්ථාවේදී ඔහු පැවසීය. තම රටට දුෂ්කර කාලවලදී සහාය වීමට ශ්‍රී ලංකාව සැමවිටම සූදානම්ව සිටි බැවින් ශ්‍රී ලංකාවේ නායකත්වයට පාකිස්ථානය කෘතඥ පුර්වක වන බව ඔහු පැවසීය.   “දෙරට අතර ද්විපාර්ශ්වික සබඳතා දශක ගණනාවක් අතීතයට දිව යන අතර, දුෂ්කර කාලවලදී දෙරටම එකිනෙකා වෙනුවෙන් පෙනී සිටියේය'', යනුවෙන් ඔහු පැවසුවේ පාකිස්ථානය තුල ත්‍රස්තවාදී  තර්ජන පවතින විටත් එරටට ශ්‍රී ලංකා  ක්‍රිකට් කණ්ඩායම එවීම ගැන කෘතඥ පූර්වකව සිහිපත් කරමින්ය.   ශ්‍රී ලංකාව සමඟ බුද්ධි තොරතුරු හුවමාරු කර ගැනීමටත්, ශ්‍රී ලංකාවේ යුධමය හැකියාවන් ශක්තිමත් කිරීම සඳහා තාක්‍ෂණික දැනුම ලබාදීමටත් පාකිස්ථානය ඉතා කැමැත්තෙන් සිටින බව ඔහු පැවසීය.   පාකිස්ථාන යුධ හමුදාවේ සේවය කරන සමයේදී ප්‍රථම වරට ශ්‍රී ලංකාවට පැමිණ ඇති මහ කොමසාරිස් ඛට්ටක්, පසුගිය වසරවල පාස්කු ඉරිදා ප්‍රහාරය ගැන සඳහන් කරමින් පැවසුවේ අතීත අත්දැකීම් මත පදනම්ව, අනාගත ආරක්‍ෂක තර්ජනවලට මුහුණ දීම සඳහා එකිනෙකාට සහයෝගය දැක්වීමට දෙරටේ බුද්ධි තොරතුරු හුවමාරු කර ගත හැකි බවයි.   හමුදා බුද්ධි අංශ ඇතුළු බුද්ධි අංශ ශක්තිමත් කිරීම සඳහා ජනාධිපති ගෝඨාභය රාජපක්‍ෂගේ නායකත්වය යටතේ ගෙන ඇති පියවර පැහැදිලි කරමින් ආරක්‍ෂක ලේකම් මේජර් ජෙනරාල් ගුණරත්න පැවසුවේ කලාපීය ආරක්‍ෂාවට ද බරපතල තර්ජනයක් වන අන්තවාදයට එරෙහිව සටන් කිරීමට ශ්‍රී ලංකාවට පුළුල් ලෙස සහාය වීමට පාකිස්ථානයට හැකි බවයි.   “පාකිස්ථානය යනු වැදගත් බුද්ධි තොරතුරු හුවමාරු කර ගැනීම තුලින් අන්තවාදයට එරෙහිව සටන් කිරීමට ශ්‍රී ලංකාවට සහාය දිය හැකි රටකි”, ඔහු පැවසුවේ 2009 මැයි මාසයේ ත්‍රස්තවාදයට එරෙහි දශක තුනක දීර්ඝ යුද්ධය අවසන් කිරීමෙන් පසු විනාශකාරී පාස්කු ඉරිදා බෝම්බ ප්‍රහාරය සිදුවන තෙක් මෙරට තුල කිසිදු ත්‍රස්තවාදී සිද්ධියක් වාර්තා නොවූ බව අවධාරණය කරමින්ය.   ''පුළුල් පුනරුත්ථාපන වැඩසටහනක් යටතේ එල්ටීටීඊයේ හිටපු සාමාජිකයින් 12,400 කට වැඩි පිරිසක් පුනරුත්ථාපනය කර නැවත සමාජගත කර ඇත. අද ඔවුන් සාමකාමී ජීවිත ගත කරනවා’’, යැයි පැවසූ මේජර් ජෙනරාල් ගුණරත්න ශ්‍රී ලංකාවේ පුනරුත්ථාපන ක්‍රියාවලිය දේශීය හා ජාත්‍යන්තර වශයෙන් පැසසුමට ලක්ව ඇති බවද  සඳහන් කළේය.   අද දින පොලීසිය විසින් සිදුකල හදිසි වැටලීමකින් හෙරොයින් කිලෝ 190 ක් සමඟ මත්ද්‍රව්‍ය ජාවාරම්කරුවන් අත්අඩංගුවට ගත් බව සඳහන් කරමින් මේජර් ජෙනරාල් ගුණරත්න කියා සිටියේ මෙම වැටලීම පොලීසිය සිදුකර ඇත්තේ මත්ද්‍රව්‍ය ජාවාරමට එරෙහිව සටන් කිරීම සඳහා වගකීම පැවරී ඇති බුද්ධි අංශ සමඟ සහයෝගයෙන් කටයුතු කිරීමෙන් බවයි.   අන්තවාදය යනු දිනෙන් දින ඉහල යන ප්‍රබල තර්ජනයක් බව අවධාරණය කළ ආරක්‍ෂක ලේකම් පාකිස්ථානය සමඟ  ආරක්‍ෂාව ආශ්‍රිත පර්යේෂණ අධ්‍යයනයන් පිළිබඳ විශේෂඥ දැනුම හුවමාරු කර ගැනීම මඟින් යුධ පුහුණු පහසුකම් සහ අවස්ථා වැඩි දියුණු කිරීමේ අවශ්‍යතාවය පිළිබඳව කරුණු සාකච්ඡා කරන ලදි.   මෙම අවස්ථාව සිහිවීම වස් මේජර් ජෙනරාල් ගුණරත්න සහ මහ කොමසාරිස් මේජර් ජෙනරාල් ඛට්ටක් අතර සමරු සිහිවටන හුවමාරුවක්ද සිදුවිය."
    },
    {
        "content": "•    රණවිරුවන් සහ ආබාධිත සොල්දාදුවන් වෙනුවෙන් සේවා සැපයීම දිස්ත්‍රික්ක මට්ටමින් සිදුකිරීම දක්වා පුළුල් කිරීමට කටයුතු කරන බව පවසයි.    ආබාධිත හමුදා සාමාජිකයින්ගේ සහ මියගිය රණවිරුවන්ගේ පවුල් සඳහා පහසුකම් සැපයීම කඩිනම් කිරීම වෙනුවෙන් රණවිරු සේවා අධිකාරිය (RVSA) වෙත සේවාවන් ලබාගැනීමට පැමිණෙන පිරිස් වෙත තමන් පැමිණි කාරණය එම දිනය තුලදීම සිදුකර ගැනීම සදහා අවශ්‍ය සියලු පහසුකම් ලබාදීමට හැකි වන පරිදි උසස් කිරීමට ආරක්‍ෂක අමාත්‍යාංශය විසින් කටයුතු කරයි.    අනාගත පරපුර උදෙසා සාමකාමී රටක් බිහිකිරීම වෙනුවෙන් ජීවිත පරිත්‍යාග කළ සෙබළුන්ට ප්‍රමුඛතාවය ලබා දිය යුතු බව ආරක්‍ෂක ලේකම් මේජර් ජෙනරාල් (විශ්‍රාමික) කමල් ගුණරත්න පැවසීය. “විවිධ දිස්ත්‍රික්කයන් ආවරණය වන පරිදි පත් කර ඇති රණවිරු සේවා අධිකාරියේ නිලධාරීන් ප්‍රාදේශීය බලධාරීන්ගේ සම්බන්ධීකරණය සහිතව ඔවුනට අදාළ ප්‍රදේශවලට මාරුකර යවනවා” ඔහු පැවසිය.   කොළඹ රණවිරු සේවා අධිකාරියේ ප්‍රධාන කාර්යාලය වෙත අද (පෙබරවාරි 13) දින සිය පළමු සංචාරය සිදුකරමින් අධිකාරියේ කාර්ය මණ්ඩලය අමතමින්, ආබාධිත සහ මියගිය රණවිරුවන්ගේ සහ ඔවුන්ගේ පවුල්වල අවශ්‍යතා සපුරාලන උදාර සේවාවක් සඳහා රණවිර සේවා අධිකාරියෙහි දැනට සිදුකරමින් පවතින කාර්යයන් තවදුරටත් වැඩිදියුණු කිරීමේ අවශ්‍යතාවය අවධාරණය කළේය.    ඔවුන්ට අවශ්‍ය වන්නාවූ ආධාර සැපයීම සඳහා වන ක්‍රියාවලිය තවදුරටත් කඩිනම් කිරීම සඳහා පවත්නා ක්‍රියාවලිය විධිමත් කරන බව ආරක්‍ෂක ලේකම් පැවසීය.    “මියගිය රණවිරුවන්ගේ සහ ආබාධිත හමුදා සාමාජිකයින්ගේ පවුල්වල අවශ්‍යතා ප්‍රමාදයකින් තොරව ඉටුකළ යුතුය” ඔහු පැවසීය. තවද රටේ අනාගතය වෙනුවෙන් සටන් කළ හමුදාවට ප්‍රමුඛතාවය දිය යුතු බව වැඩිදුරටත් ඔහු පැවසීය.   2019 දෙසැම්බර් 10 වන දින නිකුත් කරන ලද අති විශේෂ ගැසට් නිවේදන අංක 2153/12 යටතේ, රණවිරු සේවා අධිකාරිය යනු ආරක්‍ෂක අමාත්‍යංශයේ විෂය පථය යටතේ ක්‍රියාත්මක වන අධිකාරියකි.    මෙම අවස්ථාවට රණවිරු සේවා අධිකාරියේ සභාපති මේජර් ජෙනරාල් (විශ්‍රාමික) නන්දන සේනාධීර, උප සභාපතිනි සෝනියා කෝට්ටෙගොඩ සහ කාර්ය මණ්ඩල සාමාජිකයින් සහභාගී වූහ."
    },
    {
        "content": "ප්‍රවීණ ලේඛිකා ආෂා මධුතිසරු මහත්මිය විසින් රචිත “සුන්දල පුර්ණිකා” ග්‍රන්ථයේ පිටපතක් ආරක්ෂක ලේකම් (විශ්‍රාමික) මේජර් ජනරාල් කමල් ගුණරත්න මහතා වෙත අද (ජනවාරි 13) දින ආරක්ෂක අමාත්‍යාංශයේදී පිළිගැන්විය.    මහා රාවණා රජුගේ කාලය දක්වා දිවෙන ඓතිහාසික පුරාවෘත්තයක් නාමික කොටගත්  තාරුණ්‍යයේ අවධානය දිනා ගත යුතු යැයි හැගෙන පර්යේෂණ ප්‍රතිඵලයක් මත පදනම්ව මෙම ප්‍රබන්ධය රචනා කර ඇත.   පැවතෙන්නා වූ සමාජීය ගැටලු පිළිබදව සාකච්ඡා කිරීමට පෙර ඇය විවිධ මාතෘකාවන් යටතේ ප්‍රබන්ධයන් රචනා කර ඇත."
    },
    {
        "content": "ශ්‍රී ලංකා ගුවන් හමුදාවට අයත් සැහැල්ලු ගුවන් යානයක් අද (ජනවාරි 03) දින උදෑසන හපුතලේ ප්‍රදේශයේදී අනතුරට ලක් විය. වීරවිල ගුවන් හමුදා කදවුරෙන් ගුවන් ගතවුණු Y12 වර්ගයේ ගුවන් යානය තම්බිපීල්ල මාවත, අයිස්පීල්ල ප්‍රදේශයේදී  අද උදෑසන 9.15 ට පමණ අණතුරට ලක්වන විට ගුවන් නිරීක්ෂණ මෙහෙයුමක නිරතව සිට ඇත. යානයේ ගමන් ගත් ගුවන් නියමුවන් දෙදෙනෙකු සහ නිරීක්ෂකයින් දෙදෙනෙකු  මෙම අනතුරින් ජිවිතක්ෂයට පත් විය. අනතුර සිදුවූ ස්ථානය අසල සිටි කාන්තාවක්ද තුවාල ලබා හපුතලේ දිස්ත්‍රික් රෝහල වෙත  ඇතුලත් කර ඇත. ගුවන් හමුදාව මේ වන විට අනතුර සිදු වූ ස්ථානය අසලට තම කණ්ඩායම් යොමු කොට වැඩිදුර පරීක්ෂණ පවත්වමින් සිටි."
    },
    {
        "content": "අද පෙරවරුවේ ශ්‍රී ලංකා ගුවන් හමුදාවේ සිව් දෙනෙකු ජීවිතක්ෂයට පත්වූ ගුවන්යානා අනතුර සම්බන්ධයෙන් ඔවුන් සොයාගත් කරුණු  අධිකරණයට ඉදිරිපත් කරන ලෙස බණ්ඩාරවෙල මහේස්ත්‍රාත් අධිකරණය රජයේ රසපරීක්ෂක, සිවිල් ගුවන් සේවා අධිකාරිය සහ කාලගුණ විද්‍යා දෙපාර්තමේන්තුවට නියෝග කර තිබේ. චීනයේ  නිෂ්පාදිත මෙම Y12  වර්ගයේ සැහැල්ලු ප්‍රවාහන ගුවන් යානය අද පෙරවරු 9:15 ට අයිස්පීල්ල, තම්බපීල්ල මාවත ප්‍රදේශයේදී අනතුරට ලක්වන අවස්ථාවේ  වීරවිල ගුවන් හමුදා කඳවුරේ සිට ගුවන්ගතව ගුවන් නිරීක්ෂණ මෙහෙයුමක යෙදී සිට ඇත. එම ස්ථානයට පැමිණි රජයේ විශ්ලේෂක, මිනින්දෝරු දෙපාර්තමේන්තුවේ නිලධාරීන් සහ බණ්ඩාරවෙල පොලිස් අපරාධ විමර්ශන අංශයේ නිලධාරීන් මේ වන විටත් මෙම ගුවන් අනතුර සම්බන්ධයෙන් සිය පරීක්ෂණ ආරම්භ කර තිබුණි. හපුතලේ  පොලිස් ස්ථානාධිපති පොලිස් පරීක්ෂක ආර්. දයාරත්න මහතා පවසන පරිදි අනතුර සිදුවන අවස්ථාවේ යානය සමඟ පැවැත්වූ සන්නිවේදන වාර්තාද මෙම අනතුර සමබන්ධව සිදුකෙරෙන වැඩිදුර පරීක්ෂණ සඳහා යොදා ගනු ඇත. අනතුර සිදුවූ අවස්ථාවේ එම ස්ථානය අසල සිටි කාන්තාවක්ද හපුතලේ දිස්ත්‍රික් රෝහල වෙත ඇතුලත් කර ඇත. අනතුර සිදුවූ ස්ථානය පරීක්ෂා කළ බදුල්ල සහ මොණරාගල ප්‍රදේශ භාර  නියෝජ්‍ය පොලිස්පති අසංග කරවිට මහතා මෙම අනතුර සමබන්ධව වැඩිදුර පරීක්ෂණ පවත්වන ලෙස ප්‍රදේශ භාර පොලිස් නිලධාරීන්ට  නියෝග කර තිබේ. හපුතලේ  පොලිස් ස්ථානාධිපති පොලිස් පරීක්ෂක ආර්. දයාරත්න මහතා පවසන පරිදි මෙම ගුවන් අනතුරෙන් මිය ගොස් ඇති අයවලුන් වන්නේ ගුවන් හමුදා ගුවන් නියමුවන් වන ස්කොඩ්රන් ලීඩර් ඩබ්ලිව්.ඒ.එම්.බී.එන්.බී  වීබැද්ද  (අවු 35), ෆ්ලයිට් ලෙෆ්ටිනන්ට් කේ.එම්.ඩී.එල්.කුලතුංග (අවු 28) සහ ගුවන් භටයින් වන සැරයන් ඩී.ඩබ්ලිව්.ආර්.වයි  කුමාර (අවු 30) සහ නායක ගුවන් භට එන්.එල්.ඩී. හෙට්ටියාරච්චි (අවු 37) යන අයයි. මේ අතර, ගුවන් යානය අනතුරට පත්වූ වහාම තම විමර්ශකයින් එම ස්ථානයට යවා ඇති ශ්‍රී ලංකා ගුවන් හමුදාව සිද්ධිය සම්බන්ධයෙන් පරීක්ෂණ පැවැත්වීම සඳහා විශේෂ විමර්ශන මණ්ඩලයක් පත් කර තිබේ.   සබැඳි පුවත් :-"
    },
    {
        "content": "ආරක්ෂක ලේකම් (විශ්‍රාමික) මේජර් ජනරාල් කමල් ගුණරත්න මහතාගේ උපදෙස් පරිදි ජාතික ආරක්ෂාව සහ මහජන සාමය සුරක්ෂිත කිරීම සඳහා පැය 24ම ආවරණය වන පරිදි පොලිස් විශේෂ කාර්ය බලකා මූලස්ථාන කඳවුරේ විශේෂ මෙහෙයුම් මැදිරියක් ස්ථාපිත කිරීමට පියවර ගෙන තිබේ. මෙම මෙහෙයුම් මැදිරිය වෙත පාතාල කල්ලි සාමාජිකයින්, සංවිධානාත්මක අපරාධ කණ්ඩායම්, කප්පම්කරුවන්, මත්ද්‍රව්‍ය ජාවාරම් කරුවන් සහ එවැනි සිද්ධින් පිළිබඳ තොරතුරු මහජනතාවට ලබාදීමේ හැකියාව පවතියි. මෙම විශේෂ මෙහෙයුම් මැදිරිය වෙත තොරතුරු ලබාදෙනු ලබන පුද්ගලයින්ගේ අනන්‍යතාව හෙළි නොකරන අතර ඔවුන්ගේ ආරක්ෂාව උපරිමයෙන් තහවුරු කෙරේ. ඒ අනුව පහත සඳහන් දුරකතන සහ  ෆැක්ස් අංක වෙත අදාල තොරතුරු ලබා දීමට හැකියාව ඇත. 0112 580 518, 0112 058 552, 0112 500 471, 0112 506 588, 0112 589 741 0112 588 489, 0112 081 044"
    },
    {
        "content": "පොලිසිය පිළිබඳ මහජන පැමිණිලිවලට විසඳුම් සෙවීම සහ පොලිස් නිලධාරීන්ගේ පවතින පරිපාලනමය ගැටළු සහ එම ගැටලු වලට විසදුම් ලබාදීම සඳහා ජනවාරි 29 වන දින බත්තරමුල්ල සුහුරුපායේදී පොලිස් දුක්ගැනවිලි දිනය පැවැත්වේ.   මහවැලි, කෘෂිකර්ම, වාරිමාර්ග හා ග්‍රාමීය සංවර්ධන අභ්‍යන්තර වෙළඳ, ආහාර සුරක්‍ෂිතතාවය හා පාරිභෝගික සුභසාධන අමාත්‍ය සහ රාජ්‍ය ආරක්ෂක අමාත්‍ය චමල් රාජපක්ෂ මහතාගේ ප්‍රධානත්වයෙන් මෙම වැඩසටහන සුහුරුපාය 14 වන මහලේදී එළඹෙන බදාදා දින පෙ.ව 9.00 සිට ප.ව 3.00 දක්වා පැවැත් වේ.    මේ වන විට අයදුම්පත් 200 ක් පමණ නීතිය හා සාමය අංශය වෙත ලැබී ඇති අතර එම අයදුම් පත් අතුරින් තෝරා ගනු ලබන අයදුම්පත්හි ගැටළු විසඳීම සඳහා ඊට අදාළ නෛතික විධිවිධාන සලකා බැලීමෙන් පසු නිර්දේශ සඳහා පොලීසියේ අදාළ අංශ වෙත යොමු කරනු ලබයි.   ආරක්ෂක අමාත්‍යාංශයේ නීතිය හා සාමය පිළිබද අංශයට අනුව මෙම ගැටලු වලට අදාල කඩිනම් විසදුම් ලබාදීම සඳහා අමාත්‍ය චමල් රාජපක්ෂ සහ වැඩබලන පොලිස්පති සි ඩි වික්‍රමරත්න වෙත මෙම ගැටලු එදින ඉදිරිපත් කරනු ලබයි.   පොලිස් දුක්ගැනවිලි දිනය ජනාධිපති ගෝඨාභය රාජපක්ෂ මහතාගේ උපදෙස් පරිදි වාර්ෂිකව ක්‍රියාත්මක කිරීමට සැලසුම් කර ඇති අතර මෙහිදී පොලිස් නිලධාරීන් විසින් වාර්ථා කර ඇති එහෙත් මේ දක්වා අදාල බලධාරීන්ගේ අවධානයට යොමුව නැති නොවිසඳුනු ගැටළු මෙන්ම පොලිසිය පිළිබඳව මහජන පැමිණිලිද සලකා බලනු ඇත.    පොලිස් දෙපාර්තමේන්තුව මේ වන විට ආරක්ෂක අමාත්‍යාංශයේ නීතිය හා සාමය පිළිබද අංශය යටතේ පවතී. මහජනතාවට වැඩි විස්තර ලබාගැනීම සඳහා 011 288 6067 දුරකථන අංකය ඔස්සේ සම්බන්ධ විය හැකිය."
    },
    {
        "content": "- කේරළ ගංජා කිලෝ 24 ක් සමග ජාවාරම්කරුවන් අට දෙනෙකු සහ බුරුත දැව තොගයක් අත්අඩංගුවට අද (26) පෙරවරුවෙන් අවසන් වූ පැය 12 ක විශේෂ සෝදිසි මෙහෙයුමේදී කේරළ ගංජා කිලෝ 24  ක් සහ බුරුත ලී අඩි 99.5 ක් ශ්‍රී ලංකා යුද්ධ හමුදාව විසින් සොයාගෙන තිබේ. වන්නි ආරක්‍ෂක සේනා මුලස්ථානයේ 56 වන සේනාංක භටපිරිස් විසින් ඒ 9 මාර්ගයේ පුලියන්කුලම සහ පුතූර් ප්‍රදේශයේ මාර්ගබාධක ස්ථානගත කර විශේෂ සෝදිසි මෙහෙයුමක් සිදු කර ඇත. යාපනයේ සිට කොළඹ බලා ධාවනය වන බස් රථවල මෙම නීතිවිරෝධී ද්‍රව්‍ය ප්‍රවාහනය කර ඇත. මත්ද්‍රව්‍ය උවදුර තුරන් කිරීම සහ ජාවාරම් මැඩපැවැත්වීම සඳහා ජනාධිපති ගෝඨාභය රාජපක්ෂ මැතිතුමන්ගේ නියෝගය අනුව ශ්‍රී ලංකා යුද්ධ හමුදාව විශේෂ සෝදිසි මෙහෙයුම ආරම්භ කර ඇත. වැඩබලන ආරක්‍ෂක මාණ්ඩලික ප්‍රධානී මෙන්ම යුද්ධ හමුදාධිපති ලුතිනන් ජෙනරාල් ශවේන්ද්‍ර සිල්වා මහතාගේ මග පෙන්වීම මත පොලිසියට සහයෝගය ලබාදීම සදහා යුද හමුදා භටපිරිස් යොදවා තිබුණි. 561 වන බලසේනාවේ සහ 563 වන බලසේනාව යටතේ රාජකාරි කරන 16 වන ශ්‍රී ලංකා සිංහ රෙජිමේන්තුවේ සහ 21 වන ශ්‍රී ලංකා සිංහ රෙජිමේන්තුවේ භටපිරිස් විසින් පෙරදින සන්ධ්‍යාවේ සිට පසුදින උදෑසන දක්වා සිදු කරන ලද සෝදිසි කිරීම් වලදී මෙම සැකකරුවන් අත්අඩංගුවට ගත්හ. කේරල ගංජා සමඟ සැකකරුවන් අට දෙනෙකු සහ නීතිවිරෝධී දැව ප්‍රවාහනය කරන ලද බස් රථය අද (ජනවාරි 26) දින වවුනියා මහේස්ත්‍රාත්වරයා වෙත ඉදිරිපත් කරන ලදී. පුලියන්කුලම සහ ඕමන්ත පොලිසි මේ පිළිබදව වැඩිදුර පරීක්ෂණ කටයුතු සිදුකරයි."
    },
    {
        "content": "බුද්ධදාස හේවගේ විසින් සම්පාදනය කරනු ලැබූ නවතම සිංහල - ඉංග්‍රීසි ශබ්දකෝෂය අද (පෙබරවාරි 12) දින අමාත්‍යාංශ පරිශ්‍රයේදී පැවති උත්සවයකදී ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න වෙත පිරිනමන ලදි. මෙම අවස්ථාවේදී බුද්ධදාස හේවගේ විසින් රචනා කරන ලද තවත් පොත් කීපයක් ද මේජර් ජෙනරාල් ගුණරත්න වෙත පිරිනමන ලදි. The Victims, The Shadows of Life සහ සුළං හෝරාව යන කෘතීන් ඒ අතරවේ. පිටු 2500 කින් යුත් මෙම ශබ්දකෝෂයේ  සිංහල වචන 100,000ක් එහි ඉංග්‍රීසී අර්ථයන් 150,000ක් අඩංගු වේ. බුද්ධදාස හේවගේ ‘කලාකීර්ති’ සහ ‘කලාභූෂණ’ සම්මානයන්ගෙන් පිදුම් ලද ප්‍රවීණ ලේඛකයෙකි.       මේජර් ජෙනරාල් ගුණරත්න තමා විසින් රචනා කරන ලද ‘කඩොල් ඇත්තු’ සහ ‘උත්තර දේවි’ යන ග්‍රන්ථයන් දෙක බුද්ධදාස හේවගේ වෙත පිරිනැමීය."
    },
    {
        "content": "ශ්‍රී ලංකා යුද්ධ හමුදාව විසින් පසුගිය සති දෙක තුළදී රුපියල්  163,430,000 ක් වටිනා වී කිලෝ ග්රෑම් 3,268,600 ක් මිලදී ගැනීමට වී අලෙවි මණ්ඩලය වෙත අවශ්‍ය පහසුකම් සපයා ඇත. ජනාධිපති ගෝඨාභය රාජපක්‍ෂගේ මඟ පෙන්වීම මත ශ්‍රී ලංකා යුද්ධ  හමුදාව විසින් ගොවීන්ට සාධාරණ මිලක් සහතික කිරීම සහ සහල් වෙළඳාම්  මාෆියාව බිඳ දැමීම සඳහා වී මිලදී ගැනීමට පියවර ගෙන තිබේ. ශ්‍රී ලංකා යුද්ධ හමුදාවේ පහසුකම් සැලසීමේ වැඩසටහන තුලින් වී අලෙවි මණ්ඩලය විසින් ගොවීයාගෙන් සෘජුවම වී මිලදී ගැනීම සිදු කරයි. යුද්ධ හමුදාධිපති ලුතිනන් ජෙනරාල් ශවේන්ද්‍ර සිල්වා පවසන පරිදි දිවයින පුරා ඇති ආරක්ෂක සේනා  මූලස්ථානයන්ගේ සහාය ඇතිව දිස්ත්‍රික් ලේකම් කාර්යාල හරහා මෙම වැඩසටහන සම්බන්ධීකරණය කරනු ලැබේ. වැඩිම වී මිලදී ගැනීම ලෙස වී කිලෝග්රෑම්  1,888,950 ක්  නැගෙනහිර පලාත් වී අලෙවි මණ්ඩලය විසින් මිලදී ගෙන ඇති අතර එය  නැගෙනහිර ආරක්ෂක හමුදා මූලස්ථානයේ සහාය මත සිදුකර තිබේ. මීට අමතරව වී කිලෝ ග්රෑම් 870,350 ක් වන්නි ආරක්ෂක හමුදා මූලස්ථානයේ සහාය ඇතිව වවුනියාවෙන්ද ඉතිරි වී කිලෝග්රෑම් 509,350 ක  ප්‍රමාණය බස්නාහිර, කිලිනොච්චිය, යාපනය සහ මුලතිව් ආරක්ෂක හමුදා මූලස්ථානයන්ට අයිති ප්‍රදේශ වලින්ද මිලදී ගෙන ඇත. මිලදී ගත් මුළු වී තොග අතර, ‘කීරි සම්බා’ කිලෝග්රෑම් 1,196,950 ක් සහ ‘සුදු නාඩු’ කිලෝග්රෑම් 1,436,000 ක් වන අතර මේ වන විට මෙය වී අලෙවි මණ්ඩලය  විසින් මෙතෙක් මිලදී ගත් වැඩිම වී ප්‍රභේද මිලදී ගැනීම ලෙසද වාර්තා වී ඇත. මෙම වැඩසටහන සම්බන්ධීකරණය කිරීම සඳහා යුද්ධ හමුදාධිපති ලුතිනන් ජෙනරාල් ශවේන්ද්‍ර සිල්වා විසින්  යුද හමුදා සේවා බළකා මධ්‍යස්ථාන සේනාවිධායක ලෙස කටයුතු කරන බ්‍රිගේඩියර් ඉන්ද්‍රජිත් කඳනාරච්චි පත් කර ඇත. ශ්‍රී ලංකා  යුද්ධ හමුදාව විසින් වී අලෙවි මණ්ඩලයට අයත් පාවිච්චි කළ නොහැකි තත්වයේ පවතින ගබඩාවන් 38 ක් අලුත්වැඩියා කර ඇති බවද හමුදා ප්‍රකාශක බ්‍රිගේඩියර් චන්දන වික්‍රමසිංහ defence.lk වෙත පැවසීය. ශ්‍රී ලංකා යුද්ධ හමුදාව මෙම  වී මිල දී ගැනීම සඳහා මැදිහත් වීම සහ මෙම  වැඩසටහන් පිළිබඳව ගොවීන් දැනුවත් කිරීම තුලින් ගොවීන් හට තම වී සඳහා සාධාරණ මිලක් ලබා ගැනීමටත්, පශ්චාත් අස්වනු නෙළීමේ ක්‍රමවේදයන් ප්‍රවර්ධනය කිරීමටත් හැකිවන බවත්  වී අලෙවි මණ්ඩලයේ මෙහෙයුම් අධ්‍යක්ෂ සමන් පාලිත බණ්ඩාර මහතා පැවසීය.  “පසුගිය වසරේ ගොවීන්ට නාඩු කිලෝවක් සඳහා රු. 37 ක් සහ සම්බා කිලෝග්‍රෑම් එකක් සඳහා රු. 41 ක මිලක් ලැබුන අතර  මෙම වැඩසටහන යටතේ ගොවීන්ට සෑම වී කිලෝවක් සඳහාම  රු. 50 ක සාධාරණ මිලක් ලබා දෙනවා” ඔහු පැවසීය. බණ්ඩාර මහතා පවසන පරිදි , රජයේ ඉලක්කය වන්නේ සමස්ත නිෂ්පාදිතයෙන් 10% ක් මිලදී ගැනීමයි, එය මුළු ජාතික නිෂ්පාදනයෙන් මෙට්‍රික් ටොන් 300,000 ක ප්‍රමාණයකි."
    },
    {
        "content": "මාධ්‍ය නිවේදනය මේ වන විට දිවයින පුරා තිබෙන ත්‍රිරෝද රථගාල්, පදික වෙළඳුන් සහ වෙළඳ කුටි ශ්‍රී ලංකා පොලිසිය විසින් එම ස්ථාන වලින් ඉවත් කිරීමේ සුදානමක් පවතින බවට කට කතාවක් ප්‍රචාරය වෙමින් පවතී. මේ සම්බන්ධයෙන් පොලිසිය විසින් කිසි‍දු ක්‍රියාමාර්ගයක් ගෙන නොමැති අතර මෙවැනි කටකතා සහ අසත්‍ය ප්‍රචාර වලට නොරැවටෙන ලෙස මහජනතාව වෙත කාරුණිකව දන්වා සිටිමි.  (නිමාව)"
    },
    {
        "content": "පසුගිය දා ජනාධිපතිවරණයෙන් පසුව රටේ ඇතිවූ දේශපාලන වෙනස්වීමත් සමග දේශපාලන පළිගැනීම්, පැහැරගැනීම් හා අනිසි කලබල ඇති විය හැකි බවට රටේ ජනතාව තුල අනිසි බියක් ඇති කර නොගත යුතුය. එළඹෙන දින කිහිපයේදී රටේ ආරක්‍ෂාව පිළිබඳව වෙනදාට වඩා සැලකිලිමත්ව සහ පරීක්‍ෂාකාරීව රාජකාරී කටයුතු වල නිරතවන ලෙස වැඩ බලන පොලිස්පති තුමන් දැනුවත් කොට ඇත. රටේ ආරක්‍ෂාව සම්බන්ධයෙන් දැඩි විමසිලිමත්ව ක්‍රියාකරන ලෙසටත් එම ප්‍රදේශ වල ආරක්‍ෂාව සම්බන්ධයෙන් අදාල ප්‍රදේශ භාර ජ්‍යෙෂ්ඨ නියෝජ්‍ය පොලිස්පති වරුන්, ජ්‍යෙෂ්ඨ පොලිස් අධිකාරීවරුන්, පොලිස් අධිකාරීවරුන්, සහකාර පොලිස් අධිකාරිවරුන් සහ අදාල පොලිස් ස්ථාන භාර ස්ථානාධිපති වරුන් වගකිව යුතු බවටත් වැඩබලන පොලිස්පති තුමා මගින් උපදෙස් ලබාදී ඇත. අතිගරු ජනාධිපතිතුමන්ගේ දර්ශණය පරිදි ජාති බේද, ආගම් බේද සහ පක්‍ෂ බේද වලින් තොරව සැමට සාමකාමීව ජීවත්විය හැකි වාතාවරණයක් රට තුල පවත්වා ගෙන යාමට සියලු විධි විධාන යොදා ඇති හෙයින් අනිසි බියක් ඇති කර නොගෙන සාමාන්‍ය පරිදි ජන ජීවිතය පවත්වා ගෙන යා හැකිය. තවද, යම් හෙයකින් කිසියම් පුද්ගලයෙකු හෝ කණ්ඩායමක් සාමය කඩවන පරිදි ක්‍රියා කළ හොත් ඔවුන්ගේ තරාතිරම නොබලා දැඩිව නීතිය ක්‍රියාත්මක කරන ලෙසට ආරක්‍ෂක අංශ දැනුවත් කොට ඇත."
    },
    {
        "content": "•    කිසිදු වෙනසක් නොමැතිව සියළු පුරවැසියන්ගේ අයිතිවාසිකම් සුරකින බව සහතික කෙරේ.   •    දූෂණයෙන් තොර හා කාර්යක්‍ෂම රාජ්‍ය සේවයක අවශ්‍යතාවය අවධාරණය කෙරේ.   •    සාමාන්‍ය ජනජීවිතයට බලපෑම් කළ හැකි සියළු සමාජ උපද්‍රවයන් තුරන් කිරීම සඳහා දැඩි ලෙස නීතිය ක්‍රියාත්මක කෙරේ. ත්‍රස්තවාදය පතුරවන කිසිදු අන්තවාදී සංවිධානයකට රට තුල ක්‍රියාත්මක වීමට රජය ඉඩ නොදෙන බව ජනාධිපති ගෝඨාභය රාජපක්‍ෂ මහතා සහතික විය. ජාතික ආරක්‍ෂාව සහ මහජන ආරක්‍ෂාව ශක්තිමත් කිරීම සඳහා රජය විශේෂ අවධානයක් යොමුකර ඇති බව ජනපතිතුමන් පැවසීය. 72 වන ජාතික නිදහස් දින උත්සවය අමතමින් අද (පෙබරවාරි 04) දින කොළඹ නිදහස් චතුරස්‍රයේදී ජනපතිතුමන් ජනතාව අමතමින් ත්‍රස්තවාදයට මගපාදන අන්තවාදී සංවිධානවලට මෙරට තුල ක්‍රියාත්මක වීමට ඉඩ නොදෙන බවත්,  ත්‍රස්තවාදීන්, අන්තවාදීන්, සොර සතුරන්, මැරවරයන්, කප්පම් කරුවන්, කාන්තා හා ළමා හිංසකයන් නිසා ජනතාවගේ සාමාන්‍ය ජන ජීවිතයට බාධාවක් වේ නම් ජනතාවට නිදහසක් නොමැති බවත් පැවසීය. මත්ද්‍රව්‍ය උවදුර සහ රාජ්‍ය ආයතනවල සිදුවන දූෂණ පිළිබඳව සඳහන් කරමින් ජනාධිපති රාජපක්‍ෂ මහතා පවසා සිටියේ රටපුරා පැතිර ඇති මත්ද්‍රව්‍ය  උවදුරෙන් තම දරුවන් බේරාගන්නා තුරු දෙමව්පියන්ට නිදහසක් නොමැති බවයි. “රාජ්‍ය ආයතනවල දූෂණයන් පවතිනතාක් මහජනතාවට සහනයක් නොවනු ඇත. එබැවින් සාමන්‍ය ජන ජීවිතයට බලපෑම් කල හැකි සියළුම සමාජ උපද්‍රවයන් තුරන් කිරීම සඳහා අප නීතිය දැඩි ලෙස ක්‍රියාත්මක කරන්නෙමු. මෙය සාක්ෂාත් කරගැනීම සඳහා නීතිය ක්‍රියාත්මක කරන්නාවූ ආයතනවල කාර්යක්‍ෂමතාවය ඉහල නැංවීම සඳහා අවශ්‍ය ප්‍රථිසංස්කරණයන් දැනටමත් ක්‍රියාත්මක වෙමින් පවතී”, යනුවෙන් ජනපතිතුමන් පැවසීය. ජනාධිපති රාජපක්‍ෂ මහතා පවසා සිටියේ සිතීමේ හා ලිවීමේ නිදහස රජය විසින් සම්පූර්ණයෙන්ම ශක්තිමත් කරන බවයි. “එවිට දාර්ශණිකයන් මෙන්ම උසස් කලා නිර්මාණ බිහිවනු ඇත. මාගේ රජය සෑම විටම විරුද්ධ අදහස් ඉවසා සිටීමට සහ ඒවාට අනුගත වීමට සූදානම්. මාධ්‍ය වලට අද සම්පූර්ණ නිදහස හිමිව තිබෙනවා. ඕනෑම අයෙකුට නිදහසේ අදහස් ප්‍රකාශ කිරීමේ අයිතිය අපි ලබාදී තිබෙනවා. සමාජ මාධ්‍ය මගින් ප්‍රජාතන්ත්‍රවාදයට නව අභියෝග එල්ල කල හැකියි” , එතුමන් අවධාරණය කළේය. විවිධ මත දරණ නාඳුනන පුද්ගයින් අන්තර්ජාලය හරහා ඇසුරු කිරීම තුලින් ඔවුන්ගේ නරකම කොටස් පිළිබඳ දැඩි විශ්වාසයක් තමන් තුල ඇති කර ගන්නා අතර එමගින් කෙනෙකු නොමග යාමේ අවස්ථාවන් නිර්මාණය වන බව ඔහු වැඩිදුරටත් පැවසීය. අතිගරු ජනාධිපති රාජපක්‍ෂ මහතාගේ සම්පූර්ණ කථාව. අති පූජනීය ගරුතර මහා සංඝරත්නයෙන් අවසරයි   සෙසු පූජා ප‍්‍රසාදීන් වහන්සේලාගෙන් ද අවසරයි   ගරු අග‍්‍රාමාත්‍යතුමනි, ගරු කථානායකතුමනි, ගරු අග‍්‍රවිනිශ්චයකාරතුමනි   ගරු අමාත්‍යවරුනි, රාජ්‍ය අමාත්‍යවරුනි, පාර්ලිමේන්තු මන්තී‍්‍රවරුනි,   ගරු ආණ්ඩුකාරවරුනි, ගරු තානාපතිවරුනි, මහ කොමසාරිස්වරුනි   ජනාධිපති ලේකම්තුමා ප‍්‍රධාන සියලූම රාජ්‍ය නිලධාරීනි   ආරක්ෂක මාණ්ඩලික ප‍්‍රධානී සහ යුධ හමුදාපතිතුමනිි   නාවික හමුදාපතිතුමනි, ගුවන් හමුදාපතිතුමනි,  පොලිස්පතිතුමනි   සිවිල් ආරක්ෂක දෙපාර්තමේන්තුවේ අධ්‍යක්ෂ ජනරාල්තුමනි   ආරාධිත අමුත්තනි, රණවිරුවනිි, සියලූ ශී‍්‍ර ලාංකික සහෝදර සහෝදරියනි   ආදරණීය දූ දරුවනි ශ‍්‍රී ලංකාව ඒකීය රාජ්‍යයක්. නිදහස්, ස්වෛරී, ස්වාධීන, ප‍්‍රජාතන්ත‍්‍රවාදී ජනරජයක්. වසර 500 ක පමණ අධිරාජ්‍යවාදී යටත් විජිත පාලනයකින් නිදහස් වී, වසර 72 ක් ගත වන අද දින රාජ්‍ය නායකයා වශයෙන් ඔබ අමතන්නේ, ඔබ ලැබූ නිදහස තවත් ශක්තිමත් කිරීමට ප‍්‍රතිඥා දෙමිනුයි. මෙම නිදහස ලබාගැනීමට සහ තහවුරු කිරීමට ඇප කැප වුනු සියලූ සිංහල, දෙමළ, මුස්ලිම්, මැලේ හා බර්ගර් නායකයන්ට මගේ ගෞරවය පුද කරනවා. ශ‍්‍රී ලංකාව තුල ජීවත්වන සෑම පුරවැසියෙකුටම නිදහස්ව, සුරක්ෂිතව ජීවත් වීමේ අයිතිය තිබෙනවා. ඔවුන්ගේ නිදහසේ සිතීමේ අයිතිය, ස්වාධීන මතයක් දැරීමේ අයිතිය මෙන්ම අදහස් ප‍්‍රකාශ කිරීමේ අයිතිය අපි හැමවිටම තහවුරු කරනවා. ඕනෑම පුරවැසියෙකුට තමන් කැමති ආගමක් ඇදහීමට ඇති අයිතියට අපි හැමවිටම ගරු කරනවා. තම හිතමිතුරන් තෝරා ගැනීමට මෙන්ම සාමකාමීව ඒකරාශී වීමටත් සෑම පුරවැසියෙකුටම අයිතිය තිබෙනවා. ශ‍්‍රී ලාංකික පුරවැසියෙකුට තමන් විසින් තෝරා ගන්නා ජනතා නියෝජිතයන් හරහා දේශපාලන ක‍්‍රියාවලියට හා රාජ්‍ය පාලනයට සම්බන්ධවීමේ අයිතිය අපි හැමවිටම ආරක්ෂා කරනවා. මේ සියල්ලම කිසිවෙකුට අභියෝග කළ නොහැකි මිනිස් අයිතිවාසිකම් ලෙස අපි සලකනවා. ප‍්‍රජාතන්ත‍්‍රවාදය නිසියාකාරව ක‍්‍රියාත්මක කිරීමේදී අප විසින් තුලනය කළයුතු ක්ෂේත‍්‍ර ගණනාවක් තිබෙනවා. විධායකය, ව්‍යවස්ථාදායකය හා අධිකරණය අතර වූ බල තුලනය එහිදී ඉතාමත්ම වැදගත් වෙනවා. බලය බෙදා හැරීමේදී මධ්‍යම රජයේ හා විමධ්‍යගත වගකීම් ගැන ඉතා නිරවුල් එකඟතාවක් තිබිය යුතුයි.  සාමාන්‍ය ජනතාව හා ආරක්ෂක අංශ එකිනෙකාගේ වගකීම් වටහා ගතයුතු අතර, පුරවැසියන්ට පෞද්ගලික අයිතිවාසිකම් මෙන්ම සාමූහික අයිතිවාසිකම් ද ඇති බව අප මතක තබා ගත යුතුයි. රජය හා ජනතාව අතර සම්බන්ධීකරණයත් මෙහිදී සුවිශේෂී වෙනවා. නිදහසින් පසු මේ ජනරජය තුළ බලයට පත් වූ සෑම රාජ්‍ය නායකයෙක්ම තෝරා පත් කර ගනු ලැබුවේ සර්වජන ඡන්ද බලයෙන්.  එසේ මහජන ඡන්දයෙන් තෝරා පත් කර ගැනුන වත්මන්  රාජ්‍ය නායකයා ලෙස, මගේ ධුර කාලය තුළ රටේ සියලූදෙනාගේම නායකයා ලෙස, රටේ සුභසිද්ධිය වෙනුවෙන් උපරිම වශයෙන් කැපවී සේවය කරන්නට මම සූදානම්. ප‍්‍රජාතන්ත‍්‍රවාදී රටක නිසි ක‍්‍රමවේදයට අනුව රාජ්‍ය නායකයෙක් පත්වූවාට පසු, ඔහු මේ රටේ සියලූ ජනතාවගේම ජනාධිපතිවරයා වෙනවා. තමුන්ගේ ධුර කාලය තුල ඔහු සේවය කළ යුත්තේ සමස්ත ශ‍්‍රී ලාංකික ජනතාවටයි. ඔහු තමන්ට ඡන්දය දුන් ජනතාවට පමණක් සේවය කරන්නට බැඳී නැහැ. එක් ජනකොටසකට සේවය කරන දේශපාලන නායකයෙකු නොව සියලූ ජනතාවගේ රාජ්‍ය නායකයා වශයෙන් සේවය කළ යුතුය යන දැක්ම මට තිබෙනවා. ජනාධිපතිවරයා ලෙස අද මා නියෝජනය කරන්නේ ජාති, ආගම්, පක්ෂ හෝ වෙනත් කිසිදු බේදයකින් තොරව සමස්ත ශ‍්‍රී ලාංකික ප‍්‍රජාවයි.   ඕනෑම ප‍්‍රජාතන්ත‍්‍රවාදී සමාජයක යහපැවැත්ම හා ප‍්‍රගමනය සඳහා ශක්තිමත් විධායකයක්, ව්‍යවස්ථාදායකයක් හා ස්වාධීන අධිකරණයක් අවශ්‍ය වෙනවා. රටක පැවැත්ම සඳහා අත්‍යවශ්‍ය මෙම ප‍්‍රධාන ආයතනය ගැන කුමන ආකාරයකින් හෝ ජනතා විශ්වාසය පළුදුවන්නේ නම් එය රටක අරාජිකත්වයක් ඇතිවීමට හේතු වෙනවා. ඒ නිසා සියලූ පාර්ශවයන් තමන්ට ලබා දී ඇති බලතල රටේ සුභසිද්ධියට මෙන්ම ජනතා පරමාධිපත්‍යය ආරක්ෂා කිරීම සඳහා ජාතික දැක්මක් තුල සිය කාර්යභාරය ඉටු කළ යුතුයි.   මේ රටේ ජනතාවගේ අවශ්‍යතාවයන් ක‍්‍රියාත්මක කිරීමට මම බැඳී සිටිනවා.  ඒ මාගේ වගකීම හා යුතුකමයි. එය ක‍්‍රියාත්මක කිරීමට කිසිම බාධාවක් රාජ්‍ය නිලධාරීන්ගෙන් හෝ ව්‍යවස්ථාදායකයින්ගෙන් හෝ අධිකරණයෙන් මම බලාපොරොත්තු වෙන්නේ නැහැ. මා ඔබගේ නිදහසට ගරු කරනවා පමණක් නොව, එය වර්ධනය කර අර්ථවත් ප‍්‍රජාතන්ත‍්‍රවාදී රටක දේශපාලන හා ආර්ථික නිදහස තහවුරු කිරීමට කටයුතු කරනවා. කාලයක් තිස්සේ රාජ්‍ය පරිපාලනය විකාශනය වූ ආකාරය නිසා ජනතාවගේ නිදහස සීමා වී තිබෙනවා.  නිසි අධ්‍යයනයකින් හෝ සම්බන්ධීකරණයකින් තොරව පනවා ඇති නීතිරීති හා රෙගුලාසි නිසා අද ජනතාව විශාල හිරිහැර රාශියකට මුහුණ දී තිබෙනවා.  මේ හරහා විවිධ අක‍්‍රමිකතා දූෂණ වලටත් මග පෑදී තිබෙනවා. ජනතාවට අහිමි වන කාලය, සම්පත් හා ජීවනෝපාය අවස්ථා අධිකයි.   මිනිසුන්ගේ එදිනෙදා ජීවිතයට බලපාන බොහෝ දේවල් සඳහා බලපත‍්‍රයක් ලබා ගැනීමේ අවශ්‍යතාවයන් අපි යළි විමසා බැලිය යුතුයි. වැරදි කරනා සුළුපිරිසට එරෙහිව කඩිනමින් නීතිය ක‍්‍රියාත්මක කරනවා විනා, බහුතරය මත අනවශ්‍ය සීමාවන් පැනවීම අප නොකළ යුතුයි. නීතිගරුකව, විනයගරුකව, ගුණගරුකව ජීවත් වීම සඳහා සැබෑ නිදහසක් අපි ජනතාවට ලබා දිය යුතුයි. ජනතාවට නිදහසේ ස්වයං රැකියාවක්, පාරම්පරික කර්මාන්තයක්, ව්‍යාපාරයක් කර ගන්නට බාධා පමුණුවන යල්පැනගිය නීතිරීති රෙගුලාසි, බදු හා ගාස්තු කඩිනමින් සංශෝධනය විය යුතුයි.  ජනතාවගේ ජීවත්වීමේ අයිතිය තහවුරු කිරීම සඳහා ඔවුන් මත පනවා ඇති අනවශ්‍ය තහංචි ඉවත් කිරීමට අපි කටයුතු කරනවා. ලංකාව පැරණි ඉතිහාසයක් තිබෙන රටක්.  බෞද්ධ දර්ශනයෙන් පෝෂණය වූ, සියලූ ආගමිකයන්ට, සියලූ ජාතිකයන්ට ක්ෂේම භූමියක් වූ රටක්. මගේ පාලන කාලය තුලදීද,  ඕනෑම අයෙකුට තමන්ට කැමති ආගමක් ඇදහීමේ නිදහස මා තහවුරු කරනවා. බෞද්ධ දර්ශනය තුළ අපේ රාජ්‍ය පාලකයන්ට හැමවිටම උපදෙස් ලැබුනේ නීතිය, යුක්තිය හා සාධාරණත්වය සහතික වන කිසිදු පුරවැසියෙකුට අගතියක් නොවන ධර්මානුකූල රාජ්‍ය පාලන තන්ත‍්‍රයක් සඳහායි. මගේ ධුර කාලය තුළත් මේ රටේ බෞද්ධ දර්ශනය ආරක්ෂා කොට පෝෂණය කිරීමට මම කැප වෙනවා. ජනතාවට සැබෑ නිදහස ලබාදිය හැක්කේ සමාජ හා ආර්ථික විෂමතාවන් අවම කිරීමෙනුයි.ඒකීය රාජ්‍යයක් තුළ සෑම පුරවැසියෙකුටම සම අයිතිවාසිකම් හිමි විය යුතුයි. අදත් අපේ ජන සමාජය තුළ විශාල ඇති නැති පරතරයක් තිබෙනවා.  නාගරික ප‍්‍රදේශවල ඇති පහසුකම් ග‍්‍රාමීය ප‍්‍රදේශවල නැහැ.  අධ්‍යාපන පහසුකම් සෑම ප‍්‍රදේශයකටම සමාන නැහැ.  සෞඛ්‍ය පහසුකම් සෑම ප‍්‍රදේශයකටම සමාන නැහැ.  රැකියා අවස්ථා සෑම ප‍්‍රදේශයකටම ව්‍යාප්ත වී නැහැ.මේ කිසිවක් වාර්ගික හෝ ආගමික හේතු මත බල පවත්නා තත්ත්වයන් නොවේ.  ඒවා රටේ පොදු ප‍්‍රශ්නයි. ජීවත් වීමේ නිදහස තහවුරු කිරීමේදී අපි මුලින්ම කළයුත්තේ ජනතාවගේ ආර්ථික ගැටළු විසඳා දීමයි. අපි ජනතාවගේ දරිද්‍රතාව තුරන් කිරීම රජයේ ප‍්‍රමුඛතාවක් ලෙස සලකන්නේ ඒ නිසායි. තිස් වසරක යුද්ධය මෙන්ම තවත් විවිධ හේතු නිසා අපේ රටේ සංවර්ධන කටයුතු බෙහෙවින් ප‍්‍රමාද වී තිබෙනවා.  අපට තවදුරටත් කාලය අපතේ හරින්නට බැහැ. අපේ රටේ සුවිශේෂී භූගෝලීය පිහිටීම, භෞතික සම්පත් හා මානව සම්පත නිසියාකාරව ප‍්‍රයෝජනයට ගනිමින් ලෝක ආර්ථිකයේ නව ප‍්‍රවණතා හා අනුගතව අපේ සංවර්ධන කටයුතු වේගවත් කරන්නට අපි ක‍්‍රියා කරනවා. කාර්යක්ෂම හා පිරිසිදු රාජ්‍ය සේවයක් රටක සංවර්ධනයට අත්‍යාවශ්‍ය සාධකයක්. ජනතාවට නිදහසේ උපරිම ප‍්‍රයෝජන ලබාදීමට නම් රාජ්‍ය පරිපාලනය නිසියාකාරව ක‍්‍රියාත්මක විය යුතුයි. මේ සඳහා සමස්ත රාජ්‍ය පරිපාලනයම වගකීම බාර ගත යුතුයි. ත‍්‍රස්තවාදීන්, අන්තවාදීන්, සොර සතුරන්, මැරවරයන්, කප්පම්කරුවන්, කාන්තා හා ළමා හිංසකයන් නිසා සාමාන්‍ය ජන ජීවිතයට බාධා පැමිණෙනවා නම් එතන ජනතාවට නිදහසක් නැහැ. ජාතික ආරක්ෂාව මෙන්ම ජනතාවගේ ආරක්ෂාව තහවුරු කරන්නටත් අපි විශේෂ අවධානයක් යොමු කොට තිබෙනවා.  ත‍්‍රස්තවාදයට මගපාදන අන්තවාදී සංවිධානවලට තවදුරටත් මේ රට තුළ ක‍්‍රියාත්මක වන්නට අපි ඉඩ දෙන්නේ නැහැ. රට පුරා පැතිරී තිබෙන මත්ද්‍රව්‍ය උවදුරෙන් දරුවන් මුදාගන්නා තුරු මව්පියන්ට නිදහසක් නැහැ.  රාජ්‍ය ආයතන තුළ දුෂණය, වංචාව තිබෙන තුරු මහජනතාවට නිදහසක් නැහැ. ඒ නිසා සාමාන්‍ය ජන ජීවිතයට බලපාන සියලූ සමාජ උවදුරු තුරන් කිරීම සඳහා නීතිය තදින්ම ක‍්‍රියාත්මක කරන්නට අපි කටයුතු කරනවා. මේ කටයුතු කාර්යක්ෂම කිරීම සඳහා අවශ්‍ය කරන ප‍්‍රතිසංස්කරණ ආරක්ෂක අංශ තුළ දැනටමත් ආරම්භ වී තිබෙනවා. සිතීමට ඇති නිදහස සහ ලිවීමට ඇති නිදහස සම්පූර්ණයෙන්ම මා තහවුරු කරනවා.  දාර්ශනිකයන් මෙන්ම උසස් කලා නිර්මාණ බිහිවන්නේ එවිටයි. මගේ රජය විරුද්ධ මත ඉවසන්නට සැමවිටම සූදානම්. මාධ්‍ය වලට අද සම්පූර්ණ නිදහස  තිබෙනවා.   ඕනෑම අයෙකුට නිදහසේ අදහස් ප‍්‍රකාශ කිරීමේ අයිතිය අපි ලබා දී තිබෙනවා. සමාජ මාධ්‍යයන් ප‍්‍රජාතන්ත‍්‍රවාදයට නව අභියෝග එල්ල කරනවා. අන්තර්ජාලයේ වැඩි කාලයක් ගත කරමින්, බොහෝ අවස්ථාවන්හිදී ආගන්තුකයන් සමග සම්බන්ධ වීමෙන් ඔවුන්ගේ අගතීන් අනුව වැරදි තොරතුරු ප‍්‍රචාරයන්ට නතු වී, තමන්ගේ මතයට වඩා වෙනස් මත දරන්නන් ගැන වැරදි මතයන්ට ක්ෂණිකවම පෙළඹීමට අවස්ථාව තිබෙනවා. ඔබේ හෘද සාක්ෂියට එකඟව ක‍්‍රියා කරන ලෙස අප සෑම අයෙකුගෙන්ම ඉල්ලා සිටිනවා.  හැමවිටම රට ගැන හිතන්න.  අනෙකුත් සහෝදර රටවැසියන් ගැන හිතන්න.   දේශපාලන අවශ්‍යතා ගැන පමණක් නොසිතා ඔබ කරන කියනා දේවලින් රටට සිදුවන්නේ යහපතක් ද අයහපතක් ද යන්න හොඳින් සිතා බලන්න. නමුත් රජය වැරදි මගක යනවා යැයි ඔබේ හෘද සාක්ෂියට අනුව පෙනී යන සෑමවිටම එය නොබියව පෙන්වා දෙන්න. අපි නීතියේ ආධිපත්‍යයට හැමවිටම ගරු කළ යුතුයි. ජනතාවට සැබෑ නිදහස ලැබෙන්නේ නීතිය සාධාරණව ක‍්‍රියාත්මක වන විටයි. නීතිමය කටයුතු වලට දේශපාලන අතගැසීම් කරනා සංස්කෘතිය වෙනස් කරන්නට මගේ රජය පියවර ගෙන තිබෙනවා.   අප ඉදිරියේ අභියෝග රැසක් තිබෙනවා. ඒවා ජයගන්නට රජය දරනා උත්සාහයට ඔබ සියලූ දෙනාගේම සහාය අවශ්‍යයි. මා ඔබ ඉදිරියේ තැබූ ප‍්‍රතිපත්ති මාලාව අද ඔබ මුහුණපාන අභියෝගවලට මුහුණ දිය හැකි ක‍්‍රියාදාමයක්. ඒ තුලින් සෞභාග්‍යමත් දේශයක් ඇති කිරීම අපගේ බලාපොරොත්තුවයි. අනාගත පරපුර වෙනුවෙන් මේ බලාපොරොත්තුව ඉටු කළ හැක්කේ වත්මන් පරපුරටයි.  ඉතිහාසය විසින් අප මත පවරා ඇති මේ ඵෙතිහාසික වගකීම ඉටු කිරීමට අප හා එක්වන මෙන් සියලූ ශ‍්‍රී ලාංකික ජනතාවගෙන් මා ඉල්ලා සිටිනවා. ඔබ සැමට සෞභාග්‍යමත් අනාගතයක් මා ප‍්‍රාර්ථනා කරනවා !"
    },
    {
        "content": "ශ්‍රී ලංකා යුද හමුදාවේ කීර්තිමත් ජ්‍යෙෂ්ඨ නිලධාරියෙක් වු මේජර් ජෙනරාල් මිලින්ද පීරිස් RWP RSP USP LOM ndc psc MPhil (Ind) PGDM ජෙනරාල් සර් ජෝන් කොතලාවල විශ්ව විද්‍යාලයේ උපකුලපතිවරයා ලෙස 2020 ජනවාරි 16 දින වැඩභාර ගන්නා ලදී. නව ධුරයට පත් උපකුලපතිවරයා පිළිගැනීම සඳහා උත්මාචාර පෙළපාලියක් සූදානම්ව තිබුණු අතර, දකුණු මණ්ඩපයේ ප්‍රධානි බ්‍රිගේඩියර් අදීප තිලකරත්න නියෝජ්‍ය උපකුලපති (ආරක්ෂක හා පාලන)  බ්‍රිගේඩියර් නන්ද හතුරුසිංහ නියෝජ්‍ය උප කුලපති (ශ්‍රාස්තීය), ජ්‍යෙෂ්ඨ කථිකාචාර්ය මහාචාර්ය ජයන්ත ආරියරත්න, පීඨාධිපතිවරුන්, ත්‍රිවිධ හමුදාවේ නිලධාරින්, කොතලාවල ආරක්ෂක විශ්ව විද්‍යාලයීය අධ්‍යයන සහ අනධ්‍යන සේවක මණ්ඩලය, කෙඩෙට් නිලධාරින් සහ අනේවාසික ශිෂ්‍යයින්ද මේ අවස්ථාවට සහභාගි වූහ. අභිනවයෙන් පත්වු උපකුලපති මේජර් ජෙනරාල් මිලින්ද පීරිස් RWP RSP USP LOM ndc psc MPhil (Ind) PGDM කොතලාවල ආරක්ෂක විශ්ව විද්‍යාලයේ උපකුලපති ලෙස පත්වන්නේ දෙවන වරට වීම විශේෂත්වයකි. එතුමා මුල් වරට උපකුලපති ලෙස පත්වු 2008.12.28 සිට 2016.02.18 දක්වා කාලසීමාවේදී මෙම විශ්ව විද්‍යාලය කලාපයේ ඉහළින්ම පිළිගැනුන විශ්ව විද්‍යාලයක් දක්වා වැඩි දියුණු කිරීමට ඔහු කටයුතු කළේය."
    },
    {
        "content": "•    ආගමන හා විගමණ පනත යටතේ කිසිදු ශ්‍රීලාංකිකයෙකුට සිය නම, විදේශ ගමන් බලපත්‍රය හෝ පුරවැසිභාවය පිළිබඳ සාක්ෂියක් ලබා නොදී විදේශ ගත විය නොහැක. •    වින්දිතයාගේ පූර්ණ ආරක්ෂාව සහතික කරයි •    වීඩියෝ සබැඳියක් හරහා පරීක්ෂා කරන ලද වින්දිතයාගේ සෞඛ්‍ය තත්වය පිළිබද වාර්තාවන් ඉල්ලා සිටී නාඳුනන පුද්ගලයින් විසින් පැහැරගෙන ගොස් තානාපති කාර්යාලයේ තොරතුරු හෙළි කරන ලෙස ඉල්ලා තර්ජනය කළ බව පවසන මෙරට තානාපති කාර්යාල සේවිකාවට වෛද්‍ය ප්‍රතිකාර සඳහා රටින් පිටත් කර යැවීමට ස්විට්සර්ලන්ත තානාපති කාර්යාලය විසින් සිදු කළ ඉල්ලීම රජය විසින් ප්‍රතික්ෂේප කර තිබේ. විදේශ කටයුතු පිළිබද අමාත්‍ය දිනේෂ් ගුණවර්ධන මහතා පවසා සිටියේ රටේ පවත්නා නීතිය මත - ආගමන හා විගමණ පනතේ විධිවිධාන යටතේ - ශ්‍රීලාංකිකයෙකුට නමක්, විදේශ ගමන් බලපත්‍රයක් හෝ පුරවැසිභාවය පිළිබඳ සාක්ෂියක් ලබා නොදී විදේශ ගත විය නොහැකි බවයි. \"මෙම පුද්ගලයාගේ කිසිදු ප්‍රකාශයක්, නමක් හෝ ජාතික අනන්‍යතාවයක් නොමැතිව සහ මෙම පුද්ගලයා කවුදැයි නොදැන තානාපති කාර්යාලයේ ඉල්ලීම පරිදි ඇයට රට හැර යාමට ඉඩ දිය නොහැක\" යනුවෙන් එතුමන් පැවසීය. අමාත්‍ය ගුණවර්ධන මහතා පවසන පරිදි අමාත්‍යාංශය මේ වන විටත් ස්විට්සර්ලන්ත තානාපති කාර්යාලයට මේ බව දැනුම් දී ඇත. මෙම සතිය ආරම්භයේදී තානාපති කාර්යාලය විසින් ඇයගේ සෞඛ්‍යය තත්වය පිරිහෙමින් පවතින බව පවසා සිටි අතර අදාළ සේවකයාට සහ ඇයගේ පවුලේ සාමාජිකයින්ට විශේෂ ගිලන්රථ ගුවන් යානයකින් ස්විට්සර්ලන්තයේ රෝහලකට යාමට අවසර දෙන ලෙස රජයෙන් ඉල්ලා සිටියේය. අමාත්‍යාංශයේදී විශේෂ මාධ්‍ය හමුවක් අමතමින් අමාත්‍ය ගුණවර්ධන මහතා කියා සිටියේ මෙම සිද්ධියට අදාළ සිදුවීම් මාලාව මගින් අලුතින් තේරී පත් වූ අතිගරු ජනාධිපති ගෝඨාභය රාජපක්ෂ මැතිතුමන්ගේ ප්‍රතිරූපය විනාශ කිරීමට උත්සාහ කළ බවයි. මේ අතර, ස්විට්සර්ලන්ත තානාපති කාර්යාලයේ මෙරට සේවිකාවක  පැහැරගෙන යාමේ චෝදනාව සම්බන්ධයෙන් දැනට කරගෙන යනු ලබන විමර්ශනයන්හිදී  ස්විට්සර්ලන්ත තානාපති කාර්යාලයේ සහාය ලබා ගැනීමට රජය බලාපොරොත්තුවෙන් සිටින බව අමාත්‍ය ගුණවර්ධන මහතා පැවසීය. ස්විට්සර්ලන්ත තානාපති හැන්ස්පීටර් මොක් මහතා විසින් ලබාදෙන  ලද තොරතුරු අනුව මෙම සිද්ධිය සම්බන්ධයෙන් විමර්ශනය කිරීම සඳහා රජය කඩිනම් පරීක්ෂණයක් ආරම්භ කර ඇති නමුත් ස්විට්සර්ලන්ත තානාපතිවරයා විසින් සිදුවීම පිළිබඳ ලබා දුන් බව කියන තොරතුරු සහ සීඅයිඩී විසින් ලබාගත් දුරකථන වාර්තා, ඌබර් කුලී රථ වාර්තා සහ සීසීටීවී දර්ශනයන් අතර බරපතල විෂමතා ඇති බව එතුමන් විසින් පැවසීය. සැකකාර කාන්තා සේවිකාවට ආරක්ෂාව සහතික කරමින් අමාත්‍ය ගුණවර්ධන මහතා ඇය සහ ඇගේ පවුලේ අයගෙන් ඉල්ලා සිටියේ විමර්ශනය ඉදිරියට ගෙන යාම සඳහා පොලිසියට ප්‍රකාශ ලබා දෙන ලෙසයි. නොවැම්බර් 25 වන දින සිදුවූ පැහැරගෙන යාමේ සිද්ධිය සම්බන්ධයෙන් ස්විට්සර්ලන්ත තානාපතිවරයා විසින් කරන ලද පැමිණිල්ලෙන් අනතුරුව එම සිදුවීම සම්බන්ධයෙන් දැනට සිදුකෙරෙමින් පවතින විමර්ශනයන්හි ප්‍රගතිය පිළිබඳව දැනුවත් කිරීම සදහා විදේශ කටයුතු  අමාත්‍යාංශය විසින් සියලුම තානාපතිවරුන් සහ මහ කොමසාරිස්වරුන් ඊයේ අමාත්‍යාංශය වෙත  කැඳවා තිබුණි. මෙම සිදුවීම නොවැම්බර් 27 වන දින අමාත්‍යංශයේ අවධානයට ලක් වූ බවත් එදිනම විදේශ කටයුතු අමාත්‍යංශයේදී ගරු අග්‍රාමාත්‍ය මහින්ද රාජපක්ෂ මැතිතුමන් ස්විට්සර්ලන්ත තානාපති කාර්යාලයට සහතික වී ඇත්තේ සියලු රාජ්‍ය තාන්ත්‍රික මැදිහත්වීම සහ අදාළ සියලු ක්‍රියාදාමයන්ට අප එකඟ වන බව පවසා සිටි බව අමාත්‍ය ගුණවර්ධන මහතා පැවසීය. විදේශ අමාත්‍යාංශයේ ලේකම් රවිනාථ ආර්යසිංහ මහතා පවසා සිටියේ \" මෙරට දේශීය වෛද්‍යවරයකු විසින් චූදිතයා පරීක්ෂා කර ඇත්දැයි අපට දන්වා නැති බවත්” ස්විට්සර්ලන්ත තානාපති කාර්යාලය විසින් චූදිතයා වීඩියෝ සබැඳියක් මගින් වෛද්‍ය විද්‍යාත්මකව පරීක්ෂා කර ස්විට්සර්ලන්ත වෛද්‍යවරයකු විසින් වාර්තාවක් ලබා දී ඇති බවයි. ලේකම් ආර්යසිංහ මහතා පැවසුවේ බර්න්හි ශ්‍රී ලාංකික තානාපතිවරයා රටේ නීතිමය ක්‍රියා පටිපාටිය පිළිබදව පැහැදිලි කර ඇති අතර විමර්ශන කටයුතු ඉදිරියට සිදුකරගෙන ගෙන යාමට නම් පළමුව ප්‍රකාශයක් ලබා දීමට වින්දිතයාට අවසර දෙන ලෙස ස්විට්සර්ලන්ත බලධාරීන් වෙත දන්වා ඇති බවයි."
    },
    {
        "content": "ඉඩම්, දේපළ හා භඨනිවාස අධ්‍යක්‍ෂ මණ්ඩලයේ නව අධ්‍යක්‍ෂ ලෙස ගැමුණු හේවා බලකායේ බ්‍රිගේඩියර් ප්‍රියංක ප්‍රනාන්දු සඳුදා (09) දින ශ්‍රී ජයවර්ධනපුර නව යුද්ධ හමුදා මූලස්ථානයේ පිහිටි සිය කාර්යාලයේදී රාජකාරී ආරම්භ කරන ලදී. බ්‍රිගේඩියර් ප්‍රියංක ප්‍රනාන්දු නව කාර්යාලයට පැමිණිමෙන් පසු, ආගමික වතාවත් මධ්‍යයේ සංකේතාත්මක නිල ලේඛණයකට අත්සන් තබමින් නව ධූරයේ රාජකාරී භාරගත්හ. මෙම නව පත්වීමට ප්‍රථම බ්‍රිගේඩියර් ප්‍රියංක ප්‍රනාන්දු වත්තල රණවිරු සම්පත් කේන්ද්‍රයේ සේනාංකාධිපති ලෙස සේවය කළේය. මීට ප්‍රථම ඉඩම්, දේපළ හා භඨනිවාස අධ්‍යක්‍ෂ ලෙස රාජකාරී කළ මේජර් ජෙනරාල් ප්‍රසන්න චන්ද්‍රසේකර යුද්ධ හමුදා මූලස්ථානයේ නව උපකරණ මාස්ටර් ජෙනරාල් ලෙස පත්වීමෙන් අනතුරුව බ්‍රිගේඩියර් ප්‍රියංක ප්‍රනාන්දු එම ධූරයට පත් විය. අනුග්‍රහය:"
    },
    {
        "content": "ශ්‍රී ලංකාවේ දෙදින නිල සංචාරයක යෙදී සිටින පාකිස්තාන විදේශ අමාත්‍ය මක්දූම් ෂා මෙහමූඩ් කුරේෂි මැතිතුමා විසින් එල්ටීටීඊය පරාජය කර ත්‍රස්තවාදය තුරන් කරමින් කලාපීය සාමය යථා තත්වයට පත් කිරීම සඳහා උදෙසා  ශ්‍රී ලංකා රජය විසින් සිදු කල කැපවීම එතුමන්ගේ පැසසුමට ලක් විය. ඊයේ දින ශ්‍රී ලංකා විදේශ කටයුතු අමාත්‍යංශයේදී අමාත්‍ය දිනේෂ් ගුණවර්ධන මහතා හමුවූ පාකිස්තාන විදේශ අමාත්‍ය කුරේෂි මැතිතුමා, ප්‍රධාන අංශ ඔස්සේ තවදුරටත් විවිධාංගීකරණය හා වර්ධනය කළ හැකි, දැනට වර්ධනය වෙමින් පවත්නා ද්විපාර්ශ්වික සබඳතා පිළිබඳවද සාකච්ඡා කළේය. ආරක්ෂක සහයෝගීතාව ශක්තිමත් කිරීම සඳහා ශ්‍රී ලංකා රජය දරන උත්සාහය අගය කළ එතුමා, කැපවීමෙන් යුතුව අසල්වැසි රාජ්‍යන් ලෙස එකිනෙකාට උපකාර කිරීම සඳහා තවදුරටත් බුද්ධි තොරතුරු හුවමාරු කර ගැනීමට බලාපොරොත්තු වන බවද පවසා සිටියේය. මෙම සංචාරය අතරතුර දී, විදේශ අමාත්‍ය කුරේෂි මැතිතුමා ජනාධිපති ගෝඨාභය රාජපක්ෂ මැතිතුමන්ද  හමුවිය."
    },
    {
        "content": "ශ්‍රී ලංකා වෙරළාරක්‍ෂක බළකායේ අධ්‍යක්ෂක ජෙනරාල් රියර් අද්මිරාල් සමන්ත විමලතුංග මහතා අද (නොවැම්බර් 26) දින ආරක්‍ෂක අමාත්‍යංශයේ ලේකම්, මේජර් ජෙනරාල් (විශ්‍රාමික) කමල් ගුණරත්න WWV RWP RSP USP ndc psc MPhil මහතා අමාත්‍යංශ පරිශ්‍රයේ දී හමුවිය. මෙම සුහද හමුවේදී වෙරළාරක්‍ෂක බළකා අධ්‍යක්ෂක ජෙනරාල්වරයා නව ආරක්‍ෂක ලේකම්වරයාට සිය සුබ පැතුම් එක් කළේය. මෙම අවස්ථාව සිහිවීම වස් සමරු තිළිණ හුවමාරුවක් ද සිදුවිය."
    },
    {
        "content": "ආරක්‍ෂක සේවා අණ සහ මාණ්ඩලික විද්‍යාලයේ (DSCSC) සේනාවිධායක මේජර් ජෙනරල් ප්‍රභාත් දෙමටන්පිටිය අද (නොවැම්බර් 27) දින ආරක්‍ෂක අමාත්‍යංශයේ ලේකම්, මේජර් ජෙනරාල් (විශ්‍රාමික) කමල් ගුණරත්න WWV RWP RSP USP ndc psc MPhil මහතා අමාත්‍යංශ පරිශ්‍රයේ දී හමුවිය. මෙම සුහද හමුවේදී ආරක්‍ෂක සේවා අණ සහ මාණ්ඩලික විද්‍යාලයේ සේනාවිධායකවරයා නව ආරක්‍ෂක ලේකම්වරයාට සිය සුබ පැතුම් එක් කළේය. මෙම අවස්ථාව සිහිවීම වස් සමරු තිළිණ හුවමාරුවක් ද සිදුවිය."
    },
    {
        "content": "මත්ද්‍රව්‍ය සහ අපරාධ පිළිබඳ එක්සත් ජාතීන්ගේ කාර්යාලයේ සිව් දෙනෙකුගෙන් යුත් දූත පිරිසක් මෙහෙයුම් අධ්‍යක්ෂක මිවා කාටෝ මහත්මියගේ (Ms. Miwa Kato) ප්‍රධානත්වයෙන් අද දින (නොවැම්බර් 28) ආරක්‍ෂක අමාත්‍යංශයේ ලේකම්, මේජර් ජෙනරාල් (විශ්‍රාමික) කමල් ගුණරත්න WWV RWP RSP USP ndc psc MPhil මහතා අමාත්‍යංශ පරිශ්‍රයේ දී හමුවිය. මෙම හමුවේදී දූත පිරිස පුහුණුවීම් සහ සහයෝගීතාව ශක්තිමත් කිරීම ඇතුළු කරුණු ගණනාවක් පිළිබඳව ලේකම්වරයා සමඟ සාකච්ඡා කළහ."
    },
    {
        "content": "ශ්‍රී ලංකාවේ, රුසියානු තානාපති අතිගරු යූරි මැටරි (HE Mr. Yuri Materiy) මැතිතුමන් අද (නොවැම්බර් 25) දින ආරක්‍ෂක අමාත්‍යංශයේ ලේකම්, මේජර් ජෙනරාල් (විශ්‍රාමික) කමල් ගුණරත්න WWV RWP RSP USP ndc psc MPhil මහතා අමාත්‍යංශ පරිශ්‍රයේ දී හමුවිය. මෙම හමුවේදී රුසියානු තානාපතිතුමන් සහ ආරක්‍ෂක ලේකම්තුමන් අතර ද්විපාර්ශ්වික සහයෝගිත්වය සහ අන්‍යෝන්‍ය සුහදත්වය පිළිබදව සුහද සාකච්ඡාවක්ද පැවැත්වීය."
    },
    {
        "content": "ඉන්දියානු නාවික හමුදාවේ ‘නිරීක්ෂක්’ නෞකාව පුහුණු සංචාරයක් සඳහා සදුදා දින (නොවැම්බර් 25) ත්‍රිකුණාමල වරායට ලගා විය. නාවික හමුදා මාධ්‍යට අනුව ත්‍රිකුණාමල වරාය වෙත ළගා වූ  සංචාරක ඉන්දියානු නෞකාව නාවික සම්ප්‍රදායානුකූලව පිළිගන්නා ලදී. පුහුණු සංචාරය අවසන් වීමෙන් පසුව ‘නිරීක්ෂක්’ නෞකාව අඟහරුවාදා දින (දෙසැම්බර් 03)  දිවයිනෙන් පිටත්ව යාමට නියමිතය."
    },
    {
        "content": "(මාධ්‍ය නිවේදනය) ඉන්දීය යුද්ධ හමුදාව සහ ශ්‍රී ලංකා යුද්ධ හමුදාව අතර යුද්ධ හමුදා සම්බන්ධතා තවදුරටත් ශක්තිමත් කිරීමේ අරමුණින් සති දෙකක කාළයක් පුරා පැවැත්වීමට සැලසුම් කර ඇති දිගුකාලීන හමුදා අභ්‍යාසය හෙවත් 7 වන මිත්‍ර ශක්ති යුධ පුහුණු අභ්‍යාසය දෙසැම්බර් මස ඉරිදා (1) දින ඉන්දියාවේ පිහිටි පූනේ කුමාඕන් කඳවුරු පරිශ්‍රයේදී ආරම්භ කිරිමට නියමිතය. මෙම යුධ අභ්‍යාසය සඳහා ශ්‍රී ලංකා යුද්ධ හමුදා ගැමුණු හේවා බලකායේ යුද්ධ හමුදා සමාජිකයින් 120 ක් පමණ සහභාගී වන අතර එම අභ්‍යාසය සඳහා ඉන්දීය හමුදාවේ ජවාන්ස් කුමාඕන් රෙජිමේන්තුවේ (Jawans from Kumaon Regiment) සෙබළුන් ඒ හා සමාන ප්‍රවාහයක් සහභාගීවීමට නියමිතව ඇත. හත්වන වරටත් සති දෙකක කාළයක් පුරා පැවැත්වීමට නියමිත මිත්‍ර ශක්ති යුද අභ්‍යාසය සඳහා සහභාගි වන භටපිරිස් තුළ දෙරට අතර පවතින අන්තර් සම්බන්දතා වැඩි දියුණු කර ගැනීම, යුධ සහයෝගීතාවය, ඒකාබද්ධ උපාය මෙහෙයුම් පැවැත්වීම, දෙරට යුද අත්දැකීම් හුවමාරු කර ගැනීම, අන්තර්ජාතික යුද ගැටළු පිළිබඳ අවබෝධය හා අනාගතයේදී සිදුවිය හැකි ආරක්‍ෂක තර්ජන සඳහා සුදානම් වීමට අවශ්‍ය ප්‍රමාණවත් දැනුමක් ලබාගැනීමට හැකිවනු ඇත. ඉන්දියානු හමුදාව විසින් සංවිධානය කරන ලද ‘මිත්‍ර ශක්ති’ ඒකාබද්ධ යුද අභ්‍යාසය සඳහා ශ්‍රී ලංකා යුද්ධ හමුදාවේ සහභාගී වීමට නියමිත ගැමුණු හේවා රෙජිමේන්තුවේ නිලධාරීන් 11 දෙනෙකු සහ සෙසුනිලයින් 109 දෙනෙකුගෙන් යුත් කණ්ඩායම ලබන සිකුරාදා (29) දින සවස ඉන්දියාව බලා පිටත්ව යාමට නියමිතය. මෙම අභ්‍යාසය 2012 වර්ෂයේ සිට දෙරට අතර වාර්ෂිකව පවත්වනු ලබන යුද පුහුණු අභ්‍යාසයක් වන අතර එය දෙරට අතර පවතින අන්තර් සම්බන්දතා වැඩි දියුණු කර ගැනීමේ අරමුණින් ඉන්දියාවේ තුන් වතාවක් සහ ශ්‍රී ලංකාවේ තුන් වතාවක් පවත්වා ඇත. මෙම ඒකාබද්ධ යුධ අභ්‍යාස වැඩසටහනේ අරමුණ වනුයේ යුධ උපක්‍රම පිළිබඳව දෙරට අතර ඇති දැනුම හුවමාරු කර ගැනීමයි. එහිදි පාබල අවි ආයුධ ඵලදායී ලෙස යොදා ගැනීම, පාබල හමුදා තාක්‍ෂනය, ප්‍රති ත්‍රස්ථ සටන් ක්‍රම, කුඩා කණ්ඩායම් මෙහෙයුම්, සැඟවුණු වෙඩික්කරු පුහුණුව, දිගුදුර මෙහෙයුම්, ත්‍රස්තවාදී සැඟවුනු බෝම්බ ප්‍රහාර, මරාගෙන මැරෙන බෝම්බ ප්‍රහාර හා දෙරට අතර වැඩි දියුණු කරන ලද පුපුරණ ද්‍රව්‍ය පිළිබඳව පුහුණු අභ්‍යාසයන් පැවැත්වේ. යුද්ධ හමුදාධිපති ලුතිනන් ජෙනරාල් ශවේන්ද්‍ර සිල්වා ගේ මාර්ගෝපදේශණය යටතේ අධ්‍යක්‍ෂ ජෙනරාල් පාබල මේජර් ජෙනරාල් මනෝජ් මුදන්නායක සහ පාබල අධ්‍යක්‍ෂ බ්‍රිගේඩියර් දේශප්‍රිය ගුණවර්ධන ගේ ප්‍රධානත්වයෙන් යුද අභ්‍යාසය සඳහා අවශ්‍ය සියළු කටයුතු අවසන් කර ඇත. කර්නල් භාතිය මුදන්නායක මිත්‍ර ශක්ති යුද අභ්‍යාසයේ සම්බන්ධීකාරක සහ නිරීක්‍ෂක ලෙස කටයුතු කරන අතර මේජර් රුවන් එදිරිසිංහ ‘මිත්‍ර ශක්ති - VII’ යුද අභ්‍යාසයේ අධීක්‍ෂකයෙකු ලෙස කටයුතු කරනු ඇතැයි අපේක්‍ෂා කෙරේ. (නිමාව) : යුධ මාධ්‍ය ඒකකය"
    },
    {
        "content": "ජෙනරාල් සර් ජෝන් කොතලාවල ආරක්‍ෂක විශ්ව විද්‍යාලයේ උප කුලපති, එයාර් වයිස් මාර්ෂල් සාගර කොටකදෙණිය අද දින (නොවැම්බර් 28) ආරක්‍ෂක අමාත්‍යංශයේ ලේකම්, මේජර් ජෙනරාල් (විශ්‍රාමික) කමල් ගුණරත්න WWV RWP RSP USP ndc psc MPhil මහතා අමාත්‍යංශ පරිශ්‍රයේ දී හමුවිය. මෙම සුහද හමුවේදී උප කුලපතිතුමන් නව ආරක්‍ෂක ලේකම්වරයාට සිය සුබ පැතුම් එක් කළේය. මෙම අවස්ථාව සිහිවීම වස් සමරු තිළිණ හුවමාරුවක් ද සිදුවිය."
    },
    {
        "content": "ආරක්‍ෂක අමාත්‍යාංශයේ නව රාජ්‍ය අමාත්‍ය ගරු චමල් රාජපක්‍ෂ මැතිතුමන් අද දින (නොවැම්බර් 29) උදෑසන සුබ මොහොතින් නව අමාත්‍ය ධුරයේ රාජකාරී ආරම්භ කරන ලදි. ආරක්‍ෂක අමාත්‍යාංශයට පැමිණි නව රාජ්‍ය අමාත්‍යවරයා ආරක්‍ෂක අමාත්‍යංශයේ ලේකම් මේජර් ජෙනරාල් (විශ්‍රාමික) කමල් ගුණරත්න WWV RWP RSP USP ndc psc MPhil මහතා, ආරක්‍ෂක මාණ්ඩලික ප්‍රධානි, ත්‍රිවිධ හමුදාධිපතිවරුන්, වැඩ බලන පොලිස්පති, සිවිල් ආරක්‍ෂක බලකායේ අධ්‍යක්‍ෂ ජෙනරාල් සහ ජ්‍යෙෂ්ඨ අමාත්‍යංශ නිලධාරීන් විසින් පිළිගනු ලැබීය. සාම්ප්‍රදායානුකූලව ගරුතර මහා සංඝරත්නයේ සෙත් පිරිත් සජ්ජායනය මධ්‍යයේ ගරු රාජ්‍ය අමාත්‍ය චමල් රාජපක්‍ෂ මහතා සිය කාර්යාලයේදී නිළ වශයෙන් රාජකාරි භාර ගත්තේය. මෙම අවස්ථාව සඳහා වාරිමාර්ග හා ග්‍රාමීය සංවර්ධන රාජ්‍ය අමාත්‍ය ගරු මහින්ද යාපා අබේවර්ධන මහතා, අමාත්‍යාංශය යටතේ තිබෙන ආයතනයන්හි ප්‍රධානින්, අමාත්‍යංශ නිලධාරින් සහ කාර්ය මණ්ඩලය සහභාගී විය. ගරු චමල් රාජපක්‍ෂ මැතිතුමන් මහවැලි, කෘෂිකර්ම, වාරිමාර්ග සහ ග්‍රාමීය සංවර්ධන අමාත්‍ය සහ අභ්‍යන්තර වෙළඳ, ආහාර සුරක්‍ෂිතතාවය සහ පාරිභෝගික සුබසාධන අමාත්‍ය ලෙසද කටයුතු කරයි."
    },
    {
        "content": "රුසියානු සන්නද්ධ හමුදාවේ ඉංජිනේරු ප්‍රධානී ලුතිනන් ජෙනරාල් යූරි ස්ටාවිට්ස්කි (Lieutenant General Iurri Stavitskii) ගේ ප්‍රධානත්වයෙන් යුත් රුසියානු දූත පිරිස දිවයිනේ සිදුකළ සංචාරයක් අතරතුර ශ්‍රී ලංකා යුද්ධ හමුදාව විසින් දැනට ක්‍රියාත්මක කරනු ලබන බිම්බෝම්බ ඉවත් කිරීමේ මෙහෙයුම්වල ක්‍රියාකාරිත්වය අවබෝධ කරගැනීමේ අරමුණින් ඉකුත් බ්‍රහස්පතින්දා (12) දින ශ්‍රී ලංකා ඉංජිනේරු බලකා රෙජිමේන්තු මූලස්ථානයේ සංචාරයක නිරතවිය. ඉංජිනේරු බලකායේ ප්‍රධාන ප්‍රාදේශීය පරිපාලන නිලධාරී කර්නල් සර්ජි එල්. බොබ්රිකොව්, (Colonel Sergey L. Bobrikov), ඉංජිනේරු බලකායේ අණදෙන නිලධාරී කර්නල් ඇලෙක්සැන්ඩ්‍රා ඒ. මල්කොව් (Colonel Alexandre A. Malkov), රුසියානු සමූහාණ්ඩුවේ ආරක්‍ෂක අමාත්‍යාංශයේ ක්ෂේත්‍ර පරීක්‍ෂණ අංශයේ ප්‍රධානී කර්නල් ව්ලැඩ්මීර් ඕ. මල්කුටා (Colonel Viadimir O. Malkuta) ඇතුළු නියෝජිත පිරිස බිම් බෝම්බ ඉවත්කිරීමේ ප්‍රදේශවල පවතින අයහපත් කාලගුණික තත්ත්වයන් හේතුවෙන් පළමු වරට අත්දැකීම් ලබාගැනීම සඳහා ක්ෂේත්‍ර චාරිකාවක් සිදුකිරීමේ හැකියාවක් නොමැති බැවින් ඉංජිනේරු බලසේනාවේ බලසේනාධිපති බ්‍රිගේඩියර් ඒ.එන් අමරසේකර විසින් ශ්‍රී ලංකාවේ බිම්බෝම්බ ඉවත් කිරීමේ ක්‍රියාවලිය පිළිබඳ සවිස්තරාත්මක විස්තරයක් ශ්‍රී ලංකා ඉංජිනේරු බලකා රෙජිමේන්තු මූලස්ථාන ශ්‍රවණාගාරයේදී ඉදිරිපත් කරන ලදී. මෙම වැඩසටහනට අමතරව, නියෝජිත පිරිස දැනුවත් කිරීම සඳහා 10 වන ක්ෂේත්‍ර ඉංජිනේරු රෙජිමේන්තුවේ භටපිරිස් විසින් බිම්බෝම්බ ඉවත් කිරීමේ ක්‍රමවේදයන් පිළිබඳ ප්‍රායෝගික නිරූපණයක් සිදු කරන ලදී. මෙම අවස්ථාවට සපැමිණි නියෝජිත පිරිස ප්‍රධාන ක්ෂේත්‍ර ඉංජිනේරු මේජර් ජෙනරාල් එච්.ආර්.කේ.පී. පීරිස් විසින් ඉතා උණුසුම් අයුරින් පිළිගන්නා ලදී. එදින වැඩසටහන නිමාවට පත්වීමෙන් අනතුරුව ශ්‍රී ලංකා යුද්ධ හමුදා ස්වේච්ඡා බලසේනාවේ සේනාවිධායක මෙන්ම ශ්‍රී ලංකා ඉංජිනේරු බලකායේ කර්නල් සේනාවිධායක මේජර් ජෙනරාල් ජගත් ගුණවර්ධන ගේ ප්‍රධානත්වයෙන් එම නියෝජිත පිරිස වෙනුවෙන් ප්‍රණීත දිවා භෝජන සංග්‍රහයක් ද පැවැත්විණි. ශ්‍රී ලංකා යුද්ධ හමුදාව සහ රුසියානු හමුදාව අතර තාක්‍ෂණික දැනුම හුවමාරු කරගැනීම සඳහා 2018 දී අත්සන් කරන ලද දැනට පවතින හමුදා සහයෝගීතා ගිවිසුම යටතේ පසුගිය ජුනි මාසයේදී නිලධාරීන් තිදෙනෙකු සහ සෙසුනිලයින් දෙදෙනෙකුගෙන් සමන්විත ශ්‍රී ලංකා දූත පිරිසක් රුසියාවේ සංචාරයක නිරතවී තිබිණි. රුසියානු දූත පිරිස ශ්‍රී ලංකා යුද්ධ හමුදාවේ අවදානම් සහිත බිම්බෝම්බ ඉවත් කිරීමේ මෙහෙයුම්, මෙතෙක් ලබා ඇති ප්‍රගතිය, බිම්බෝම්බ ඉවත් කරන සාමාජිකයින්ගේ කැපවීම අගය කළ අතර අනාගතයේ දී හැකි සෑම ආධාරයක්ම ලබාදෙන බවට සහතික විය. තවද, නියෝජිත පිරිස බිම්බෝමබ ඉවත් කිරීමේ කටයුතුවල නියැලී සිටින නිලධාරීන් සහ සෙසුනිලයින්ට සුබ පැතුම් ද එක් කළේය. ශ්‍රී ලංකා යුද්ධ හමුදා මානුෂීය බිම්බෝම්බ ඉවත් කිරීමේ ඒකකයේ බිම්බෝම්බ ඉවත් කරන ක්‍රියාවලිය සහ එහි ප්‍රගතිය පිළිබඳ දැනුවත්වීමේ අරමුණින් රුසියානු හමුදා නියෝජිත පිරිස අඟහරුවාදා (10) දින ශ්‍රී ලංකාවට පැමිණියහ. 1982 දී ටියුමන් උසස් හමුදා ඉංජිනේරු විද්‍යාලයෙන් උපාධිය ලබා ඇති නියෝජිත කණ්ඩායමේ ප්‍රධානී ලුතිනන් ජෙනරාල් ස්ටාවිට්ස්කි (Lieutenant General Stavitskii) රුසියානු සමූහාණ්ඩුවේ ගෞරවනීය හමුදා විශේෂඥයෙකි. ඔහු ඇෆ්ගනිස්ථානය, සිරියාව සහ උතුරු ක්‍රොඒසියාව යන රටවල බිම්බෝම්බ ඉවත් කිරීමේ කටයුතු පිළිබඳ විශේෂඥයෙකු ලෙස සේවය කරන අතර ගෝලීය බිම්බෝම්බ ඉවත් කිරීමේ කටයුතු සඳහා දැඩි ආධාරකරුවෙකු ලෙස කටයුතු කර ඇත. ශ්‍රී ලංකා ඉංජිනේරු බලකායේ කර්නල් සේනාවිධායක මේජර් ජෙනරාල් ජගත් ගුණවර්ධන ඔවුන්ගේ සහයෝගය අගය කළ අතර ඔවුන්ගේ ඉදිරි කටයුතු සඳහා සුබපැතුම් ද එක් කළේය. ප්‍රධාන ක්ෂේත්‍ර ඉංජිනේරු, ඉංජිනේරු බළකායේ කර්නල් සේනාවිධායක, ඉංජිනේරු බලකායේ මධ්‍යස්ථාන සේනාවිධයක, සහ ඉංජිනේරු බලසේනාවේ හා රෙජිමේන්තු මධ්‍යස්ථානයේ මාණ්ඩලික නිලධාරීන් එම රුසියානු නියෝජිත පිරිස ශ්‍රී ලංකාවේ රැඳී සිටි කාලය තුල ඔවුන් සමඟින් රෙජිමේන්තු මුලස්ථානය ඇතුළු අනෙකුත් ප්‍රදේශයන්හි සිදුකළ සංචාරයන් සඳහා ද සම්බන්ධ විය. අනුග්‍රහය:"
    },
    {
        "content": "ශ්‍රී ලංකාවේ පාකිස්ථාන මහ කොමසාරිස් කාර්යාලයේ ආරක්‍ෂක උපදේශක කර්නල් සජාඩ් අලී (Colonel Sajjad Ali) මහතා අද දින (නොවැම්බර් 29) ආරක්‍ෂක අමාත්‍යංශයේ ලේකම්, මේජර් ජෙනරාල් (විශ්‍රාමික) කමල් ගුණරත්න WWV RWP RSP USP ndc psc MPhil මහතා අමාත්‍යංශ පරිශ්‍රයේ දී හමුවිය. මෙම සුහද හමුවේදී ආරක්‍ෂක උපදේශකතුමන් නව ආරක්‍ෂක ලේකම්වරයාට සිය සුබ පැතුම් එක් කළේය. මෙම අවස්ථාව සිහිවීම වස් සමරු තිළිණ හුවමාරුවක් ද සිදුවිය."
    },
    {
        "content": "අතුරුදන්වූවන් ලෙස ලේඛණගත කර ඇති පුද්ගලයින් 20,000 ක් මේ වන විට මියගොස් ඇති බවට ජනාධිපති ගෝඨාභය රාජපක්‍ෂ මහතා උපුටා දක්වමින් පලවන මාධ්‍ය වාර්ථා ජනාධිපති කාර්යාලය ප්‍රතික්‍ෂේප කරයි.   ජනාධිපති රාජපක්‍ෂ මහතා එක්සත් ජාතීන්ගේ නේවාසික සම්බන්ධීකරණ නිලධාරී හා ශ්‍රී ලංකාවේ නේවාසික නිත්‍ය නියෝජිත හනා සිංගර් සමඟ මෑතකදී පැවැත්වූ සාකච්ඡාවකදී ඔහු පල කල අදහස් සාවද්‍ය ලෙස එම මාධ්‍ය මගින් උපුටා දක්වා ඇති බව මාධ්‍ය නිවේදනයක් නිකුත් කරමින් ජනාධිපති කාර්යලය පවසා සිටී.   “අතුරුදහන් වූවන් ලෙස ලේඛණ ගත කර ඇති පුද්ගලයින් 20,000 ක් මියගොස් ඇති බව ජනාධිපති ගෝඨාභය රාජපක්‍ෂ ප්‍රකාශ කල බව ජාත්‍යන්තර මාධ්‍ය නාලිකා කිහිපයක් වාර්ථා කර ඇත. එසේ වුවද මරණ සහතික නිකුත් කිරීමට පෙර අවශ්‍ය පරීක්‍ෂණ සිදුකරන බවට අදාල වැදගත් තොරතුරු මෙම සියලුම මාධ්‍ය වාර්ථාවලින් ඕනෑකමින් හෝ එසේ නොමැතිව හෝ බැහැර කර ඇත. තවද, ජනාධිපති රාජපක්‍ෂ මහතා හෝ සිංගර් මහත්මිය හෝ මෙම සාකච්ඡාවේදී සංඛ්‍යාවක් පිළිබඳව සඳහනක් නොකලහ. එම මාතෘකාව පිළිබඳ සාමාන්‍ය කරුණු පමණක් සාකච්ඡාවට භාජනය විය ” යැයි එම මාධ්‍ය නිවේදනයේ සඳහන් වේ.   එම සම්පූර්ණ නිවේදනයේ සිංහල පරිවර්ථනය පහත දැක්වේ.   “අතුරුදහන් ලෙස ලේඛණ ගත කර ඇති පුද්ගලයින් 20,000 ක් මියගොස් ඇතිබව ජනාධිපති ගෝඨාභය රාජපක්‍ෂ ප්‍රකාශ කල බව ජාත්‍යන්තර මාධ්‍ය නාලිකා කිහිපයක් වාර්ථා කර ඇත. එසේ වුවද මරණ සහතික නිකුත් කිරීමට පෙර අවශ්‍ය පරීක්‍ෂණ සිදුකරන බවට අදාල වැදගත් තොරතුරු මෙම සියලුම මාධ්‍ය වාර්ථාවලින් ඕනෑකමින් හෝ එසේ නොමැතිව හෝ බැහැර කර ඇත. තවද, ජනාධිපති රාජපක්‍ෂ මහතා හෝ සිංගර් මහත්මිය හෝ මෙම සාකච්ඡාවේදී සංඛ්‍යාවක් පිළිබඳව සඳහනක් නොකලහ. එම මාතෘකාව පිළිබඳ සාමාන්‍ය කරුණු පමණක් සාකච්ඡාවට භාජනය විය.   20,000 කට අධික අතුරුදන්වූ පුද්ගලයින් මියගොස් ඇති බව ජනාධිපති රාජපක්‍ෂ මහතා පිළිගත්තේ යැයි සාවද්‍ය උපුටා ගැනීමක් මෙම සියලුම මාධ්‍ය වාර්ථා ඉතා අවාසනාවන්ත ලෙස ප්‍රචාරය කරමින් සිටී. මෙහිදී අතුරුදන්වූ හෝ මියගිය හෝ සංඛ්‍යාවන් පිළිබඳ කිසිම සඳහනක් සිදුනොකල අතර එවැනි අදහසක් ජනාධිපතිවරයා විසින් පිළිගත්තේද නැත.   ජනාධිපති රාජපක්‍ෂ මහතා හා සිංගර් මහත්මිය අතර හමුවේදී මාතෘකා කිහිපයක් පිළිබඳව සාමාන්‍ය සාකච්ඡාවක් පමණක් පැවැත්විණි. මෙහිදී අවධානය යොමුවූයේ පාර්ශව දෙකටම අදාල අන්නෝන්‍ය කරුණු සම්බන්ධයෙන් එක්සත් ජාතීන්ගේ සංවිධානය නව පාලනයට සහාය දැක්විය හැකි ආකාරයන් පිළිබඳවයි.   පැයකට ආසන්න කාලයක් පැවති සාකච්ඡාවේදී ජනාධිපති රාජපක්‍ෂ මහතා දිළිඳුකම පිටු දැකීම, අධ්‍යාපනයට ඇති අවස්ථා වැඩිකිරීම, දේශගුණික විපර්යාසයන් සඳහා පිළියම් යෙදීම හා රජයේ දෙපාර්තමේන්තු ඩිජිටල් කරණය කිරීම වැනි කරුණු පිළිබඳව තමන්ගේ ඇති සැලසුම් පැහැදිලි කලේය.   අතුරුදන් පුද්ගලයින් පිළිබඳ ක්‍රියාකරන්නේ කෙසේද යන මාතෘකාව සාකච්ඡාවට භාජනය වූයේ සිංගර් මහත්මිය ඇසූ පැනයකට දැක්වූ ප්‍රතිචාරයක් ලෙසටය. ශ්‍රී ලංකාවේ සාමය තහවුරු කිරීම වෙනුවෙන් පරිපාලනයේ ප්‍රමුඛතා මොනවාද යන්න ඇය විමසුවාය. ආර්ථික සංවර්ධනය ඇති කිරීම පිළිබඳව, අදාල ප්‍රදේශ වලින් පොලිස් සේවයට පුද්ගලයින් බඳවා ගැනීම හා අතුරුදන්වූ පුද්ගලයින් පිළිබඳ ප්‍රශ්ණයට පිළියම් යෙදීම වැනි කරුණූ සඳහා තමාගේ ඇති සැලසුම් පිළිබඳව ජනාධිපතිවරයා පැහැදිලි කලේය. මළ සිරුරු හමුනොවීම හේතුවෙන් අතුරුදන්වූ තම ඥාතීන්ට අත්වූ ඉරණම කුමක් දැයි එම පවුල්වල අය නොදන්නා බව ජනාධිපති රාජපක්‍ෂ මහතා පැවසීය. කෙසේ වුවද එසේ අතුරුදන් වූවන් එල්ටීටීඊයට බඳවාගනු ලැබ හෝ එල්ටීටීඊ ය විසින් බලහත්කාරයෙන් බඳවාගනු ලැබ හෝ ඇති බව එම පවුල් වලින් වැඩි පිරිසක් සහතික කරයි. එනිසා අවශ්‍ය පරීක්‍ෂණ වලින් පසුව ඔවුන් සඳහා මරණ සහතික නිකුත් කිරීමට හා තම ජීවිත නැවත ගොඩනැගීමට එම පවුල් වලට අවශ්‍ය සහාය ලබාදීමට පියවර ගැනේ. ”"
    },
    {
        "content": "ස්විට්සර්ලන්තය ඊයේ පවසා සිටියේ ශ්‍රී ලංකා රජයේ ප්‍රතිරූපයට කැළලක් ඇති කිරීමේ කිසිදු අදහසක් නොමැති බවත් මෑත කාලීන සිදුවීමේ වර්ධනයන් පිළිබදව කනගාටු වන බවත් නියමිත ක්‍රියාවලියට ශ්‍රී ලංකාව දක්වන කැපවීම ප්‍රශ්න කිරීමට හේතු වී ඇති බවයි.   දෙසැම්බර් 30 වන දින නිකුත් කරන ලද රාජ්‍යතාන්ත්‍රික සටහන ශ්‍රී ලංකාවේ ස්විට්සර්ලන්ත තානාපති කාර්යාලය සහ විදේශ සබඳතා අමාත්‍යාංශය විසින් ඊයේ නිකුත් කරන ලදී. එහි සිංහල පරිවර්තනය පහත දැක්වේ.    “පසුගිය සති කිහිපය තුළ තානාපති කාර්යාලයේ දේශීය කාර්ය මණ්ඩල සාමාජිකයෙකු සම්බන්ධ සිද්ධියක් පිළිබඳ වරදවා වටහාගැනීම හේතුවෙන් මෙම සම්බන්ධතාවය බිඳ වැටී ඇති අතර පසුව ඇය ශ්‍රී ලංකා බලධාරීන් විසින් අත්අඩංගුවට ගනු ලැබීය. මෙම සිදුවීම තුළ සනාථ නොකළ කරුණු පොදු විෂයපථය තුළට ඇතුළත් කර ඇති අතර, එමගින් දෙරට අතර සුහදතාවයට අනවශ්‍ය පීඩනයක් ඇති කරයි.මෙම කාලය තුළ කිසිදු අවස්ථාවක ස්විට්සර්ලන්තයට ශ්‍රී ලංකා රජයේ ප්‍රතිරූපයට කැළලක් ඇති කිරීමේ අදහසක් නොතිබුණි” :"
    },
    {
        "content": "- ශ්‍රී ලාංකික සිසුන් 860 ක් පමණ මේ වන විට චීනයේ රැඳී සිටීන බැව් පැවසේ. -කොරෝනා වෛරසය ආසාධිත වූ කිසිදු ශ්‍රී ලාංකිකයකු පිලිබදව මෙතෙක් තොරතුරු වාර්තා වී නොමැත. ජනාධිපති ගෝඨාභය රාජපක්ෂ මහතාගේ උපදෙස් පරිදි ශ්‍රී ලාංකීය සිසුන් 32 නෙකු සහ ඔවුන්ගේ පවුල්වල සාමාජිකයින් මෙරටට රැගෙන එම සදහා ඊයේ බීජිං හි ශ්‍රී ලංකා තානාපති කාර්යාලය විසින් ශ්‍රී ලංකා ගුවන් යානයක් වුහාන් නගර ගුවන්තොටුපළ වෙත ගොඩබෑම සඳහා අයදුම්පතක් ඉදිරිපත් කර ඇත. ගුවන්යානය ගොඩබෑම සඳහා අවසර ලබා ගැනීමේ ක්‍රියාවලිය කඩිනම් කිරීම සඳහා තානාපති කාර්යාලය චීන විදේශ අමාත්‍යාංශය සහ වුහාන් පළාතේ විදේශ කටයුතු කාර්යාලය සමඟ සමීපව කටයුතු කරයි. ඔවුන්ගේ වර්තමාන ස්ථාන වලින් පිටතට යාමට අවසර දුන් වහාම ඔවුන් මෙරටට රැගෙන ඒමට නියමිතය. දැනට චීනයේ සිටින අනෙකුත් සියලුම ශ්‍රී ලාංකික සිසුන් නැවත ගෙන්වා ගැනීම සඳහා උපදෙස් ක්‍රියාත්මක කිරීම සඳහා තානාපති කාර්යාලය සහ කොන්සලේට් ජෙනරාල්වරුන් ද ශ්‍රී ලංකා ගුවන් සේවය සමඟ කටයුතු කරන බව අමාත්‍යාංශය සිය මාධ්‍ය ප්‍රකාශයේ සඳහන් කර තිබේ. මේ වන විට සිසුන් 860 ක් පමණ චීනයේ විවිධ නගර වල රැදී සිටින බවට වාර්ථා වී ඇත.   -  2020 ජනවාරි  26 වැනි දින නවතම තොරතුරු ජනාධිපති ගෝඨාභය රාජපක්ෂ මැතිතුමා ඊයේ ලබාදුන් උපදෙස් අනුව, ශ්‍රී ලාංකික ශිෂ්‍ය ශිෂ්‍යාවන් 32 දෙනෙකු හා ඔවුන්ගේ පවුල්වල සාමාජිකයින් ගුවන් මගින් ගෙනයාම සඳහා වූහාන් නගරයේ ගුවන් තොටුපළේ ශ්‍රී ලන්කන් එයාර් ලයින්ස් ගුවන් යානයක් ගොඩ බැස්සවීමට බීජිං හි ශ්‍රී ලංකා තානාපති කාර්යාලය අද දින ඉල්ලීමක් ඉදිරිපත් කර ඇත.  ඔවුන් දැනට සිටින ස්ථානවලින් පිටතට යාමට අවසර ලබාදුන් විගස, මෙම ගුවන් යානය ගොඩ බැස්සවීම සඳහා අවසර ලබාගැනීමේ ක්‍රියාවලිය කඩිනම් කිරීමට මෙම තානාපති කාර්යාලය, චීනයේ විදේශ අමාත්‍යාංශය සහ වූහාන් ප්‍රාන්තයේ විදේශ කටයුතු කාර්යාලය සමග සමීපව කටයුතු කරමින් සිටියි. දැනට චීනයේ සිටින අනෙකුත් ශිෂ්‍ය ශිෂ්‍යාවන් සියලුම දෙනා ආපසු ගෙන ඒම සඳහා දෙන ලද උපදෙස් ක්‍රියාත්මක කිරීමේ අපේක්ෂාවෙන් මෙම අමාත්‍යාංශය, තානාපති කාර්යාලය සහ කොන්සල් ජනරාල් කාර්යාලය ද ශ්‍රී ලන්කන් එයාර් ලයින්ස් සමග කටයුතු කරමින් සිටියි. චීනය පුරා විවිධ නගරයන්හි ශිෂ්‍ය ශිෂ්‍යාවන් 860 දෙනෙකු පමණ දැනට සිටින බවට ගණන් බලා ඇත. මේ අතර කිසියම් හෝ ආසාදනයක් සිදුවීම වැළැක්වීම සඳහා අනුගමනය කළ යුතු පියවර සම්බන්ධයෙන් තොරතුරු ලබාදීමට බීජිං හි තානාපති කාර්යාලය, ගුඇන්ග් ෂු හා ෂැංහයි හි පිහිටි කොන්සල් ජනරාල් කාර්යාල නිරතුරුවම චීනයේ වූහාන් ප්‍රාන්තයේ හා වෙනත් ප්‍රාන්තවල සිටින ශ්‍රී ලාංකික ශිෂ්‍ය ශිෂ්‍යාවන් සමග නිරතුරුවම සම්බන්ධ වී සිටියි.  කොරෝනා වෛරසය කිසිදු ශ්‍රී ලාංකිකයෙකුට ආසාදනය වී ඇති බවට කිසිදු තොරතුරක් දූත මණ්ඩලය හා දූත කාර්යාලවලට ලැබී නොමැත. ශ්‍රී ලංකාවට ආපසු පැමිණීමට අපේක්ෂා කරන, චීනයේ වෙසෙන ශ්‍රී ලාංකික ශිෂ්‍ය ශිෂ්‍යාවන් සහ වෘත්තිකයන්ට සහය වීම පිණිස විදේශ සබඳතා අමාත්‍යාංශය, බීජිං හි පිහිටි සිය දූත මණ්ඩලය, ෂැං හයි සහ ගුවැන්ග්ෂූ හි පිහිටි දුත කාර්යාල සමග එක්ව බීජිං, ෂැං හයි සහ ගුවැන්ග්ෂු සඳහා සාමාන්‍යයෙන් මෙහෙයවන ගුවන් ගමන් සඳහා වූ ශ්‍රී ලංකන් එයාර් ලයින්ස්  ගුවන් ගාස්තුවෙන් 50%ක වට්ටමක් ලබා දීමේ වැඩ පිළිවෙලක් ක්‍රියාත්මක කර ඇත. චීනයේ සිට‍ ශ්‍රී ලංකාවට පැමිණීමට අපේක්ෂා කරන සියලුම ශ්‍රී ලාංකික පුරවැසියන්ට, 0094-777771979 ඔස්සේ ශ්‍රී ලංකන් එයාර් ලයින්ස් ගුවන් සමාගමේ ඇමතුම් මධ්‍යස්ථානය ඇමතීමෙන් නියමිත ගුවන් ගාස්තුවෙන් 50%ක වට්ටමක් ලබා ගැනීමට හැකියාව ලැබෙනු ඇත. චීනයේ වෙසෙන ශ්‍රී ලාංකිකයන්, ඔවුන්ගේ දෙමාපියන් හා ඥාතීන්ට අවශ්‍ය ඕනෑම සහනයක් සැලසීම සඳහා දූත මණ්ඩලය හා දූත කාර්යාල පැය 24 මුළුල්ලේම මෙහෙයුම් කටයුතුවල නිරතව සිටී.  0086-10-65321861/2 ඔස්සේ ක්ෂණික ඇමතුම් ලබා දීමෙන් දූත මණ්ඩලයෙන් තොරතුරු ලබා ගත හැක.  චීනයේ වෙසෙන ශ්‍රී ලාංකියන් සහ ඔවුන්ගේ ඥාතීන් පිළිබඳ විමසීම් කිරීම සඳහා පහත සඳහන් නිලධාරීන්, පහත සඳහන් අංක ඔස්සේ පැය 24 මුළුල්ලේම ඇමතිය හැක. ඇලෙක්සි ගුණසේකර මහතා, අමාත්‍ය (වාණිජ),  ජංගම දු.ක අංකය 0086 13070138025 බ්‍රිගේඩියර් කල්ප සංජීව මහතා, අමාත්‍ය උපදේශක (ආරක්ෂක), ජංගම දු.ක. අංකය 0086 13051733302 ඉනෝකා වීරසිංහ මහත්මිය, දෙවැනි ලේකම්, ජංගම දු.ක. අංකය 0086 15116905523 තිළිනි ගුණරත්න මහත්මිය, දෙවැනි ලේකම්, ජංගම දු.ක. අංකය 0086 131217 22296 ෂැං හයි, අන්හුයි, ෂිජිඈන්, ජියැංෂු හා හූනාන් හි වෙසෙන ශ්‍රී ලාංකිකයන් සම්බන්ධයෙන් තොරතුරු ලබා ගැනීම සඳහා ෂැංහයි හි කොන්සල් ජනරාල් මනෝරි මල්ලිකාරච්චි මහත්මිය 0086 13472771702 ඔස්සේ ද විශේෂ කාර්ය භාර නිලධාරිනී ගීතා පෙරේරා මහත්මිය 0086 15900946639 ඔස්සේ ද ඇමතිය හැකිය. ගුවැන්ෂු හි කොන්සල් ජනරාල් ප්‍රියංගිකා ධර්මසේන මහත්මිය 0086 18814134670 ඔස්සේ හෝ විශේෂ කාර්ය භාර නිලධාරිනී යූ.කේ.ජී. රෝෂිණී මහත්මිය 0086 13902301874 ඔස්සේ ඇමතීමෙන් ගුවැන්ග්ඩොන්, ෆියුජිඈන්, හයිනෑන්, ගුවැන්සි, ජියැංසි හි වෙසෙන ශ්‍රී ලාංකියන් සම්බන්ධයෙන් තොරතුරු ලබා ගත හැකිය. :"
    },
    {
        "content": "ජනාධිපති ගෝඨාභය රාජපක්‍ෂ මැතිතුමා අද (02) සවස ජනාධිපති කාර්යාලයේ දී අප්‍රේල් 21 පාස්කු ඉරිදා ප්‍රහාරය විමර්ශනය කරනු පිණිස පත් කර ඇති ජනාධිපති පරීක්‍ෂණ කොමිසමේ සාමාජිකයන් හමු වී අදහස් හුවමාරු කර ගත්තේ ය. පරීක්‍ෂණ කොමිසමේ කාර්යභාරය හා සංයුතිය පැහැදිලි කළ කොමිසමේ සභාපති අභියාචනාධිකරණ විනිසුරු ජානක ද සිල්වා මහතා මෙතෙක් කළ විමර්ශන ගැන ලුහුඬින් සඳහන් කළේය. ප්‍රහාරයක් සිදුවන බවට කල්තබා ලැබුණු තොරතුරු අදාළ බලධාරීන් බරපතල ලෙස සැළකිල්ලට ගෙන නැතැයි සභාපතිවරයා කීය. මේ බව වසන් කිරීම පිණිස ඇතැම් නිලධාරීන් ව්‍යාජ ලේඛන සකසා ඇති බවට සැකයක් මතුවන බව ද විනිසුරුවරයා පැවසීය. ප්‍රහාරයේ සුලමුල නිවැරදිව හඳුනාගෙන වගකිව යුත්තන් නීතිය හමුවට පැමිණවීමේ අවශ්‍යතාව අවධාරණය කළ ජනාධිපති රාජපක්‍ෂ මැතිතුමා මැල්කම් රංජිත් කාදිනල් හිමිපාණන්ගේ අභිලාෂය ද එය බව කීය. “මා ආරක්‍ෂක ලේකම්වරයාව සිටිය දී ආරක්‍ෂක මණ්ඩලය නිතිපතා රැස් වුණා. බුද්ධි අංශ නිලධාරීන් සමග ආරක්‍ෂක තත්ත්වය ගැන නිරන්තරයෙන් සාකච්ඡා කළා. ආරක්‍ෂාවට තර්ජනයක් වන තොරතුරක් ලැබුණු සැණින් නොපමාව අවශ්‍ය පියවර ගත්තා. පිටරටවලින් පැමිණ අන්තවාදී අදහස් ප්‍රචලිත කරමින් සිටි දේශකයන් 160ක් පිටුවහල් කළේ ඒ අනුව”, ජනාධිපතිතුමා කීය. පසුගිය පාලන සමයේ දී ජාතික ආරක්‍ෂාව පිළිබඳව ලිහිල් ආකල්පයකින් ක්‍රියා කිරීම නිසා බුද්ධි අංශ යාන්ත්‍රණය බිඳවැටුණු බව පෙන්වාදුන් ජනාධිපතිතුමා, එහි ප්‍රතිඵලයක් ලෙස ඉස්ලාමීය අන්තවාදය ප්‍රචලිත කිරීම නතර කිරීමට නොහැකි විනැ’යි පැවසීය. ප්‍රහාරය පිළිබඳ සියලු තොරතුරු අනාවරණය කරගන්නා අතර, මෙවැනි ප්‍රහාර නැවත සිදු නොවනු පිණිස ගත යුතු පියවර නිර්දේශ කිරීමේ අවශ්‍යතාව ද එතුමා අවධාරණය කළේය. ආරක්‍ෂක යාන්ත්‍රණය බිඳවැටීමට වගකිව යුත්තේ කවුරුන්ද යන්න හෙළි කර ගත යුතු යැයි ජනාධිපතිතුමා කියා සිටියේය. කොමිසමට අවශ්‍ය පහසුකම් සැලසීමට එතුමා එකඟත්වය පළ කළේය. අභියාචනාධිකරණ විනිසුරු නිශ්ශංක බන්දුල කරුණාරත්න, විශ්‍රාමික අභියාචනාධිකරණ විනිසුරු නිහාල් සුනිල් රාජපක්‍ෂ, විශ්‍රාමික මහාධිකරණ විනිසුරු බන්දුල කුමාර අතපත්තු සහ අධිකරණ අමාත්‍යාංශයේ හිටපු ලේකම් ඩබ්.එම්.එම්. අධිකාරි කොමිසමේ සෙසු සාමාජිකයෝ වෙති. අනුග්‍රහය:"
    },
    {
        "content": "ජනාධිපති ගෝඨාභය රාජපක්ෂ මැතිතුමා සිය ප්‍රථම විදේශ චාරිකාව ලෙස ඉන්දියාවට පැමිණීම දෙරට අතර ඇති ඓතිහාසික සබඳතාවයේ නව ප්‍රවේශයක් සනිටුහන් කරන බව ඉන්දීය ජනාධිපතිවරයා ප්‍රකාශ කරයි. රාෂ්ට්‍රපති භවන්හි දී ඊයේ (29) ගෝඨාභය රාජපක්ෂ මැතිතුමා වෙනුවෙන් සංවිධානය කර තිබු විශේෂ රාත්‍රි භෝජන සංග්‍රහයේ දී ඉන්දීය ජනාධිපති රාම් නාත් කෝව්න්ද් මැතිතුමා මේ බව සඳහන් කළේය. දෙරට අතර දිගු කාලීන මිත්‍රත්වය දකුණු ආසියානු කලාපයේ ඉදිරි ගමනට ශක්තියක් වනු ඇතැයි ජනාධිපතිවරයා මෙහිදි වැඩිදුරටත් කියා සිටියේය. ගෝඨාභය රාජපක්ෂ මැතිතුමා ශ්‍රී ලංකාවේ ඉදිරි ගමන වෙනුවෙන් සකසා ඇති ප්‍රතිපත්ති ප්‍රකාශය රටේ සියලු අංශයන්හි වේගවත් ප්‍රගමනයට හේතුවනු ඇති බවට තමා විශ්වාසය පළ කරන බව ද රාම් නාත් කෝවින්ද් මැතිතුමා සඳහන් කළේය. මෙහිදී අදහස් දැක්වු ජනාධිපති ගෝඨාභය රාජපක්ෂ මැතිතුමා දෙරට අතර ඓතිහාසික සබඳතාව තවදුරටත් ශක්තිමත් කරමින් වෙළෙඳ, ආර්ථික, සමාජයිය සබඳතා ඉහළ නංවා ගැනීමට කටයුතු කරන බව කියා සිටියේය. දෙරටේ ජනතාවගේ ජන ජිවිත ඉහළ තත්ත්වයකට ගෙන ඒමේ ඇති අවශ්‍යතාව රාජ්‍ය නායකයන් දෙපළගේ සාකච්ඡාවට බඳුන් විය. මෙම අවස්ථාවට ඉන්දීය රජයේ මැති ඇමතිවරුන් මෙන්ම ශ්‍රී ලංකා දූත පිරිසේ සාමාජිකයෝ එක්ව සිටියහ. ජනාධිපති ගෝඨාභය රාජපක්ෂ මැතිතුමා අද දහවල් ශ්‍රී ලංකා මහ කොමසාරිස් කාර්යාලයේ නිලධාරින් හමු වීමට නියමිත අතර, පස්වරුවේ භාරතීය ජනතා පක්ෂයේ මහලේකම් රාම් මාදෙව් (Ram Madhav) මහතා හමු වෙනු ඇත. :"
    },
    {
        "content": "චීනයේ ‘වූහාන්’ ප්‍රාන්තයේ සිට නැවත ශ්‍රි ලංකාව බලා පැමිණෙන සියළුම ශ්‍රී ලාංකීකයන් ‘කොරෝනා’ වෛරස් රෝගී තත්ත්වය අසාදනය වී ඇති/නොමැති බව නිශ්චය කර ගැනීම සඳහා වැඩබලන ආරක්‍ෂක මාණ්ඩලික ප්‍රධානී මෙන්ම යුද්ධ හමුදාධිපති ලුතිනන් ජෙනරාල් ශවේන්ද්‍ර සිල්වා ගේ උපදෙස් මත සති දෙකක කාලයක් පුරාවට ඔවුන්ව රඳවාගෙන රෝග නිරෝධායනයන් සඳහා දියතලාව යුද්ධ හමුදා රෝහල් පරිශ්‍රයේ ඉදිකර ඇති ශාලා දෙක වෙත යොමු කරවීමට නියමිතව ඇති අතර ඒ අනුව මෙම පිරිස් එහි රැඳවීමට ශ්‍රි ලංකා යුද්ධ හමුදාව පහසුකම් සලසා ඇත. ශ්‍රි ලංකාව තුළ මෙම වසංගතය ව්‍යාප්ත වීම වළක්වාගැනීම උදෙසා අතිගරු ජනාධිපතිතුමන් විසින් ලබාදී ඇති උපදෙස් වලට අනුව ආරක්‍ෂක අමාත්‍යාංශ සහ සෞඛ්‍ය අමාත්‍යංශ මේ වන විටත් සියළු පියවර ගෙන තිබේ. ඒ අනුව මධ්‍යම ආරක්‍ෂක සේනා මූලස්ථානයට අනියුක්ත 17 වන ඉංජිනේරු සේවා බලකායේ භටපිරිස් වැඩබලන ආරක්‍ෂක මාණ්ඩලික ප්‍රධානී මෙන්ම යුද්ධ හමුදාධිපති විසින් ලබාදුන් මාර්ගෝපදේශ මත මෙම රැඳවියන්ට අදාළ නිරෝධායන සැපයීම සඳහා එම ගොඩනැගිලි දෙක ඉදිකිරිමට පියවර ගෙන තිබු අතර ඒ සඳහා මූලික වැඩ කටයුතු ආරම්භ කිරිම ඉකුත් 28 වන අඟහරුවාදා දින සිදු විය. අභිනවයෙන් ඉදිකරනු ලැබූ මෙම ගොඩනැගිලි දෙකට කාමර 32 ක් ඇතුළත් වන අතර රැඳවියන්ගේ දෛනික අවශ්‍යතාවයන් ඉටුකර ගැනීම සඳහා අවශ්‍ය සියළුම මූලික පහසුකම් වලින් එම ස්ථාන සමන්විත වනු ඇත. ඒවාට අවශ්‍ය වෛද්‍ය උපකරණ සහ උෂ්ණත්වමාන ඇතුළු අනෙකුත් සෞඛ්‍ය පහසුකම් ඇතුළත්ව මෙම ගොඩනැගිලි ද්විත්වය ඉදිකර ඇත. ශ්‍රී ලංකා යුද්ධ හමුදාව චීනයේ අධ්‍යාපනය ලබන අපේම දූ-දරුවන් උදෙසා මෙම නිරෝධායන පිළිවෙතට අදාළ අතිශය පෞද්ගලිකත්වය සහ රහස්‍යභාවය ලබා දී ඇත්තේ වෛද්‍ය වෘත්තියේ ඇති සියළු ආචාරධර්මයන්ට අනුගතවෙමින් වන අතර මෙම මාරාන්තික වෛරසය ලංකාවේ පැතිරීම වැළැක්වීම සඳහා වෛද්‍ය හා රාජ්‍ය බලධාරින් හට අවශ්‍ය සියළු සහයෝගය ලබාදෙන ලෙස හුදෙක් ඉල්ලා සිටින අතර ඔවුන්ගේ රහස්‍යභාවය හා පෞද්ගලිකත්වය සුරකෙන ලෙස කටයුතු කරන ලෙස ද මහත් ඕනෑකමින් යුද්ධ හමුදාව ඉල්ලා සිටි. මෙම සැලසුම්ගත මහජන සෞඛ්‍ය ක්‍රියාවලිය, යුද හමුදා සෞඛ්‍ය සේවා අධ්‍යක්‍ෂ ජනරාල් මේජර් ජෙනරාල් සංජීව මුනසිංහ මහතා විසින් ලබා දුන් මාර්ගෝපදේශ මත කොළඹ යුද්ධ හමුදා රෝහලේ නිවාරණ වෛද්‍ය සහ මානසික සෞඛ්‍ය සේවා නියෝජ්‍ය අධ්‍යක්‍ෂ කර්නල් වෛද්‍ය සවින් ගමගේ ගේ මඟ පෙන්වීම යටතේ මෙන්ම දියතලාව යුද්ධ හමුදා රෝහලේ අණදෙන නිලධාරී ඇතුළු විශේෂිත වෛද්‍ය නිලධාරීන් කණ්ඩායමක් විසින් මෙහෙයවනු ලැබේ. මෙයට අමතරව මධ්‍යම ආරක්‍ෂක සේනා ආඥාපති මේජර් ජෙනරාල් ලක්සිරි වඩුගේ ලබාදුන් උපදෙස් මත දියතලාව යුද්ධ හමුදා රෝහල් පරිශ්‍රයේ ඇති තවත් ගොඩනැගිලි තුනක් කඩිනමින් පිළිසකර කර ‘කොරෝනා’ වෛරස් රෝගය ආසාදනය වී ඇති බවට සැක කරන තවත් රෝගීන් වෙනුවෙන් අවශ්‍ය නිරෝධායන කටයුතු සිදු කිරිම සඳහා යොදවා ගැනීමට ද නියමිතය. ඒ අනුව අදාළ ගොඩනැගිලි ත්‍රිත්වය වහා පිළිසකර කිරිම වෙනුවෙන් මධ්‍යම ආරක්‍ෂක සේනා මූලස්ථානයට අනියුක්ත භටපිරිස් මේ වන විටත් කඩිනමින් එහි ඉදිකිරිම් කටයුතු ද ආරම්භ කර තිබේ. මෙයට සමගාමීව කොළඹ බණ්ඩාරනායක ජාත්‍යන්තර ගුවන්තොටුපල බලධාරීන් විසින් කරන ලද ඉල්ලීමක් මත එම ගුවන්තොටුපලේ ‘ස්කෑන්’ යන්ත්‍ර මගින් සිදු කෙරෙන පරීක්‍ෂා කිරීමේ කටයුතු වෙනුවෙන් සහයවීම සඳහා යුද්ධ හමුදා කණ්ඩායම් වහා එම ගුවන්තොටුපල පරිශ්‍රය වෙතට යොමු කරවීමටද යුද්ධ හමුදාධිපතිතුමන් විසින් අවශ්‍ය උපදෙස් ලබා දී තිබේ. (නිමි)"
    },
    {
        "content": "අද (30) දහවල් ඉන්දියාවේ ශ්‍රී ලංකා මහකොමසාරිස් කාර්යාලයට ගිය ජනාධිපති ගෝඨාභය රාජපක්ෂ මැතිතුමා සිය ඉන්දීය චාරිකාව සනිටුහන් කරමින් කොමසාරිස් කාර්යාල පරිශ්‍රයේ අඹ පැළයක් රෝපණය කළේය. එහිදී නිලධාරින් සමඟ කථා බහක නිරත වූ ජනාධිපතිතුමා දෙරට අතර සහයෝගීතාව වර්ධනය වන ආකාරයෙන් තානාපති සේවයේ කාර්යභාරය ඉටුකිරීමේ වැදගත්කම පිළිබඳව අදහස් හුවමාරු කර ගත්හ. මේ අවස්ථාවට ඉන්දියාවේ ශ්‍රී ලංකා මහ කොමසාරිස් ඔස්ටින් ප්‍රනාන්දු මහතා සහ කාර්ය මණ්ඩලයේ නිලධාරිහු එක්ව සිටියහ.   මහාබෝධි සංගමයේ සභාපති සහ දඹදිව සාංචි චේතියගිරි විහාරයේ විහාරාධිපති පූජ්‍ය බානගල උපතිස්ස හිමියෝ ද අද ජනාධිපති ගෝඨාභය රාජපක්ෂ මැතිතුමා හමු වූහ. සාංචි විහාරස්ථානයේ වර්තමාන තත්ත්වය සහ එහි දියුණුව පිළිබඳව මෙහිදී සාකච්ඡාවට ලක් වූ අතර ශ්‍රී ලාංකිය වන්දනාකරුවන් වෙනුවෙන් විහාරස්ථානයේ ඓතිහාසික තොරතුරු සිංහල භාෂාවෙන් ප්‍රදර්ශනය කිරීම පිළිබඳව උන්වහන්සේ ජනාධිපතිතුමා දැනුවත් කළහ. ඉන්දීය සාමණේර භික්ෂූන් වහන්සේලා වෙනුවෙන් පුහුණු මධ්‍යස්ථානයක් ඉදිකිරීමට ගෙන ඇති පියවර සම්බන්ධයෙන් ද උන්වහන්සේ අදහස් පළ කළහ. ජනාධිපති ගෝඨාභය රාජපක්ෂ මැතිතුමා සහ භාරත ජනතා පක්ෂයේ මහ ලේකම් රාම් මාදෙව් (Ram Madhav) මහතා අතර හමුවක් ද අද පස්වරුවේ සිදු විය. ශ්‍රී ලංකා නව ජනාධිපතිවරයාගේ ඉන්දීය චාරිකාව පිළිබඳව සිය ප්‍රසාදය පළ කළ රාම් මාදෙව් මහතා ජනාධිපතිතුමාට සිය සුභාශීංසන පළ කළේය. මේ අතර හින්දු පුවත්පතේ කතෘ සුහාසිනි හයිඩර් (Sohashi Hyder) මහත්මිය ද ජනාධිපති ගෝඨාභය රාජපක්ෂ මැතිතුමා හමු විය. :"
    },
    {
        "content": "හමුදාවේ මාණ්ඩලික නිලධාරියෙකු ලෙස ඉන්දියාවේ පුහුණුව ලබන අවස්ථාවේ එකම කඳවුරේ පුහුණුව ලැබූ මිතුරන් දෙදෙනෙකු දේශපාලන මිතුරන් ලෙස අද යළි හමු වුණා. ඒ දේශපාලන තොරතුරු පිළිබඳ කතා කිරීමට නම් නොවේ. එක් අයෙකු අද ශ්‍රී ලංකාවේ වර්තමාන ජනාධිපති ගෝඨාභය රාජපක්ෂ මැතිතුමා. අනිත් තැනැත්තා ඉන්දියාවේ රාජ්‍ය ප්‍රවාහන සහ මහා මාර්ග අමාත්‍ය ආචාර්ය ජෙනරල් වී.කේ. සිං (Dr. V. K Singh) මැතිතුමා. මේ හමුවට ඔවුන් දෙදෙනා සමඟ පුහුණුව ලැබූ අද විශ්‍රාමව සිටින තවත් හමුදා නිලධාරින් 15 දෙනෙකු පමණ එක්ව සිටියා. එය බොහෝ සුහදශීලි අතීතය ස්මර්ණය කරන පිළිසඳරක් බවට පත් වුණා. මේ අතරින් බොහෝ දෙනෙක් ඉන්දිය සාම සාධක හමුදාවේ නිලධාරින් ලෙස ශ්‍රී ලංකාවේ සේවයේ නිරතව සිටි අය. ඒ අතීතයත්, අමතක නොවන සිදුවීමුත් මේ කතා බහට ඇතුළත් වුණා. ඔවුන් වෙන් වෙලා ගියේ පරණ අතීතය විසින් නැවත එක් කළ අලුත් මිතුරන් පිරිසක් ලෙසින්. මෙහි වැදගත් කාරණය වන්නේ මෙම අතීත මිතුදම තුළින් යළි ගොඩනැගුණේ දෙරටේ ජාතික ආරක්ෂාව තහවුරු කිරීමේ දැවැන්ත පවුර වීමයි. :"
    },
    {
        "content": ":  නව වසර උදාවූයේ සමස්ත ශ්‍රී ලාංකේය ජනතාවම සිය මාතෘ භූමියෙහි ආර්ථික, දේශපාලන, සමාජීය, සංස්කෘතික හා තාක්ෂණික යන සෑම ක්ෂේත්‍රයකම නව යුගයක සම්ප‍්‍රාප්තිය අපේක්ෂා කරන සමයක බව මම දකිමි. එබැවින් නව රජය නව වසර පිළිගන්නේ එය සෞභාග්‍යයේ වසර ලෙස ඉතිහාසයට එක් කිරීමේ දැඩි අධිෂ්ඨානය හා කැපවීම පෙරදැරිවය. අපේම වූ දැක්මක් සහිත රටක් ලෙස අප අත්පත් කරගත් අතීත ජයග‍්‍රහණ බොහෝය. අප රජයක් ලෙස නව වසරට පා තබන්නේ එකී සකල විධ අනන්‍යතාවන් සහ නිපුණතා නූතනත්වය සමග මුසු කොට පුබුදු කිරීමෙන් සෞභාග්‍යය සාක්ෂාත් කර ගැනීමේ පරමාභිලාෂයෙනි. දේශීයත්වයට මුල් තැන දෙන ශක්තිමත් ආර්ථිකයක් රටට අවශ්‍ය කර තිබේ. ඉන් අප ස්වාධීනත්වය කරා තැබූ පියවර වඩාත් තහවුරු කරන බව මාගේ දැඩි විශ්වාසය යි.   එසේම විනයගරුක සමාජයක් තුළ ශක්තිමත් වන සුරක්‍ෂිත රටක් ජනතාවගේ ප‍්‍රමුඛ අපේක්‍ෂාව බව ද මම දනිමි. වත්මන් හා අනාගත දරු පරපුරේ බොහෝ බලාපොරොත්තු මල්ඵල දරනුයේ එවන් සමාජයකය. අප වැඩිහිටියන් ලෙස, ලැබූ නව වසරේ එකී ඉලක්ක කරා ළඟාවීමට දැඩිව අත්වැල් බැඳගත යුතුය.   නව රජය රටට ලෙන්ගතු ජනතාවගේ එකමුතුවේ ජයග‍්‍රහණයකි. ජනතා අපේක්‍ෂාවන්ට අකුල් හෙළන කුමන හෝ බලවේගයකට රට තුළ අප ඉඩක් තබන්නේ නැත. ඒ හුදෙක්, සැමට එකාවන්ව සතුටින් ජීවත් විය හැකි යහපත් පරිසරයක් නිර්මාණය කිරීම පිණිසය.   නව වසර උදාව සමග ජන හදවත්වල ජනිත වූ නැවුම් බව අලූත් රටක් ගොඩනඟන සෞභාග්‍යයේ දැක්ම වැඩපිළිවෙළ පහසු කරනු ඇතැයි මාගේ දැඩි විශ්වාසය යි, ප‍්‍රාර්ථනය යි.   අපේ සමස්ත ජනතාවටත්, අප දරු පරපුරටත් ඉසුරුබර අනාගතයක් උරුමවන නව වසරක් වේවා යි මම ඉතසිතින් ප‍්‍රාර්ථනා කරමි.   :"
    },
    {
        "content": "මීට වසර 10 කට පෙර ශ්‍රී ලංකා හමුදාව එල්ටීටීඊ ත්‍රස්තවාදය හමුදාමය වශයෙන් මුළුමනින්ම පරාජය කළද, සමහර දෙමළ දේශපාලනඥයින් විසින් බෙදුම්වාදී මතවාදයන් දෙමළ ජනතාවගේ මනසට කාවැද්දීමට උත්සාහ කරමින් සිටින අතර එම බෙදුම්වාදී මතවාදයන්  පරාජය කිරීමේ අභියෝගය තවමත් පවතින බව ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න මහතා පැවසීය. බහුතරයක්වූ දෙමළ ජනතාවගේ අභිලාෂයන් එම දේශපාලනඥයන්ගේ මතවාදයන්ට වඩා වෙනස් බව ඔහු පැවසීය.“එල්ටීටීඊ ත්‍රස්තවාදයෙන් පීඩාවට පත් අහිංසක දෙමළ ජනතාවට වෙනම රටක් අවශ්‍ය නැති නමුත් සමහර දෙමළ දේශපාලනඥයින්ට බලය බෙදා හැරීමට අවශ්‍යය” මේ බව අද (පෙබරවාරි 25) දින අමාත්‍යාංශ පරිශ්‍රයේදී සැම්බියානු යුද්ධ හමුදාධිපති ලුතිනන් ජෙනරාල් ඩබ්ලිව්.එම්. සිකාස්වේ (Lt. Gen. W.M Sikazwe) හමුවූ අවස්ථාවේදී ආරක්ෂක ලේකම් පැවසීය. අවසන් මෙහෙයුමේදී  මෙරට පැවති ත්‍රස්තවාදය අවසන් කිරීම සඳහා භාවිතා කළ විශේෂ හමුදා උපක්‍රම පිළිබදව  සඳහන් කරමින් එල්ටීටීඊ ත්‍රස්තවාදීන් සම්ප්‍රදායෙන් බැහැර වූ යුද උපක්‍රම භාවිතා කල බවත් එබැවින් ශ්‍රී ලංකා හමුදාවන්ටද තමන්ගේම නව්‍යකරණයවූ  යුද උපක්‍රම  නිර්මාණය කර ගැනීමට සිදු වූ බවත් , එමඟින් 2009 වර්ෂය මැදභාගයේ එල්ටීටීඊ මතවාදය දක්වා පමණක අඩු කරනු ලැබීය. නොබැදි ජාතීන්ගේ සමුළුවේ ආරම්භයේ සිට දිවෙන දෙරට අතර පවත්නා සම්බන්ධතාවය ද මේජර් ජෙනරාල් ගුණරත්න විසින් අවධාරණය කළේය. දැනට පවතින ශ්‍රී ලංකා - සැම්බියා හමුදාමය සම්බන්ධතාවයේ ඉදිරි ගමනක් ලෙස ලුතිනන් ජෙනරාල් සිකාස්වේ ශ්‍රී ලංකා හමුදාවේ විශේෂඥ දැනුම හා අත්දැකීම් බෙදාහදා ගැනීමේ හැකියාව අපේක්ෂා කළේය. “ශ්‍රී ලංකා හමුදාවේ නව්‍යකරණය වූ යුධ උපක්‍රම මගින් සැම්බියානු හමුදාවට විශාල ප්‍රතිලාභයක් ලැබෙනු ඇත”,සංචාරයේ නිරත හමුදාපතිවරයා පැවසීය. ඊට ප්‍රතිචාර දක්වමින් ආරක්ෂක ලේකම් විසින් ලුතිනන් ජෙනරාල් සිකාස්වේ වෙත දැනුම් දුන්නේ, “දිගු දුර විහිදුම්  බළකායේ (LRRP) සහ “වනයේ නොනැසී ජීවත්වීම,මගහැරයාම, පලායාම සහ සංග්‍රාමික ලුහුබැදීම” පිළිබඳ විශේෂිත පාඨමාලා පිළිබඳ ශ්‍රී ලංකා විශේෂ බලකා  විශේෂඥ දැනුම හා පුහුණුව සැම්බියානු විශේෂ බලකායට ලබා දීමේ හැකියාව ඇති බවයි.       මේ වන විට සැම්බියානු හමුදාවේ කෙඩෙට් නිලධාරී හය දෙනෙකු සහ එක් මේජර්වරයකු කොතලාවල ආරක්ෂක විශ්ව විද්‍යාලය ඇතුළු ශ්‍රී ලංකා යුද හමුදා පුහුණු ආයතනවල පුහුණුව ලබමින් සිටී. මේජර් ජෙනරාල් ගුණරත්න මහතා පවසා සිටියේ සැම්බියානු හමුදාවට ඔවුන්ගේ මාණ්ඩලික විද්‍යාලවල සැසි පැවැත්වීමට ශ්‍රී ලංකා හමුදා උපදේශකවරුන් කණ්ඩායමක් අවශ්‍ය නම් එම අවශ්‍යතාවය සැලසීමට අමාත්‍යාංශය කැමැත්තෙන් සිටින බවයි. ලුතිනන් ජෙනරාල් සිකාස්වේ ඇතුළු සැම්බියානු යුද හමුදා දූත පිරිසක් පෙබරවාරි 21 දින සිට දිවයිනේ දින පහක සංචාරයක නිරතව සිටී. මෙම දුත පිරිසට ඉන්දියාවේ, නවදිල්ලියේ පිහිටි සැම්බියානු මහා කොමසාරිස් කාර්යාලයේ ආරක්‍ෂක උපදේශක බ්‍රිගේඩියර් ජෙනරාල් සිමුසන්දු (Brigadier General Simusandu), පුහුණු අධ්‍යක්‍ෂ ජෙනරාල් බ්‍රිගේඩියර් ජෙනරාල් ජී. නැග්ඇන්ඩ්වේ (Brigadier General G Ng’andwe), ප්‍රතිපත්ති හා උපාය මාර්ග නියෝජ්‍ය අධ්‍යක්‍ෂ ජෙනරාල්, කර්නල් ලෙනාඩ් පීටර් ඩකා (Colonel Leonard Peter Daka), සැම්බියා ආරක්‍ෂක විශ්ව විද්‍යාලයේ අධ්‍යක්‍ෂ, කර්නල් ජෙත්‍රෝ චිපිලි (Colonel Jethrow Chipili), ආරක්‍ෂක විද්‍යාලයේ ප්‍රධාන උපදේශක, කර්නල් ටී. බණ්ඩා (Colonel T Banda), විශේෂ බලකා පුහුණු පාසලේ සේනාවිධායක ලුතිනන් කර්නල් එම් ෂප්වායා (Lieutenant Colonel M Shapwaya), හමුදාධිපති අධිසහයක කපිතන් එම්. මුලෙන්ගා (Captain M Mulenga) යන නිලධාරීන්ද  ඇතුලත් වූහ."
    },
    {
        "content": "ප්‍රචණ්ඩකාරී, මූලධර්මවාදී අන්තවාදයට විරුද්ධ ඒකාබද්ධ සටනේදී ත්‍රස්තවාදයට එරෙහිව සටන් වැදීමේ ශ්‍රී ලංකාවේ අත්දැකීම් හා බුද්ධි තොරතුරු හුවමාරු කර ගැනීමට තුර්කිය අපේක්ෂා කරයි. තම රටේ හා ඉන් පිටතදී ත්‍රස්තවාදය හා සටන් කිරීමේදී එල්ටීටීඊය හා සටන් වැදුණු ශ්‍රී ලංකාවේ අත්දැකීම් බොහෝ වැදගත් වන බව ශ්‍රී ලංකාවේ තුර්කි තානාපති ආර්. ඩර්නෙට් සෙකරොයියෝග්ලූ (R. Dernet Sekeroioglu) පැවසීය. එයට අමතරව ප්‍රචණ්ඩකාරී, මූලධර්මවාදී අන්තවාදය හා සටනේදී ශ්‍රී ලංකාව හා බුද්ධි තොරතුරු හුවමාරු කරගැනීමට තම රට අපේක්ෂා කරන බව ඇය තවදුරටත් පැවසීය. තුර්කි තානාපතිනි ඩර්නෙට් සඳුදා (17) පෙරවරුවේ ආරක්ෂක අමාත්‍යාංශයේදී ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න හමුවූ අවස්ථාවේදී මෙසේ ප්‍රකාශ කර සිටියාය. ශ්‍රි ලංකාව කිසිදු ආකාරයක ත්‍රස්තවාදයක් හෝ ආගමික හෝ වාර්ගික අන්තවාදයන් ඉවසන්නේ නැති බවත්, මෙරට ජාතික ආරක්ෂාව තහවුරු කර ගැනීමටත්, දිනාගත් සාමය ආරක්ෂා කර ගැනීමටත්, අවශ්‍ය සෑම පියවරක්ම ගන්නා බව ආරක්ෂක ලේකම්වරයා මෙහිදී පැවසීය. තුර්කිය සතුව ශක්තිමත් හමුදාවක් ඇති බවත්, ගෝලීය හා කලාපීය ආරක්ෂාවට ඇති තර්ජනවලට මුහුණදීමේදී දෙරටේ සහයෝගීතාවය වර්ධනය කරගැනීම හා විශේෂඥ දැනුම හුවමාරු කර ගැනීම ඉතා වැදගත් බවත්, මෙහිදී මේජර් ජෙනරාල් ගුණරත්න වැඩිදුරටත් පැවසීය. මෙම අවස්ථාව සනිටුහන් කරනු වස් ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න සහ තුර්කි තානාපතිනි ආර්. ඩර්නෙට් සෙකරොයියෝග්ලු අතර සාකච්ඡාව අවසානයේ සමරු සිහිවටන හුවමාරුවක් ද සිදුවිය."
    },
    {
        "content": "ශ්‍රී ලංකාවේ වැඩබලන ආරක්ෂක මාණ්ඩලික ප්‍රධානී සහ යුද හමුදාපති ලුතිතන් ජෙනරාල් ශවේන්ද්‍ර සිල්වා සහ ඔහුගේ පවුලේ සාමාජිකයින්  හට සංචාරක තහනමක් පැනවීම පිළිබඳව ශ්‍රී  ලංකා රජය විසින් සිය දැඩි විරෝධය පළ කර තිබේ. අද දින එක්සත් ජනපද තානාපති ඇලයිනා ටෙප්ලිට්ස් හමුවූ විදේශ සබඳතා අමාත්‍ය දිනේෂ් ගුණවර්ධන විසින් එක්සත් ජනපදය  විසින් ශ්‍රී ලංකා යුද හමුදාපති සහ වැඩබලන ආරක්ෂක මාණ්ඩලික ප්‍රධානී ලුතිතන් ජෙනරාල් ශවේන්ද්‍ර සිල්වා සහ ඔහුගේ පවුලේ සාමාජිකයින්  හට සංචාරක තහනමක් පැනවීම පිළිබඳව   ශ්‍රී ලංකා රජයේ  දැඩි විරෝධය නිල වශයෙන් ප්‍රකාශ කර ඇත. ඔහුගේ ජ්‍යෙෂ්ඨත්වය සැලකිල්ලට ගනිමින් එවකට රාජ්‍ය නායකයා විසින් ලුතිතන් ජෙනරාල් සිල්වා යුද හමුදාපති ලෙස පත් කරන ලද බවත්, ඔහුට එරෙහිව මානව හිමිකම් උල්ලංඝනය කිරීම් පිළිබඳ සනාථ කරන ලද හෝ ඔප්පු කර ඇති චෝදනා නොමැති බවත් අමාත්‍යවරයා සිය සාකච්ඡාවේදී නැවත අවධාරණය කළේය. වත්මන් රාජ්‍ය නායක ජනාධිපති ගෝඨාභය රාජපක්‍ෂ මහතා විසින් ඔහුව වැඩබලන ආරක්ෂක මාණ්ඩලික ප්‍රධානී  ලෙස  සේවය උසස් කරනු ලැබුවේ ඔහු දැනට සේවය කරන ජ්‍යෙෂ්ඨතම හමුදා නිලධාරියා වීම හේතුවෙනි. සම්පූර්ණ මාධ්‍ය නිවේදනය:"
    },
    {
        "content": "40/1 සම අනුග්‍රාහකත්ව යෝජනාවෙන් ශ්‍රී ලංකා රජය ඉවත් වීමට ගත් තීරණය පිළිබඳව විදේශ අමාත්‍යාංශ ලේකම් රවිනාථ ආර්‍යසිංහ මානව හිමිකම් කවුන්සිලයේ සභාපති තානාපති එලිසෙබෙත් ෆිස්ල් බර්ගර් හට දැනුම් දුන්නේය.    පසුගිය බදාදා (පෙබරවාරි 17) මේ සම්බන්ධව ගත් කැබිනට් තීරණය විදේශ ලේකම් විසින් මානව හිමිකම් කවුන්සිලයේ සභාපති වෙත දැනුම් දුන් බව එක්සත් ජාතීන්ගේ ශ්‍රී ලංකා නිත්‍ය නියෝජිත කාර්යාලය අද (පෙබරවාරි 23) දින නිකුත් කල මාධ්‍ය නිවේදනයේ සඳහන් වේ.    මානව හිමිකම් කවුන්සිලයේ 43 වන සැසිවාරය හෙට (පෙබරවාරි 24) දින ආරම්භ වීමට නියමිතය.     එක්සත් ජාතීන්ගේ ජිනීවා හි ශ්‍රී ලංකා නිත්‍ය නියෝජිත කාර්යාලය විසින් නිකුත් කරන ලද මාධ්‍ය නිවේදනය පහත දැක්වේ.    එළඹෙන සඳුදින (පෙබරවාරි 24 වැනි දින) ආරම්භ වීමට නියමිත මානව හිමිකම් කවුන්සිලයේ (HRC) 43 වැනි සැසිවාරයට පෙර, විදේශ ලේකම් රවිනාථ ආර්යසිංහ මහතා 2015 ඔක්තෝබර් මස 30/1 දරන සහ 2017 මාර්තු 34/1 දරන පූර්ව යෝජනා සම්මුති ඇතුළත් කර සකස් කරන ලද ‘ශ්‍රී ලංකාවේ සංහිඳියාව, වගවීම සහ මානව හිමිකම් ප්‍රවර්ධනය කිරීම’ පිළිබඳ 2019 මාර්තු 40/1 දරන යෝජනාව සම්බන්ධයෙන් සිය සම අනුග්‍රාහකත්වය ඉල්ලා අස්කර ගැනීමට ශ්‍රී ලංකා රජය ගත් තීරණය පිළිබඳව, මානව හිමිකම් කවුන්සිලයේ සභාපතිනි තානාපති එලිසබෙත් ටිචි-ෆිස්ල්බර්ගර් මැතිනිය දැනුවත් කළේය.   මේ වන විට ජිනීවාහි සිටින විදේශ ලේකම්වරයා, විදේශ සබඳතා අමාත්‍ය දිනේෂ් ගුණවර්ධන මැතිතුමා විසින් ඉදිරිපත් කරන ලද කැබිනට් පත්‍රය අනුව අමාත්‍ය මණ්ඩලය විසින් මෙම තීරණය බදාදා දින අනුමත කර ඇති බව සිකුරාදා (පෙබරවාරි 21 වැනි දින) සභාපතිතුමිය වෙත දන්වා සිටියේය. මෙම තීරණය බ්‍රහස්පතින්දා දින පාර්ලිමේන්තුවට ද ඉදිරිපත් කර තිබුණි. අමාත්‍ය ගුණවර්ධන මැතිතුමා මානව හිමිකම් කවුන්සිලයේ 43 වන සැසිවාරයට සහභාගී වන ශ්‍රී ලංකා දූත පිරිසට නායකත්වය දෙන බවත්, පෙබරවාරි 26 වැනි බදාදා කවුන්සිලයේ ඉහළ මට්ටමේ අංගය ඇමතීමේදී රජයේ තීරණය පිළිබඳව විධිමත් ලෙස කවුන්සිලයේ සාමාජිකයන්ට දැනුම් දෙන බවත් ඔහු ඇයට දැනුම් දුන්නේය. පෙබරවාරි 27 වැනි දින මහ කොමසාරිස්වරියගේ ශ්‍රී ලංකාව පිළිබඳ වාචික කරුණු දැක්වීම්වලට අමාත්‍ය ගුණවර්ධන මැතිතුමා විසින් ප්‍රතිචාර දක්වනු ලබන අතර, ජිනීවාහි රැඳී සිටින කාලය තුළ දී මානව හිමිකම් මහ කොමසාරිස් මිෂෙල් බැචලෙට් මැතිනිය හමුවීමට ද නියමිතය.    කැබිනට් මණ්ඩලය මෙම තීරණයට එළඹුණු දිනට ආසන්න දිනක දී, යෝජනාව ගෙන ආ ‘මූලික කණ්ඩායමේ’ (එක්සත් රාජධානිය, ජර්මනිය සහ කැනඩාව) කොළඹ සිටින තානාපතිවරුන් ද අමාත්‍ය ගුණවර්ධන මැතිතුමා විසින් දැනුවත් කරන ලද බව විදේශ ලේකම්වරයා විසින් ඇයට දැනුම් දෙන ලදී.    මෙම කරුණ පිළිබඳව ඇයව දැනුවත් කිරීමට ශ්‍රී ලංකාව ගත් පියවර තානාපති ටිචි-ෆිස්ල්බර්ගර් මැතිනිය අගය කළාය.     ශ්‍රී ලංකාවේ නිත්‍ය  දූත මණ්ඩලය   ජිනීවා 2020 පෙබරවාරි 21 වැනි දින"
    },
    {
        "content": "මියගිය රණවිරුවන්ගේ පවුල්වල සාමාජිකයින් සහ ආබාධිත සෙබළුන් ඇතුළු ආරක්ෂක හමුදා සාමාජිකයින් 200,000 කට අධික පිරිසකට ඔවුන් වෙත රාජ්‍ය හා පෞද්ගලික අංශයේ ආයතනවලින් වට්ටම් ලබා දීම පිණිස ‘විරුසර වරප්‍රසාද කාඩ්පත’ (VPCs) නිකුත් කිරීමට ආරක්ෂක අමාත්‍යාංශය තීරණය කර තිබේ. පළමු අදියර යටතේ කාඩ්පත් 44,500 කට වැඩි ප්‍රමාණයක් දැනටමත් ඔවුන්ට ලබා දී ඇත. 1983 සිට 2009 දක්වා ත්‍රිවිධ හමුදාවේ මෙන්ම පොලිසිය හා සිවිල් ආරක්ෂක දෙපාර්තමේන්තුවේ  සේවය කල ආරක්ෂක අංශ සාමාජිකයින්ට විරුසර වරප්‍රසාද කාඩ්පත මගින් පුළුල් පරාසයක් තුල සුවිශේෂී වූ ප්‍රතිලාභ ලබා දේ. සෞඛ්‍යය, අධ්‍යාපනය, බැංකු කටයුතු, රක්ෂණය සහ ලිසිං ඇතුළු රජයේ හා පෞද්ගලික ආයතනවලින් සාප්පු සවාරි සහ වෙනත් සේවාවන් සඳහා වට්ටම් ලබා ගැනීමට කාඩ්පත් හිමියන්ට හිමිකම් තිබේ. අමාත්‍යාංශයේ පැවති රැස්වීමකදී ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න අදාළ පහසුකම් ලබා ගත හැකි අංශයන් පිළිබඳව සියළුම ප්‍රතිලාභීන් දැනුවත් කිරීම සඳහා අදාළ රණවිරු සංසද (ප්‍රාදේශීය බලධාරීන්) දැනුවත් කිරීමේ වැඩසටහන් ආරම්භ කරන ලෙස රණවිරු සේවා අධිකාරියේ සභාපති මේජර් ජෙනරාල් (විශ්‍රාමික) නන්දන සේනාධීර වෙත උපදෙස් ලබා දෙන ලදී. විරුසර යෝජනා ක්‍රමය භාවිතයේදී ප්‍රතිලාභීන් හට ඇතිවන අපහසුතා මග හරවා ගැනීම සදහා විශේෂ අලෙවිසැල්, විකුණුම් නිලධාරීන් සහ පෙරටු කාර්යාලයන් ඇති කරන මෙන් සියලුම ලැයිස්තුගත රාජ්‍ය හා පෞද්ගලික ආයතන,  දුරකථන  සේවා සපයන්නන්, බැංකු හා  මූල්‍ය ආයතන, සුපිරි වෙළඳසැල්  සහ පෞද්ගලික සෞඛ්‍ය සේවා සපයන්නන් වෙත මේජර් ජෙනරාල් ගුණරත්න විසින් දැනුම් දුන්නේය.   විරුසර කාඩ්පත් බෙදා දීමේ තෙවන  අදියර යටතේ තෝරාගත් ප්‍රතිලාභීන් හට එළඹෙන  රණවිරු දිනයේදී විරුසර කාඩ්පත බෙදා දීමට අවශ්‍ය පියවර ගන්නා  ලෙස ආරක්ෂක ලේකම් විසින් මේජර් ජෙනරාල් සේනාධීර වෙත උපදෙස් ලබා දෙන ලදී.       “අපට සාමය උදා කර දීම උදෙසා විවිධ කැපකිරීම් කර ආබාධිත තත්වයට පත් වූ රණවිරුවන්  ප්‍රාදේශීය රෝහල්වල වෛද්‍ය ප්‍රතිකාර ලබා ගැනීම සඳහා පෝලිම්වල සිටින බව දැකීම අතිශයින්ම කණගාටුදායකයි ”, ඔහු පැවසීය. මේජර් ජෙනරාල් ගුණරත්න විසින් දිස්ත්‍රික් රෝහල් සමග  සම්බන්ධීකරණය වෙමින් ප්‍රමාදයකින් තොරව ඔවුන්ට සේවා සැපයීම සහතික කරන මෙන් රණවිරු සේවා අධිකාරියේ කලාපීය අධ්‍යක්ෂකවරුන් හට  උපදෙස් ලබා දෙන ලදී. රණවිරු සේවා අධිකාරිය විසින් විරුසර ව්‍යාපෘතිය සදහා දායකවී ඇති ආයතන සඳහා අදාළ අලෙවිසැල්වල ප්‍රදර්ශනය කිරීම සඳහා විරුසර ස්ටිකරයක් හඳුන්වා දෙනු ලබන අතර, අනාගතයේදී ජංගම දුරකථන කෙටි පණිවුඩ සේවාවක් මගින්ද කාඩ්පත් හිමියන් දැනුවත් කරනු ඇත. විරුසර කාඩ්පත්වල වලංගු කාලය දීර්ඝ කර කාඩ්පත් හිමියන්ට නොනවත්වා පහසුකම් ලබා දෙන බව අතිරේක ලේකම් (ආරක්ෂක සේවා) සමන්ති වීරසිංහ පැවසීය. ව්‍යාපෘතියේ සමාරම්භක අදියරේදී එනම් 2016 වර්ෂයේදී, අතුරුදහන් වූ සහ අතුරුදහන් වූ රණවිරුවන්ගේ පවුල් සහ ආබාධිත රණවිරුවන්ගේ පවුල්වලට ඔවුන්ගේ කාඩ්පත් ලැබුණි. 1983 වර්ෂයේ සිට 2009 වර්ෂය දක්වා සේවය කළ හා දැනට සේවයේ යෙදී සිටින ත්‍රිවිධ හමුදා,පොලිස් සහ සිවිල් ආරක්ෂක දෙපාර්තමේන්තුවේ සාමාජිකයින් සහ එම කාලය තුලම මියගිය සහ ආබාධිත තත්වයට පත්වූ සිවිල් සේවකයින්ගේ පවුල්වලට ද පෙර අදියරවල දී විරුසරු කාඩ්පත් ලැබී තිබේ. මෙම අවස්ථාව සඳහා අතිරේක ලේකම් (ආරක්ෂක සේවා) සමන්ති වීරසිංහ, රණවිරු සේවා අධිකාරියේ අධ්‍යක්ෂ බ්‍රිගේඩියර් (විශ්‍රාමික) විජිත් සුබසිංහ, ත්‍රිවිධ හමුදා සුභසාධක අධ්‍යක්ෂවරුන්, පොලිස් සහ සිවිල් ආරක්ෂක දෙපාර්තමේන්තු නිලධාරින්, රජයේ සහ පෞද්ගලික අංශයේ නියෝජිතයින් සහ  රණවිරු සේවා අධිකාරියේ නිලධාරින් සහභාගී වුහ."
    },
    {
        "content": "අද දින එක්සත් ජාතීන්ගේ මානව හිමිකම් කවුන්සිලයේ සැසිවාරයේදී රජය පවසා සිටියේ ශ්‍රී ලංකාව මානව හිමිකම් කවුන්සිලය සමඟ අඛණ්ඩව කටයුතු කිරීමේ ස්ථාවර ප්‍රතිපත්තියට අනුකූලව ක්‍රියාකරන බවත් මහ කොමසාරිස්ගේ වර්තමාන වාර්තාවට ප්‍රතිචාර දක්වමින් මෙවර සැසිවාරයේදී ඵලදායි සාකච්ඡාවන්හි නිරත වන්නේ එමගින් මෙම කවුන්සිලය මෙරට යථාර්ථයන් හඳුනා ගනු ඇතැයි යන අවංක බලාපොරොත්තු ඇතිව බවයි.      තිරසාර සංවර්ධන අරමුණු ක්‍රියාත්මක කිරීම සඳහා වන රජයේ ප්‍රතිපත්ති ක්‍රියාත්මක කිරීමෙන් සහ එක්සත් ජාතීන්ගේ සහ එහි නියෝජිත ආයතනවල සහාය ඇතිව අඛණ්ඩව කටයුතු කිරීමෙන් හා දේශීය විමර්ශන කොමිෂන් සභාවක් පත්කිරීම මගින් තිරසාර සාමය හා සංහිඳියාව පවත්වා ගැනීම සඳහා ශ්‍රී ලංකා ආණ්ඩුක‍්‍රම ව්‍යවස්ථාවේ රාමුව තුල වගවීම සහ මානව හිමිකම් සාක්‍ෂාත් කර ගැනීම සඳහා රජය සිදුකරන කැපවීම පිළිබඳව විදේශ සබඳතා අමාත්‍ය දිනේෂ් ගුණවර්ධන මහතා අවධාරණය කළේය.     තිරසාර සංවර්ධනය, සාමය සහ සංහිඳියාව ජාතික රාමුව තුල ළඟා කරගැනීම සඳහා පසුගිය නොවැම්බරයේ පැවති ජනාධිපතිවරණයේදී ශ්‍රී ලංකාවේ ජනතාව විසින් වැඩි මනාප ප්‍රමාණයකින් ගෝඨාභය රාජපක්‍ෂ මහතා මෙරට ජනාධිපති ලෙස තෝරා පත් කරගත් අතර ඉදිරියටත් තිරසාර සංවර්ධනය, සාමය සහ සංහිඳියාව ජාතික රාමුව තුල ළගා කරගැනීම සඳහා මහ කොමසාරිස් සහ ඇයගේ කාර්යාලය සමඟ සම්බන්ධවීමට ශ්‍රී ලංකාව කැපවී සිටින බව අමාත්‍යවරයා නැවතත් අවධාරණය කළේය.   Statement by Hon. Dinesh Gunawardena, Minister of Foreign Relations, Skills Development, Employment and Labour Relations of Sri Lanka       Madam President, Madam High Commissioner, Members of the HRC and Delegates to the 43rd Session of HRC,   Ladies and gentlemen,   As this Council deliberates on the written update presented by the High Commissioner on progress regarding the implementation of HRC Resolution 30/1, I wish to reiterate that Sri Lanka remains committed to engaging with the High Commissioner and her Office in achieving sustainable development, peace and reconciliation, within the national framework overwhelmingly approved by the people of Sri Lanka during the Presidential Election last November, where President Gotabaya Rajapaksa was elected with an overwhelming majority. Yesterday, the Government of Sri Lanka, at the High Level Segment made clear it's position with regard to HRC Resolution 30/1, particularly, its decision to withdraw from co-sponsorship of Resolution 40/1 of March 2019, which also incorporates and builds on preceding Resolutions 30/1 of October 2015 and 34/1 of March 2017. Notwithstanding withdrawing from co-sponsorship of this Resolution, we emphasised our commitment to achieving accountability and human rights within the framework of our Constitution, towards sustainable peace and reconciliation - through the appointment of a domestic Commission of Inquiry, by implementing policies rooted in the Government’s commitments to operationalise the Sustainable Development Goals (SDGs), and by continuing to work with the assistance of the UN and its agencies. To those who have expressed disappointment on Sri Lanka’s decision to withdraw from co-sponsorship of Resolution 40/1, despite the Government’s re-assurance to this Council of our commitment to achieving the goals set on accountability and human rights, towards sustainable pace and reconciliation, it is clear that they are privileging a superficial facade which has failed to deliver for four and half years, over the genuine possibility of reconciliation, underpinned by a people’s mandate. In keeping with our consistent policy of continued engagement with the Human Rights Council, Sri Lanka wishes to respond to the current Report of the High Commissioner and engage in a constructive discussion with this august assembly today, with the sincere hope that this Council would recognize the realities on the ground. We do so conscious of the fact that, of the period of 1 year since the adoption of Resolution 40/1, and 4 ½ years since the adoption of the initial Resolution 30/1, our government has been in power for only a little over 100 days out of the said period. I wish to recall that, during the 40th Session of this Council, almost one year ago, the Government of Sri Lanka (GoSL) was represented by a  delegation headed by my predecessor, the former Minister of Foreign Affairs, who, in Sri Lanka’s statement, explained at length the constitutional, legal and socio-political challenges involved in ‘fully implementing’ HRC Resolution 30/1. In this context, we consider that the High Commissioner’s insistence in the current Report on the “full implementation” of the demands made on Sri Lanka in Resolution 30/1 indicates that the OHCHR fails to recognise the rational and legitimate concerns voiced by States that are seeking, in good faith, to address issues.      As highlighted before this Council on several occasions, Sri Lanka has consistently refuted the credibility of the false and unsubstantiated allegations leveled against Lieutenant General Shavendra Silva, the present Commander of Sri Lanka Army and Actg. Chief of Defence Staff (CDS). Sri Lanka considers that the continued arbitrary accusations made against Lt. Gen. Silva in OHCHR Reports and other statements made in this Council and unilateral actions by certain countries, are unacceptable and a violation of the principles of natural justice. We also stress that there are no proven allegations against individuals on war crimes or crimes against humanity in the OISL report or in any subsequent official document. It is an injustice to deprive any serving or retired officer of the Sri Lankan security forces or the police of their due rights. With regard to alleged “intimidating visits”, “surveillance”, complaints of harassment” and “reprisals” referred to in the High Commissioner’s Report, The Government has already publicly refuted these allegations, and is committed to protecting and promoting freedom of expression and civil society space, and ensure that complaints received on alleged attacks against journalists, human rights defenders and civil society are investigated and prosecuted. With respect to references in the report to the Thirteenth Amendment to the Constitution that established Provincial Councils, it must be noted that, soon after the end of the conflict, the citizens in the Northern Province were able to use their franchise at a Provincial Council election after a lapse of 25 years. However, the near two year delay in holding Provincial Council elections in any part of the country, by the previous Government which co-sponsored Resolution 30/1, with the active support of Members of Parliament representing the North and East, has hampered the operationalization of devolution of power as mandated by the constitution of Sri Lanka. The new Government, is committed to holding the Provincial Council elections at the earliest possible opportunity, upon suitable amendments being made to the requirements that are needed to conduct the provincial council elections in terms of the law. We wish to reiterate to the Council Sri Lanka’s commitment expressed during the High-Level Segment to achieve sustainable peace through an inclusive, domestically designed and executed reconciliation and accountability process. The existing reconciliation mechanisms established by an Act of Parliament such as the Office on Mission Persons (OMP) and the Office of Reparations (OR) will be continued, with appropriate adaptation in line with Government policy framework. With regard to the issues on missing persons, steps would be taken, after necessary investigations, to issue death certificates or certificates of absence, while also providing livelihood and other assistance to affected families; A Commission of Inquiry (COI), headed by a Justice of the Supreme Court, will be appointed to review the reports of previous Sri Lankan COIs which investigated alleged violations of Human Rights and International Humanitarian Law (IHL), to assess the status of implementation of their recommendations, and to propose deliverable measures to implement them keeping in line with the new Government’s policy; National law enforcement systems will continue to investigate and prosecute cases on all allegations of torture and other human rights violations that are currently before the judicial processes.   We hope the Council would appreciate this approach of focusing on deliverable measures of reconciliation that are in line with the interest of Sri Lanka and its people, instead of the practice of taking on a host of undeliverable commitments with the intention of never implementing them. Within the above parameters, we look forward to continuing our engagement with the Office of the UN High Commissioner for Human Rights, UN Human Rights mechanisms and procedures, and to continue to work in close cooperation with the international community through capacity building and technical assistance in mutually agreed areas, in keeping with domestic priorities and policies.   Thank you."
    },
    {
        "content": "සේවා ලබාගැනීමට රාජ්‍ය ආයතනයකට පැමිණෙන කිසිවකු අපහසුතාවකට පත් නොකර කඩිනම් නිවැරදි සහ ප්‍රශස්ත සේවාවක් ලබාදීමට කැපවීම සමස්ත රාජ්‍ය සේවකයන්ගේ වගකීම බව ජනපති අවධාරණය කරයි. එමෙන්ම එම සේවාවන් සැපයීමේ දී කිසිදු අක්‍රමිකතාවකට ඉඩ නොතැබිය යුතුය. අද (26) පස්වරුවේ මෝටර් රථ ප්‍රවාහන දෙපාර්තමේන්තුවට අයත් වේරහැර කාර්යාලයේ හදිසි නිරීක්‍ෂණ චාරිකාවක නිරත වෙමින් ජනාධිපති ගෝඨාභය රාජපක්ෂ මැතිතුමා මේ බව සඳහන් කළේය. අනුග්‍රහය:"
    },
    {
        "content": "ශ්‍රී ලංකා රජය පවසා සිටියේ ‘ශ්‍රී ලංකාවේ සංහිඳියාව, වගවීම සහ මානව හිමිකම් ප්‍රවර්ධනය කිරීම පිළිබඳ 40/1 යෝජනාවේ සම අනුග්‍රාහකත්වයෙන් වුවද, තිරසාර සාමය හා සංහිඳියාව සඳහා වගවීම සහ මානව හිමිකම් පිළිබඳ ශ්‍රී ලංකා ජනතාව විසින් තබා ඇති අරමුණු සාක්ෂාත් කර ගැනීමට ශ්‍රී ලංකාව කැපවී සිටින බවයි. මානව හිමිකම් කවුන්සිලයේ 43 වන ඉහළ මට්ටමේ සැසිවාරයට සහභාගී වී සිටින විදේශ සම්බන්ධතා අමාත්‍ය දිනේෂ් ගුණවර්ධන,  රජයේ ප්‍රතිපත්තිවලට අනුකුලව පවත්නා යාන්ත්‍රණයන් සුදුසු ලෙස අනුවර්තනය කිරීම ඇතුළුව, දේශීයව සැලසුම් කර ක්‍රියාත්මක කරන ලද ප්‍රතිසන්ධාන හා වගවීමේ ක්‍රියාවලියක් තුලින් තිරසාර සාමය ළඟා කර ගැනීමට රජය කැපවී සිටින බව පැවසීය.  “මානව හිමිකම් සහ ජාත්‍යන්තර මානුෂවාදී නීතිය (IHL) උල්ලංඝනය කිරීම් පිළිබඳව විමර්ශනය කළ ශ්‍රී ලංකා විමර්ශන කොමිෂන් සභාවෙහි වාර්තා සමාලෝචනය කිරීම, ඔවුන්ගේ නිර්දේශ ක්‍රියාත්මක කිරීමේ තත්ත්වය තක්සේරු කිරීම සහ නව රජයේ ප්‍රතිපත්තියට අනුකූලව ඒවා ක්‍රියාත්මක කිරීම සඳහා භාරදිය හැකි ක්‍රියාමාර්ග යෝජනා කිරීම සඳහා ශ්‍රේෂ්ඨාධිකරණයේ විනිසුරුවරයෙකුගේ ප්‍රධානත්වයෙන් විමර්ශන කොමිෂන් සභාවක් පත් කිරීම මෙයට ඇතුළත් වේ”, ඔහු පැවසීය. Madam President   Madam High Commissioner   Ladies and gentlemen, As this Council is aware, in November 2019, the people of Sri Lanka gave a resounding mandate to President Gotabhaya Rajapaksa, to pursue a policy framework aimed at achieving the “four-fold outcome of a productive citizenry; a contented family, a disciplined, a just society and a prosperous nation”. It is envisaged to achieve sustainable development and peace in the country, firmly anchored in safeguarding “national security without compromising the democratic space available to our people”. It was over a decade ago, on 18 May 2009, that Sri Lanka defeated LTTE terrorism militarily, bringing to an end three decades of conflict and suffering. The end of the brutal conflict advanced, secured and protected one of the fundamental human rights – the ‘right to life’ for all Sri Lankans- Sinhalese, Tamil, Muslims and others. I would like to state with pride that since May 2009, not a bullet has been fired in the name of separatist terrorism in Sri Lanka. Sri Lanka never had any illusion that the end of the conflict against the LTTE terrorists, will overnight convert to a lasting peace. Although Sri Lanka was not a case of nation building, like many conflict situations that this Council is dealing with, we were mindful that Sri Lanka needed certain reviews and strengthening of existing structures, as part of a sustainable peace and reconciliation programme. The government led by the then President Mahinda Rajapaksa, of which the current President Gotabaya Rajapaksa was the Secretary to the Ministry of Defence, initiated a sustainable reconciliation process in Sri Lanka to bring about ‘healing and peace building’, taking due cognizance of the ground realities at that time. This was viewed as an incremental and inclusive process, as it had taken even better-resourced countries several decades to address and achieve. Madam President, As at December 2014, at the point the Mahinda Rajapaksa Government, of which I was a member, was concluding its term, we had made considerable progress in;   •    de-mining   •    resettlement   •    return of land used by the security forces   •    reduction of military presence in the former conflict areas,   •    rehabilitation and reintegration of ex- LTTE combatants including child soldiers,   •    rapid infrastructure development   •    restoration of the right to franchise in the former conflict affected areas, and   •    establishment of domestic mechanisms to address issues related to accountability, rule of law and human rights Notwithstanding these inclusive and locally designed measures, undertaken carrying along the people of Sri Lanka, a group of UNHRC members, failing to appreciate the GoSL’s endeavors in defeating terrorism and bringing about stability, humanitarian relief and lasting peace through a carefully balanced reconciliation process, moved consecutive country-specific resolutions at the UN HRC on Sri Lanka in 2012, 2013 and 2014.   Madam President, The previous government in January 2015 jettisoned this home-grown reconciliation process which was bearing fruit. In an unprecedented move in the annals of the Human Rights Council, and contrary to Sri Lanka’s stance on country specific resolutions, the government at the time co-sponsored the UNHRC resolution 30/1 on Sri Lanka. Substantively, the previous government “noted with appreciation”, the much flawed OISL Report, which was used as the basis not only for Resolution 30/1, but also to unjustly vilify the heroic Sri Lankan security forces, possibly the only national security establishment that defeated terrorism in recent times. This was despite there being an abundance of evidence to the contrary, contained in; – domestic reports such as the LLRC and the ‘Paranagama Commission’   – information presented before the UK House of Lords by Lord Naseby,     challenging among other things the vastly exaggerated civilian casualty figures,   – other reports from the UN and international agencies including the ICRC   – as well as exposed diplomatic cables. Constitutionally, the resolution seeks to cast upon Sri Lanka obligations that cannot be carried out within its constitutional framework and it infringes the sovereignty of people of Sri Lanka and violates the basic structure of the Constitution.  This is another factor that has prompted Sri Lanka to reconsider its position on co-sponsorship. Procedurally, in co-sponsoring Resolution 30/1, the previous Government violated all democratic principles of governance.   •    it declared support for the resolution even before the draft text was presented   •    it sought no Cabinet approval to bind the country to deliver on the dictates of an international body.   •    there was no reference to the Parliament on the process, undertakings and repercussions of such co-sponsorship.   •    more importantly the Resolution itself included provisions which are undeliverable due to its inherent illegality, being in violation of the constitution   the supreme law of the country. •    it also overruled the reservations expressed by professional diplomats, academia, media and the general public.   •    the then President Maithripala Sirisena also stated that he was not consulted on the matter at that time.   •    It remains to date a blot on the sovereignty and dignity of Sri Lanka. The commitments made, bound the country to carry out this experiment, which was impractical, unconstitutional and undeliverable, despite strong opposition and evidence that many of the undertakings couldn’t be carried out, merely to please a few countries. In terms of reputational damage, it eroded Sri Lankans’ trust in the international system and the credibility of Sri Lanka as a whole in the eyes of the international community. This irresponsible action also damaged long nurtured regional relationships and Non-Aligned as well as South Asian solidarity. The deliberate polarization it sought to cause through trade-offs that resulted in Sri Lanka’s foreign policy being reduced to a ‘zero-sum game’, made my country a ‘pawn’ on the chess board of global politics, and unnecessarily drew Sri Lanka away from its traditional neutrality. Most seriously, it is seen that the dictated changes in the country pursuant to 30/1, undermined the national interest and compromised national security, including weakening national intelligence operations and related safeguards, which are deemed to have contributed to the lapses that resulted in the Easter Sunday attacks in April 2019, which targeted churches and hotels, resulting in loss of life, including those of foreign nationals, which poses challenges to our government to restore national security. It is ironic that, in March 2019, the previous government which co-sponsored Resolution 30/1 in October 2015, began the process of dismantling its dictates through the statement, made in this Council by my predecessor, which acknowledged the very real constraints that had been ignored 4 years before at the time of co-sponsoring this resolution. That statement sought to qualify the parameters of co-sponsorship of the Resolution. It questioned; •    the Resolution 30/1’s characterization of the nature of the conflict and the estimated number of deaths,   •    pushed back on the alleged culpability of the security forces,   •    curtailed the effect of security sector reform demanded   •    asserted that the Sri Lanka Constitution precludes involvement of foreign judges and prosecutors in the judicial mechanism proposed.   •    Notwithstanding this admission, the former Government continued its co-sponsorship, which fully supported the operationalization of Resolution 30/1. With the election of President Gotabaya Rajapaksa with an overwhelming majority, the people of Sri Lanka have given a clear signal for their wish for a different path forward for the country. As President Rajapaksa stated in his address at the 72nd Commemoration of Independence of Sri Lanka, “We will always defend the right of every Sri Lankan citizen to participate in the political and governance processes through his or her elected representatives”. According to the wishes of the people of Sri Lanka, while following a non-aligned, neutral foreign policy, our government is committed to examining issues afresh, to forge ahead with its agenda for ‘prosperity through security and development’, and to find home-grown solutions to overcome contemporary challenges in the best interest of all Sri Lankans. It is in this context that I wish to place on record, Sri Lanka’s decision to withdraw from co-sponsorship of Resolution 40/1 on ‘Promoting reconciliation, accountability and human rights in Sri Lanka’ which also incorporates and builds on preceding Resolutions 30/1 of October 2015 and 34/1 of March 2017.   Madam President, Notwithstanding withdrawing from co-sponsorship of this Resolution, Sri Lanka remains committed to achieving the goals set by the people of Sri Lanka on accountability and human rights, towards sustainable peace and reconciliation. To this end; Firstly, the Government of Sri Lanka declares its commitment to achieve sustainable peace through an inclusive, domestically designed and executed reconciliation and accountability process, including through the appropriate adaptation of existing mechanisms, in line with the Government’s policy framework. This would comprise the appointment of a Commission of Inquiry (COI) headed by a Justice of the Supreme Court, to review the reports of previous Sri Lankan COIs which investigated alleged violations of Human Rights and International Humanitarian Law (IHL), to assess the status of implementation of their recommendations and to propose deliverable measures to implement them keeping in line with the new Government’s policy. Secondly, the Government will also address other outstanding concerns and introduce institutional reforms where necessary, in a manner consistent with Sri Lanka’s commitments, including the 2030 Sustainable Development Agenda (SDGs). We will implement policies rooted in the Government’s commitment to the people by advancing individual and collective rights and protections under the law, ensuring justice and reconciliation and addressing the concerns of vulnerable sections of society. A discussion has already been held between the President and the UN Resident Coordinator where it has been agreed to connect the relevant UN agencies to help the Government of Sri Lanka in the implementation of the SDGs. Thirdly, Sri Lanka will continue to remain engaged with, and seek as required, the assistance of the UN and its agencies including the regular human rights mandates/bodies and mechanisms in capacity building and technical assistance, in keeping with domestic priorities and policies.   Finally, in conjunction with all members of the UN, Sri Lanka will seek to work towards the closure of the Resolution.   Madam President, No one has the well-being of the multi-ethnic, multi-lingual, multi-religious and multicultural people of Sri Lanka, closer to their heart, than the Government of Sri Lanka. It is this motivation that guides our commitment and resolve to move towards comprehensive reconciliation and an era of stable peace and prosperity for our people. It is therefore our strong conviction that the aforementioned actions within the framework of Sri Lanka’s domestic priorities and policies, are not only realistic but also deliverable. We call upon all stakeholders, within and outside this august body, to cooperate with  Sri Lanka, in this endeavor. May I conclude quoting the words of Lord Buddha, “Siyalu sathwayo niduk wethwa, nirogee wethwa, suwapath wethwa”. May all beings be safe   May all beings be free from suffering,   May all beings be well and happy. Thank you."
    },
    {
        "content": "ශ්‍රී ලංකා නාවික හමුදාව සහ පොලිස් මත්ද්‍රව්‍ය නාශක කාර්යාංශය එකාබද්ධව දින 25 ක් පුරා සිදු කරන ලද මෙහෙයුමකදී විදේශීය ධීවර යාත්‍රා තුනක ගබඩා කර තිබු හෙරොයින් කිලෝග්‍රෑම් 400 ක් සහ අයිස් (crystal methamphetamine) කිලෝග්‍රෑම් 100 ක්  අත්අඩංගුවට ගෙන ඇති අතර, මෙය  මුහුදේදී අත්අඩංගුවට ගත් ඉහළම මත්ද්‍රව්‍ය ප්‍රමාණය වේ. ශ්‍රී ලංකා නාවික හමුදාව විසින් දකුණු මුහුදේ නාවික සැතපුම් 600 ක දුරකදී විදේශීය මත්ද්‍රව්‍ය ජාවාරම්කරුවන් 16 කට අධික සංඛ්‍යාවක් සිටි ධීවර බෝට්ටු දෙක අත්අඩංගුවට ගෙන තිබේ. “බුද්ධි අංශ තොරතුරු වලට අමතරව විවිධ ජාත්‍යන්තර ප්‍රභවයන්ගේද සහාය ඇතිව සැක සහිත කුඩා බෝට්ටු හඳුනාගැනීමට සහ විශ්ලේෂණය කිරීමට අපි චන්ද්‍රිකා තාක්ෂණය භාවිතා කළා.” නාවික හමුදාධිපති වයිස් අද්මිරාල් පියල් ද සිල්වා මාධ්‍ය වෙත පැවසීය. මිනිස් හා මත්ද්‍රව්‍ය ජාවාරම් මැඩපැවැත්වීම සඳහා ශ්‍රී ලංකා නාවික හමුදාව සිය නාවික මෙහෙයුම් වලදී නවීන තාක්‍ෂණය භාවිතා කරන බැවින් තවදුරටත් මුහුදේ මිනිස් හා මත්ද්‍රව්‍ය ජාවාරම් සිදුකිරීම දුෂ්කර වනු ඇති බව ඔහු පැවසීය. “අප විසින් ජාවාරමට සම්බන්ධ විදේශිකයන් ඇතුළු සැකකරුවන් අත්අඩංගුවට ගෙන තිබෙනවා” නාවික හමුදාව මගින් අත්අඩංගුවට ගත් මත්ද්‍රව්‍ය තොගය අද දින දික්ඕවිට  වරායට  ගෙන ආ  අවස්ථාවේදී ඔහු මාධ්‍ය අමතමින් පැවසීය.   . රට තුළ සිදු කෙරෙන මත්ද්‍රව්‍ය ජාවාරම ජාත්‍යන්තර, ආසියානු සහ අභ්‍යන්තර යනුවෙන් කොටස්  තුනක් ඔවුන් විසින් හඳුනාගෙන ඇති බව පොලිස් මත්ද්‍රව්‍ය නාශක කාර්යාංශයේ නියෝජ්‍ය පොලිස්පති සංජිව මැදවත්ත පැවසීය. “මෙහෙයුම් තවමත් සිදුවෙමින් පවතින හෙයින්, මෙම ජාවාරමට සම්බන්ධ සියලු පුද්ගලයින් අපි නීතිය ඉදිරියට ඉදිරිපත් කරනවා” ඔහු ප්‍රකාශ කළේය. ජාවාරම්කරුවන් අනන්‍යතාව තහවුරු නොකරන ලද යාත්‍රා යොදාගනිමින් ජාවාරම සිදු කල අතර සමුදුර හා සයුරළ නෞකා මේ මෙහෙයුම සඳහා යොදවා තිබිණි.    ශ්‍රී ලංකාවේ ධීවර යාත්‍රාද මත්ද්‍රව්‍ය පාර්සල් ජාවාරම්කරුවන්ගෙන් ගැඹුරු මුහුදේදී ලබා ගන්නා  බවට ශ්‍රී ලංකා නාවික හමුදාව විසින් හදුනාගෙන ඇත. “මුහුද හරහා රට තුළට මත්ද්‍රව්‍ය ගලා ඒම සම්පුර්ණයෙන්ම නතර  කළ නොහැකි මෙන්ම  ප්‍රායෝගික නොවේ, නමුත් එතුලින් මතුවන්නේ රට තුළ මත්ද්‍රව්‍ය සඳහා ඇති ඉල්ලුම හා පරිභෝජනයයි” වයිස් අද්මිරාල් ද සිල්වා පැවසීය. “මෙය රජය මගින් ලැබෙන හා අදාළ පාර්ශවයන්ගේ සම්බන්ධීකරනය  තුලින් ලබාගෙන ඇති ඉහළ මට්ටමේ ප්‍රවේශයකි. අපගේ අපේක්ෂාව වන්නේ අනාගත පරපුර සඳහා මත්ද්‍රව්‍ය වලින් තොර ජාතියක් බිහි කිරීමයි,” ඔහු අවධාරණය කළේය."
    },
    {
        "content": "• නිරෝධායන ක්‍රියාවලියට අනුකූල නොවීම දඩුවම් ලැබිය හැකි වරදක් බව පවසයි • COVID - 19 වෛරසයට කලබල විය යුතු නැත.       • මාධ්‍යය නිවැරදි වාර්තාකරණයක් කිරීම  අවශ්‍යයි.               • කොරෝනා වෛරසය ආසාදනය වී ඇති හෝ නැති සැම ශ්‍රී ලංකිකයෙකුටම මෙරටට පැමිණිමට අයිතියක් ඇත.     කොරෝනා වෛරසය  (COVID - 19) ආසාදිත රටවලින් පැමිණෙන පිරිස් සහ මිලියන 20 කට අධික  රටේ ජනගහනය  මෙම වෛරසයට ගොදුරු විමට ඉඩකඩක් ඇති හෙයින් ආරක්ෂක අමාත්‍යංශය හා සෞඛ්‍ය අමාත්‍යාංශය එක්ව ශ්‍රී ලාංකිකයන් හට කොරෝනා වෛරසය (COVID - 19) පැතිරීම වැළැක්වීම සඳහා  අවශ්‍ය සියලු පියවර ගෙන තිබේ. ජනාධිපති ගෝඨාභය රාජපක්ෂ මැතිතුමාගේ උපදෙස් අනුව පුනානි සහ කන්දකාඩු ප්‍රදේශයන්හි යුද්ධ හමුදාව මගින්  නිරෝධායන මධ්‍යස්ථාන දෙකක් පවත්වා ගෙන යනු ලබන අතර දකුණු කොරියාව, ඉතාලිය වැනි ආසාදිත රටවලින් මෙරටට පැමිණෙන ආසාදිත තත්ත්වයේ පසුවන රෝගීන් දින 14 ක් කාලයක් නිරෝධායන කටයුතු වලට යොමු කෙරේ.       ඉතාලිය, දකුණු කොරියාව සහ ඉරානය  යන රටවලින් මෙරටට පැමිණි පුද්ගලයින් ඊයේ දිනයේ සිට  දින 14ක නිරෝධායන කටයුතු සඳහා මෙම මධ්‍යස්ථාන දෙක වෙත ශ්‍රි ලංකා යුද්ධ හමුදාව විසින් යොමු කර තිබේ. හමුදා මාධ්‍ය ප්‍රකාශක බ්‍රිගේඩියර් චන්දන වික්‍රමසිංහ අද දින කොළඹ පැවති මාධ්‍ය හමුවකට සහභාගී වෙමින් ප්‍රකාශ කර සිටියේ COVID - 19 හි අවදානම් සහිත  ලෙස ලැයිස්තුගත කර ඇති රටවලින් පැමිණෙන අය නැගෙනහිර පළාතේ මධ්‍යස්ථාන දෙකක නිරෝධායන ක්‍රියාවලිය යටතේ තැබීමට රජය තීරණය කර ඇති බවයි. තවද , මෙම ආසාදිතයින් ජන ශුන්‍ය ප්‍රදේශයන්හි දින 14 ක කාලයක්  හුදෙකලාව ප්‍රතිකාර කිරිම සුදුසු බව ඒ මහතා කියා සිටියේය.       “දියතලාව යුද්ධ හමුදා රෝහලේ පිහිටුවා ඇති පළමු නිරෝධායන මධ්‍යස්ථානයට සමාන පහසුකම් මෙම   නිරෝධායන මධ්‍යස්ථාන සඳහා ද  හමුදාව විසින් සපයා තිබෙනවා ”ඔහු පැවසුවේය.       හමුදා මාධ්‍ය ප්‍රකාශකවරයාට අනුව, ප්‍රජා වෛද්‍ය උපදේශක සහ යුද හමුදා රෝහලේ නිවාරණ වෛද්‍ය හා මානසික සෞඛ්‍ය සේවා නියෝජ්‍ය අධ්‍යක්ෂ කර්නල් වෛද්‍ය සවීන් සේමගේ, මීට පෙර නිරෝධායන ක්‍රියාවලියට සම්බන්ද වී අත්දැකීම් ලබා ඇති හෙයින් මෙම නව මධ්‍යස්ථාන දෙකෙහි නිරෝධායන ක්‍රියාවලිය නිසියාකාරයෙන් පවත්වාගෙන යාම සදහා ඒවායේ භාරකාරත්වය ඔහු වෙත් පවරා  ඇත . යුද්ධ හමුදාව මගින් සාර්ථකව සිදුකරගෙන යනු ලබන නිරෝධායන ක්‍රියාවලියට හානිකර අයුරින් සමාජ ජාලා වල මෑතකදී පලවූ පුවතක් පිළිබඳව සදහන් කල බ්‍රිගේඩියර් වික්‍රමසිංහ, ජනමාධ්‍ය වලින් ඉල්ලා සිටියේ COVID - 19 පිළිබද වගකීමෙන් වාර්තා කරන ලෙසත් ජනතාව නොමග නොයවා වෛරසය පිලිබදව දැනුවත් කිරීම් කරන ලෙසත්ය.       “රටට පැමිණෙන අයට, ආසාදිත වුවත් නැතත්, තම මව්බිමට ආපසු ඒමට ඔවුන්ට අයිතියක් තියෙනවා. එහෙත් ඔවුන්ට වගකීමක් තිබෙනවා නිරෝධායන ක්‍රියාවලියට කැමැත්තෙන්ම යොමු වී කිසිදු වෛරසයකින් තොර බව තහවුරු  කිරීම තුලින්  රටේ වෙසෙන ජනතාව මෙයින් ආරක්ෂා  කර ගැනීමට.  ”ඔහු අවධාරණය කළේය.       කෙසේ වෙතත් පොලිස් මාධ්‍ය ප්‍රකාශක පොලිස් අධිකාරී ජාලිය සේනාරත්න මහතා  COVID - 19 හි ආසාදිත රෝගීන් නිරෝධායන ක්‍රියාවලියට ඇතුළත් කිරිමේ නීත්‍යානුකූලභාවය පැහැදිලි කරමින් කියා සිටියේ, අදාල රටවලින් පැමිණෙන අයවලුන් 1897 නිරෝධායන හා රෝග වැළැක්වීමේ පනතේ අංක 3 යටතේ නිරෝධායන ක්‍රියාවලියට ඇතුළත් වීම අනිවාර්ය බවයි. “හමුදාව විසින් මේ වන විට අනුගමනය කරනු ලබන නිරෝධායන ක්‍රියාවලිය මුළුමනින්ම නීත්‍යානුකූල වන අතර නියමිත පරිදි අනුගමනය නොකිරීම මාස 6 ක් දක්වා සිර දඩුවම් ලැබිය හැකි වරදක් වන බවත්, එසේ නිරෝධායන ක්‍රියාවලියට සම්බන්ධ වීම ප්‍රතික්ෂේප කිරිම තුලින් රුපියල් 2000 සිට රුපියල්  10,000 දක්වා දඩ මුදලකට ද යටත්විය යුතුයි.”ඔහු පැවසීය. වෛරසය පැතිරීම වැළැක්වීම සඳහා සහාය වන ලෙස මාධ්‍යයෙන් සහ මහජනතාවගෙන් ඉල්ලා සිටි පොලිස් අධිකාරී සේනාරත්න කියා සිටියේ ස්ථාන කිහිපයක නිරෝධායන පහසුකම් ඇති කිරීම සඳහා මහජනතාවගේ විරෝධය තමන් දුටු බවයි. “COVID - 19 ට මුහුණ දීමට සමාජයේ වෙසෙන සියලු ජන කොටස්වල සහාය අවශ්‍යයි,” ඔහු පැවසීය.       නිරෝධායන මධ්‍යස්ථාන දෙක සඳහා අවශ්‍ය සියලු පහසුකම් ලබා දෙන බවට   සහතික වු බ්‍රිගේඩියර් චන්දන වික්‍රමසිංහ කියා සිටියේ නිරෝධායන පහසුකම් සියල්ලම නොමිලේ ලබා දෙන  අතර මධ්‍යස්ථානවල ප්‍රතිකාර ලබන පුද්ගලයින්ට විශේෂ වැසිකිළි, සනීපාරක්ෂක භාණ්ඩ, ඇඳුම් පැළඳුම්, ආහාර සහ Wi-Fi. ඇතුළු අනෙකුත් පහසුකම් ලබා දෙන බවයි."
    },
    {
        "content": "“අක්‍රීයව පවතින ත්‍රස්ත සංවිධානයක් වන ඊලාම් විමුක්ති කොටි සංවිධානය (LTTE) ලැයිස්තුගත ත්‍රස්ත සංවිධානයක් ලෙස පවතිනු ඇත.” මැලේසියාවේ ස්වදේශ කටයුතු අමාත්‍ය මුහයිඩින් යසින් පැවසීය. මැලේසියාවේ නීතිපති ටොමී තෝමස් විසින් එල්ටීටීඊය ලැයිස්තුගත කිරීම පිළිබඳ සමාලෝචනයක් කිරීම සඳහා කරන ලද යෝජනාව ප්‍රතික්ෂේප කරමින් මැලේසියානු ස්වදේශ කටයුතු අමාත්‍ය මුහයිඩින් යසින් සෙනසුරාදා (පෙබරවාරි 22) දින මෙම ප්‍රකාශය සිදු කළේය. ඉන්දියාව, කැනඩාව, එක්සත් ජනපදය සහ බ්‍රිතාන්‍යය ඇතුළු රටවල් දිගින් දිගටම එල්ටීටීඊය ත්‍රස්තවාදී සංවිධානයක් ලෙස ලැයිස්තුගත කර තිබේ. මැලේසියාවේ පාලක සන්ධානයේ පකටන් හරපන්ගේ සංරචක පක්ෂයක් වන ප්‍රජාතන්ත්‍රවාදී ක්‍රියාකාරී පක්ෂයේ රාජ්‍ය නීති සම්පාදකයින් දෙදෙනෙකු ඇතුළු පුද්ගලයින් 12 දෙනෙකුට එරෙහි චෝදනා ටැන් ශ්‍රී තෝමස් විසින් මතභේදාත්මක ලෙස ඉවත් කිරීමෙන් දිනකට පසු ඔහු මෙම ප්‍රකාශයක් නිකුත් කළේය. මෙම පුද්ගලයින් 12 දෙනා වෙත එල්ටීටීඊයේ හිතවාදීන් යැයි චෝදනා එල්ල වී ඇති අතර, සටන්කාමී සංවිධානය යලි නගාසිටුවීම සඳහා ඔවුන් මුදල් එකතු කළ බවට චෝදනා ද එල්ල වී ඇත.   2009 වර්ෂයේදී ශ්‍රී ලංකා ආරක්ෂක හමුදාවන් විසින් එල්ටීටීඊ ත්‍රස්තවාදීන් පරාජයට පත් කරන ලදී. පිටු 11 කින් සමන්විතවූ තෝමස් මහතා චෝදනා අතහැර දැමීම පිළිබදව මැලේසියාවේ ගැසට් කරන ලද ත්‍රස්තවාදී සංවිධාන ලැයිස්තුව සමාලෝචනය කරන ලෙස ස්වදේශ කටයුතු අමාත්‍යාංශයෙන් ඉල්ලා තිබේ. මැලේසියාකිනි අන්තර්ජාල පුවතක් උපුටා දක්වමින් ස්වදේශ කටයුතු අමාත්‍ය මුහයිඩින්ගේ ඊට පිළිතුරු සපයමින් : “මැලේසියානු රජය 2014 නොවැම්බර් 12 සිට එල්ටීටීඊය ත්‍රස්ත කණ්ඩායමක් ලෙස ලැයිස්තුගත කළේය. බලධාරීන්ගේ නවතම තොරතුරු මත පදනම්ව, ත්‍රස්තවාදී සංවිධානයක් ලෙස එල්ටීටීඊ ලැයිස්තුව තුළ රඳවා ගැනීමට ශක්තිමත් පදනමක් ඇති බව ස්වදේශ කටයුතු අමාත්‍යවරයා ලෙස මට හැඟේ. කණ්ඩායම් ක්‍රියාකාරකම් හා මතවාදයන් මැඩපැවැත්වීම සදහා පියවර ගැනීම බලධාරීන්ගේ වගකීම බව ඔහු පැවසීය. එල්ටීටීඊය ත්‍රස්තවාදී සංවිධානයක් ලෙස ලැයිස්තුගත කිරීම නීතියට අනුකූලව ස්වදේශ කටයුතු අමාත්‍යවරයාගේ විෂය පථයට අයත්ය. “ස්වදේශ කටයුතු අමාත්‍යවරයාගේ අධිකරණ බලයට මැදිහත් වීමට නීතිපතිවරයාට නීතිමය වශයෙන්  බලයක් නොමැත” ඔහු පැවසීය."
    },
    {
        "content": "2020 පෙබරවාරි මස 21 වන දින දිවයිනට පැමිණි ජපාන නාවික හමුදාවට අයත් ‘තකනාමි’ (TAKANAMI) නෞකාව අද (2020 පෙබරවාරි 23) දිවයිනෙන් පිටත්ව යන ලදි.   ඒ අනුව, දෙරට අතර සුහදත්වය වර්ධනය කර ගැනීමේ අරමුණින් පැමිණි මෙම නෞකාව දිවයිනේ රැදී සිටි කාල සීමාව තුළදී නෞකාවේ නැව් මුළුව ශ්‍රී ලංකා නාවික හමුදාව විසින් සංවිධානය කරනු ලැබූ විවිධ වැඩසටහන් කිහිපයකට ද සහභාගී විය. එහිදී දෙරටේ දැනුම සහ අත්දැකීම් හුවමාරු කර ගැනීමට එම වැඩසටහන් ඉවහල් වූ අතර, ජපාන නෞකාවේ නිලධාරීන් සහ නාවිකයින්ගේ ප්‍රශංසාවට ද ලක් විය.    එසේම, සාර්ථක තෙදින නිල සංචාරය නිමා කරමින් අද (2020 පෙබරවාරි 23) දිවයිනෙන් පිටත් වූ ජපාන නෞකාව වෙත නාවික සම්ප්‍රදායානුකූලව ශ්‍රී ලංකා නාවික හමුදාව විසින් සමුදීම සිදු කෙරිණි.   අනුග්‍රහය: නාවික හමුදා මාධ්‍ය ඒකකය"
    },
    {
        "content": "•    පුද්ගලික ආරක්‍ෂක ආයතන ලියාපදිංචි කිරීමේ අයදුම්පත් ද ඇත.   මෑතකදී ප්‍රකාශයට පත් කරන ලද සහන කාලය තුළ වලංගු බලපත්‍රයක් නොමැති හෝ බලපත්‍ර අලුත් නොකරන ලද  ගිනි අවි 200 ක් පළාත් නවයක පොලිස් ස්ථානයන් වෙත භාර දී ඇත. ගිනි අවි බලපත්‍ර අලුත් කිරීම සඳහා අනුගමනය කළ යුතු නිසි ක්‍රියා පටිපාටිය පිළිබඳව මහජනයා දැනුවත් කිරීමේ අවශ්‍යතාව මෙයින් හදුනාගෙන තිබේ. පුද්ගලික ආරක්‍ෂක සමාගම්වල මුලික ලියාපදිංචි කිරීම සහ ගිනි අවි බලපත්‍ර අළුත් කිරීම පිළිබද  විවිධ පාර්ශ්වයන් උනන්දුවක් දක්වන බව හඳුනාගෙන ඇත. අදාළ අයදුම්පත් සඳහා ප්‍රවේශය (defence.lk) නිල වෙබ් අඩවියෙන්  ලබා දීමට ආරක්‍ෂක අමාත්‍යාංශය පියවර ගෙන තිබේ.   ආරක්‍ෂක අමාත්‍යාංශයේ සිවිල් ආරක්‍ෂක සහ සංවර්ධන අංශය මගින් ගිනි අවි අලුත් කිරීම සහ ශ්‍රී ලංකාවේ පෞද්ගලික ආරක්‍ෂක සමාගම් ලියාපදිංචි කිරීම නියාමනය කරනු ලැබේ.   ගිනි අවි ආඥා පනතට අනුව ගිනි අවියක් සන්තකයේ තබා ගන්නා සියළු පුද්ගලයින් සතුව වලංගු බලපත්‍රයක් තිබිය යුතුය.   ආරක්‍ෂක අමාත්‍යංශයේ සිවිල් ආරක්‍ෂක සහ සංවර්ධන අංශයේ ජ්‍යෙෂ්ඨ සහකාර ලේකම් ප්‍රියන්ත සුමනසේකර පවසන පරිදි සියලුම ගිනි අවි බලපත්‍ර සදහා වලංගු කාලසීමාව මාස 12 ක කාලයක් වන අතර බලපත්‍රය අවසන්වීමට පෙර (සෑම වර්ෂයකම දෙසැම්බර් 31 වන විට) නිසි පරිදි පුරවන ලද අළුත් කිරීමේ අයදුම්පතක්  ඉදිරිපත් කිරීමෙන් එය නැවත අලුත් කර ගත හැකිය.   පොදු සමා කාලය අතරතුර ගිනි අවි භාර දුන් අයට අළුත් කිරීමේ ක්‍රියාවලිය අනුගමනය කිරීම සඳහා ගිනි අවි පොලිසියට භාර දුන් දින සිට මාස තුනක කාලයක් ලබා දෙනු ඇත.    සතියක කාලයක් පුරා ලබාදී තිබු ගිනි අවි බාරදීමේ පොදු සමා කාලය අවසන් වීමත් සමඟ පොලිසිය අනෙකුත් බුද්ධි අංශ සමඟ නීති විරෝධී ගිනි අවි වැටලීම ආරම්භ කර තිබේ.    නියමිත කාලසීමාවට බලපත්‍ර අළුත් කර නොමැති පුද්ගලයන්ට  එරෙහිව දැඩි නීතිමය ක්‍රියාමාර්ග ගනු ඇත.   ගිනි අවි අලුත් කිරීම සඳහා වන අයදුම්පත ලබා ගැනීම සඳහා පිවිසෙන්න."
    },
    {
        "content": "ලුතිනන් ජෙනරාල් එල් එච් එස් සී සිල්වා ඩබ්ලිව්ඩබ්ලිව්වී ආර්ඩබ්ලිව්පී ආර්එස්පී වීඑස්වී යූඑස්පී එන්ඩීසී පීඑස්සී 2019 අගෝස්තු මස 18 වන දින ශ්‍රී ලංකා යුද්ධ හමුදාවේ 23 වන යුද්ධ හමුදාධිපති ලෙස පත්විය.   ලුතිනන් ජෙනරාල් ශවේන්ද්‍ර සිල්වා නව යුද්ධ හමුදාධිපති ලෙස පත්වන අවස්ථාව වන විට ගජබා රෙජිමේන්තුවේ රෙජිමේන්තු අධිපති සහ කමාන්ඩෝ රෙජිමේන්තුවේ රෙජිමේන්තු අධිපති මෙන්ම යුද්ධ හමුදා මාණ්ඩලික ප්‍රධානී ධූරය ද හොබවනු ලැබීය. වර්ථමානයේද එතුමා විශේෂ බළකායේ රෙජිමේන්තු අධිපති තනතුර හොබවයි. ශ්‍රී ලංකා යුද්ධ හමුදා විද්‍යාපීඨය බිහිකල විශිෂ්ඨ නිලධාරියෙකු වන මොහු පාසල් අධ්‍යාපනයෙන් අනතුරුව වර්ෂ 1984 මාර්තු මස 5 වන දින පාඨමාලා අංක 19 හි කෙඩේට් නිලධාරීවරයෙකු වශයෙන් යුද්ධ හමුදා විද්‍යාපීඨයට ඇතුලත් විය. හමුදා පුහුණුව සාර්ථකව නිම කිරීමෙන් අනතුරුව වර්ෂ 1985 නොවැම්බර් 16 වන දින අධිකාරියට පත්වූ එතුමන් ගජබා රෙජිමේන්තුව පිහිටුවීමෙන් අනතුරුව ගජබා රෙජිමේන්තු නිලධාරීයෙකු ලෙස ප්‍රථමවතාවට පත් කරන ලද නිලධාරියා ද වේ. එතුමන් 1 වන ගජබා රෙජිමේන්තුවට ඇතුළත් කිරීමෙන් අනතුරුව, අණදෙන නිලධාරිතුමන් විසින් විශේෂ සේවා කණ්ඩායමේ (Special Service Group) කණ්ඩායම් භාර නිලධාරීවරයෙක් ලෙස සේවය කිරීමට අවස්ථාව ලබාදුන් අතර පසුව එම කණ්ඩායම වේගවත්ව යෙදවීමේ බලකායක් (Rapid Deployment Force) ලෙස හඳුන්වනු ලැබු අතර වර්තමානයේ විශේෂ බලකාය (SF) ලෙස ද හඳුන්වයි. ශ්‍රී ලංකා යුද්ධ හමුදාව තුළ සිටින විවිධ පදක්කම්ලාභී නිලධාරී අතරින් එක් නිලධාරීයෙකු වන ලුතිනන් ජෙනරාල් ශවේන්ද්‍ර සිල්වා ශ්‍රී ලංකා යුද්ධ හමුදාවේ අභීත නිලධාරීයෙකු සඳහා ප්‍රදානය කරන ලද ත්‍රිවිධ පදක්කම් වන වීර වික්‍රම විභූෂණය, රණවික්‍රම පදක්කම හා රණශූර පදක්කම් ආදී පදක්කම් ප්‍රථම වතාවට හිමිවූ දෙවන ලුතිතන්වරයා වශයෙන් යුද්ධ හමුදා ඉතිහාසයෙහි පිටු අතරට එක්වූ එඩිතර නිලධාරියෙකි. ආරක්‍ෂක සේවා අණ හා මාණ්ඩලික විද්‍යාලය වෙතින් උපාධිය ලැබූ පළමුවන යුද්ධ හමුදාධිපති වරයා වීමේ භාග්‍ය හිමිකර ගත් ලුතිතන් ජෙනරාල් ශවේන්ද්‍ර සිල්වා වෙනත් විදේශීය ආරක්‍ෂක විද්‍යාල වෙතින් ද උපාධි ලබා ඇත. වර්ෂ 2010 දී එතුමන්ව නිව්යෝක් නුවර එක්සත් ජාතීන්ගේ සංවිධානයේ තානාපති සහ නියෝජ්‍ය නිත්‍ය නියෝජිත ලෙස පත් කරන ලදි. ශ්‍රී ලංකාවේ විදේශ දුත මෙහෙර තුළ ‘තානාපති’ තනතුරකට හමුදා සේවයේ යෙදී සිටියදී පත් කරනු ලැබූ ප්‍රථම හමුදා නිලධාරියා ද එතුමන් වේ. එවකට එක්සත් ජාතීන්ගේ මහ ලේකම්වරයා විසින් එක්සත් ජාතීන්ගේ සාම සාධක නියෝජිත මණ්ඩලයේ ඉහළ පෙළේ උපදේශක කමිටුව සඳහා පත් කළ පළමු ශ්‍රී ලාංකීක සාමාජිකයා බවට ද ලුතිනන් ජෙනරාල් ශවේන්ද්‍ර සිල්වා පත්විය. හිටපු ආරක්‍ෂක මාණ්ඩලික ප්‍රධානී අද්මිරාල් රවින්ද්‍ර සී විජේගුණරත්න වසර 39 ක විශිෂ්ඨ හමුදා සේවයකින් පසු දෙසැම්බර් 31 වන දින සිට විශ්‍රාම යාම නිසා එම තනතුරට ලුතිතන් ජෙනරාල් ශවේන්ද්‍ර සිල්වා පත්විය."
    },
    {
        "content": "නිවාඩු නොමැතිව සේවය අතහැරගොස් සිටින සියළුම ත්‍රිවිධ හමුදා සාමාජිකයින්ට සතියක පොදු සමා කාලයක් ප්‍රකාශයට පත්කර ඇති අතර, මෙහිදී ඔවුන්ට නීත්‍යානුකූලව සේවයෙන් ඉවත්වීමට හෝ මවු රට වෙනුවෙන් තවදුරටත් සේවයේ රැඳී සිටීමට අවස්ථාව ලබාදී ඇත. ජනාධිපති ගෝඨාභය රාජපක්ෂ මහතාගේ නියමය මත පොදු සමා කාලය ප්‍රකාශයට පත්කර ඇති අතර, එය 2020 පෙබරවාරි 5 වන දින සිට දින හතක කාලයක් බලාත්මක වන බව ආරක්ෂක අමාත්‍යාංශය විසින් අද (ජනවාරි14) දින නිකුත් කර ඇති මාධ්‍ය නිවේදනයේ දැක්වේ. විවිධ තත්වයන් මත විවිධ දුෂ්කරතාවන්ට මුහුණදී රට ජාතිය වෙනුවෙන් සේවයකල නමුත්, නිසි ක්‍රියාපටිපාටීන් අනුගමනය නොකර සේවාවන් අතහැරගිය ත්‍රිවිධ හමුදා සාමාජිකයින්ට යලි අවස්ථාවක් ලබාදීමේ අරමුණින් මෙම පියවර ගෙන තිබේ.       මෙම පොදු සමා කාලය අදාල වන්නේ 2019 සැප්තැම්බර් 30 දිනට පෙර නිවාඩු නොමැතිව සේවයට වාර්තා නොකල (AWOL) ත්‍රිවිධ හමුදා සාමාජිකයින්ට පමණි."
    },
    {
        "content": "වැලිසර නාවික හමුදා කඳවුරේ නාවික භටයින් සඳහා සිදුකරන PCR පරීක්ෂණ වැඩි කිරීමට කටයුතු කර ඇති අතර කොරෝනා වයිරසය තවදුරටත් පැතිරීම වැළැක්වීම සඳහා කඳවුර සම්පූර්ණයෙන්ම වසා දමා ඇති බව ශ්‍රී ලංකා නාවික හමුදාධිපති වයිස් අද්මිරාල් පියල් ද සිල්වා පැවසීය. අද (අපේ‍්‍රල් 24) දින තවත් කොරෝනා වෛරසය ආසාදිත නැවියන්  30 දෙනෙකු හදුනාගෙන ඇත. මුළු කොරෝනා වෛරසය ආසාදිත නැවියන් සංඛ්‍යාව 60 දක්වා ඉහළ ගොස් ඇති අතර, හෙට සිට දිනකට PCR පරීක්ෂණ 400 කට වඩා වැඩි සංඛ්‍යාවක් සිදුකිරීමට ශ්‍රී ලංකා නාවික හමුදාව පියවර ගෙන තිබෙන බව ඔහු defence.lk වෙත පැවසීය.       “කොරෝනා වෛරසය පැතිරීම පාලනය කිරීමට ශ්‍රී ලංකා නාවික හමුදාව දැනටමත් ක්ෂණික පියවර ගෙන ඇති බැවින් මෙම තත්වය පිළිබඳව අනවශ්‍ය ලෙස කනස්සල්ලට පත් නොවන ලෙස අප මහජනතාවගෙන් ඉල්ලා සිටිනවා”  වයිස් අද්මිරාල් ද සිල්වා පැවසීය. නැවියන් ඔවුන්ගේ භටනිවාස වල රදවා තැබීමටත් , නිවාඩු ලබා සිටින සහ කොරෝනා වෛරසය ආසාදිත රෝගීන් සමඟ සමීප සම්බන්ධතා පවත්වා ඇති නැවියන් නැවත නාවික කඳවුරට ගෙන ඒමටත් ශ්‍රී ලංකා නාවික හමුදාව විසින් අවශ්‍ය සියලු පූර්වාරක්ෂක පියවරයන් ගෙන ඇති බව ඔහු පැවසීය. මේ අතර ශ්‍රී ලංකා නාවික හමුදාව විසින් නිකුත් කරන ලද මාධ්‍ය නිවේදනයක දැක්වෙන්නේ නාවික හමුදා සාමාජිකයින් 4,000 කට ආසන්න සංඛ්‍යාවක් සහ ඔවුන්ගේ පවුල් (වැලිසර නාවික කඳවුර තුල විවාහක නිවාස 194 පිහිටා ඇත) කඳවුර තුළ හුදකලා කර ඇති බවයි. අද නිකුත් කරන සම්පූර්ණ මාධ්‍ය නිවේදනය පහත දැක්වේ.       පසුගිය දිනෙක නිවාඩු මත සිටි පොළොන්නරුව ප්‍රදේශයේ නාවික හමුදා පුද්ගලයෙකු හට කොරෝනා වෛරසය ආසාධනය වී ඇති බවට තහවුරු වීමත් සමඟම එම නාවික පුද්ගලයා රාජකාරි සිදු කල වැලිසර නාවික හමුදා කඳවුරේ ඔහු සමඟ නාවිකයින්ගේ නිවාසයේ ලැගුම් ගෙනසිටි සහ ඔහු රාජකාරි සිදුකල කාර්යාල පරිශ්‍රයේ මෙන්ම ඔහු සමඟ ගැවසුනු සියළු පුද්ගලයින් PCR පරීක්‍ෂාවකට ලක් කිරීමට කටයුතු කරන ලදි.       එමෙන්ම, මෙම සෞඛ්‍යමය හේතූන් මත වැලිසර පිහිටි නාවික කඳවුරු පරිශ්‍රය හුදෙකලා කිරීමට නාවික හමුදාව කටයුතු කර ඇත. එහි සිටින 4000 ආසන්න නාවික පුද්ගලයින්, ඔවුන්ගේ පවුල් වල සාමාජිකයින් (වැලිසර නාවික කඳවුර තුල විවාහක නිවාස 194 පිහිටා ඇත) ඒ අනුව කඳවුර තුලත් හුදෙකලා කර ප්‍රමුඛත්වය මත වෛරසය ආසාධිත පරීක්‍ෂණයන්හට යොමු කිරීමට කටයුතු යෙදා ඇත. තවද, එහි සේවය කල නිවාඩු මත සිටින නාවික පුද්ගලයින් අතුරින් ආසාධිත නාවිකයින් ඇසුරු කිරීම මත හදුනාගත් ප්‍රමාණයක් නැවත කඳවුර තුලට ගෙන්වාගෙන ඇත.       මෙම තත්වය මත ශ්‍රී ලංකා නාවික හමුදාව ආයතනික නිරෝධාන කටයුතු වල දැනටමත් යෙදී ඇති අතර, එම කටයුතු සෞඛ්‍ය අංශවල මඟ පෙන්වීම මත සැළසුම් සහගතව සිදු වෙමින් පවතී       එබැවින් ශ්‍රී ලංකික ජන සමාජය නාවික හමුදාවේ සේවය කරන පුද්ගලයින් පිළිබඳව සෞඛ්‍යමය වශයෙන් අනියත බියක් ඇති කර ගතයුතු නොවන අතර, නිවාඩු මත තම නිවාස වල සිටින නාවික පුද්ගලයින් එලෙසම තැබීමටත්, වැලිසර නාවික හමුදා කඳවුරේදී සෞඛ්‍ය පරීක්‍ෂණ පවත්වා පැවති සියළු නාවික මෙහෙයුම් නැවත පටන් ගැනීමටත්, හදුනා ගත් වෛරසය ආසාධිතයින් රෝහල් ගත කර ප්‍රථිකාර කිරීමටත් කටයුතු කර ඇත.       එමෙන්ම, නිවාඩු මත හෝ රාජකාරීමය හේතූන් මත කඳවුරු වලින් බැහැරව සිටින නාවික පුද්ගලයින්ගේ තොරතුරු නාවික හමුදා මූලස්ථානය සතුව පවතී. නිවාඩු මත හෝ කඳවුරින් බැහැරව සිටින ඕනෑම පුද්ගලයෙකු පිළිබඳව තොරතුරු දැනගැනීම‍ට අවශ්‍ය නම් පහත දුරකථන අංකයන් ඔස්සේ සම්බන්ධ වීමේන් ඕනෑම අයෙකුට ඔවුන් පිලිබඳ තොරතුරු ලබා ගත හැක.                             දුරකථන අංකය            -           0112445368/ 0117192251       ෆැක්ස් අංකය               -           0112441454       වට්ස් ඇප්                    -           0772201365       විද්‍යුත් තැපෑල              -            nhqdno@yahoo.com"
    },
    {
        "content": "කේරළ ගංජා ඇතුළුව නීති විරෝධී  මත්ද්‍රව්‍ය රට තුළට පැමිණීම වැළැක්වීමට සහ මත්ද්‍රව්‍ය උවදුර තුරන් කිරීම සදහා නීති විරෝධී මත්ද්‍රව්‍ය ජාවාරමට එරෙහිව පුළුල් ලෙස වැටලීම් තීව්‍ර කිරීමට, ආරක්ෂක අංශ හා පොලිසිය වෙත ආරක්ෂක අමාත්‍යාංශය උපදෙස් ලබා දී ඇත. වැටලීම් කඩිනම් කිරීම  සහ මත්ද්‍රව්‍ය ජාවාරම්කරුවන් පිළිබඳ සෝදිසි කිරීම් තව දුරටත් ශක්තිමත් කරන ලෙස ජනාධිපති ගෝඨාභය රාජපක්ෂ මහතාගෙන් උපදෙස් ලැබුණු බව ආරක්ෂක ලේකම් මේජර් ජෙනරල්  (විශ්‍රාමික) කමල් ගුණරත්න මහතා පැවසීය. ශ්‍රී ලංකා නාවික හමුදාව සහ පොලීසිය නීතිවිරෝධී මත්ද්‍රව්‍ය වැටලීම් ඉතා ඵලදායී ලෙස  සිදු කරමින් සිටී. “ජනාධිපතිවරයාගේ නියෝග යටතේ ශ්‍රී ලංකා යුද හමුදාව ද මත්ද්‍රව්‍ය මාෆියාවට එරෙහිව සටන් කිරීමට පියවර ගෙන තිබෙනවා”, යැයි ඔහු පැවසුවේ අද දින පොලීසියේ විශේෂ කාර්ය බලකාය සමඟ යුද හමුදා භටයන් විසින් අත්අඩංගුවට ගත් විශාල ගංජා තොගය ගැන සඳහන් කරමිනි. ආරක්ෂක අංශ සහ පොලීසිය යොදා  ගැනීමේ ප්‍රධාන අරමුණ  වනුයේ මත්ද්‍රව්‍ය උවදුර මැඩපැවැත්වීම සඳහා හොඳින් සම්බන්ධීකරණය වූ  වැඩසටහනක් නිර්මාණය කිරීම බව ඔහු පැවසුවේය.  “අපි, අපගේ අනාගත පරම්පරාව ආරක්ෂා කිරීම සඳහා මත්ද්‍රව්‍ය ජාවාරම පාලනය කිරීමට කැපවී සිටිනවා”, ආරක්ෂක ලේකම් පැවසීය. වැඩබලන ආරක්ෂක මාණ්ඩලික ප්‍රධානී සහ ශ්‍රී ලංකා යුද්ධ හමුදාධිපති ලුතිතන් ජෙනරාල් ශවේන්ද්‍ර සිල්වා  පැවසුවේ ඔහුගේ භට පිරිස්, ජනාධිපති රාජපක්ෂ මහතාගේ උපදෙස් අනුව ශ්‍රී ලංකාවේ මත්ද්‍රව්‍ය උවදුර තුරන් කිරීම සඳහා රජයේ දරන උත්සාහයන්ට සහාය දැක්වීමට සම්පූර්ණයෙන්ම කැපවී සිටින බවත්  මත්ද්‍රව්‍ය මාෆියාවට එරෙහිව සටන් කිරීම සඳහා විශේෂ ඒකකයක් පිහිටුවා ඇති බවත්ය.    “මීට වසර 10 කට පෙර රටේ ත්‍රස්තවාදය තුරන් කිරීම සදහා කැප වූ ආරක්ෂක අංශ වලට නව කාර්යයක් ලෙස මත්ද්‍රව්‍ය ජාවාරමට එරෙහිව සටන් කිරීමට භාරදී තිබෙනවා. සියලු ආරක්ෂක සේනා ආඥාපතිවරුන්ට හා  විශේෂයෙන් වන්නි ආරක්ෂක සේනා  ආඥාපති හට  මත්ද්‍රව්‍ය ජාවාරම්කරුවන් අත්අඩංගුවට ගැනීමට ඉක්මන් පියවර ගන්නා ලෙස අපි උපදෙස් ලබා දී තියෙනවා”, ඔහු පැවසුවේ මන්නාරම, වව්නියාව හා යාපනය ප්‍රදේශ වල මත්ද්‍රව්‍ය ජාවාරම විශාල ප්‍රශ්නයක් බව සදහන් කරමිනි.          ශ්‍රී ලංකා යුද හමුදා සෙබළුන් සහ විශේෂ කාර්ය බලකාය විසින් අත් අඩංගුවට ගත් කේරළ ගංජා විශාල ප්‍රමාණය මුහුදු මාර්ගයෙන් රැගෙනවිත් තිබිය හැකි බවත්, මත්ද්‍රව්‍ය ජාවාරම්කරුවන් අත්අඩංගුවට ගැනීම සඳහා යුද හමුදාව විශේෂ මෙහෙයුම් ඉදිරියටත්  කරගෙන යනු ඇති බවත්, යුද්ධ හමුදාධිපතිවරයා පැවසීය. “ජනාධිපති රාජපක්ෂ සහ ආරක්ෂක ලේකම් මේජර් ජෙනරල් ගුණරත්න, මත්ද්‍රව්‍ය ජාවාරම්කරුවන්ට එරෙහිව සටන් කිරීමට, විශේෂයෙන් අනාගත පරපුර මත්ද්‍රව්‍ය උවදුරෙන් ගලවා ගැනීම සඳහා ආරක්ෂක අංශවලට පැහැදිලි උපදෙස් ලබා දී තිබෙනවා”, ඔහු පැවසීය තවද  මත්ද්‍රව්‍ය ජාවාරම්කරුවන් වර්තමානයේ  පාසල් ළමුන් ඉලක්ක කර ගනිමින් විවිධ ආකාරයේ නීති විරෝධී මත්ද්‍රව්‍ය වෙත ආකර්ෂණය කර ගැනීමට උත්සහ කරන බවත් ඔහු වැඩිදුරටත් පැවසීය. ශ්‍රී ලංකා යුද හමුදා ආරංචි මාර්ග වලට අනුව, උතුරු පළාතේ අද දින අත්අඩංගුවට ගත් කේරළ ගංජා කිලෝ 320 ක් ද ඇතුළුව කිලෝ 383 ක් පසුගිය මාස දෙක තුළදී යුද හමුදා භටයන් විසින් අත්පත් කරගෙන තිබේ. 2019 දී කේරළ ගංජා ටොන් 3.4 කට අධික ප්‍රමාණයක් අත්පත් කරගත් ශ්‍රී ලංකා නාවික හමුදාව පසුගිය මාස දෙක තුළ කේරළ ගංජා කිලෝ 1,127 ක් අත්පත් කරගෙන තිබේ. පොලිසිය සහ විශේෂ කාර්ය බලකාය විසින් වැටලීම් 45,980 ක් සිදු කර ඇති අතර, කේරළ ගංජා ඇතුළු ගංජා කිලෝ 5,561 ක් ද, පුද්ගලයින් 45,765 ක් ද 2019 දී අත්අඩංගුවට ගෙන තිබේ. පසුගිය මාස දෙක තුළ පොලීසිය සහ විශේෂ කාර්ය බලකාය 8,227ක් වැටලීම් සිදුකර ඇති අතර, ගංජා කිලෝ 1,092ක් ද මත්ද්‍රව්‍ය ජාවාරම්වලට සම්බන්ධ පුද්ගලයින් 8,162 ක් අත්අඩංගුවට ගෙන තිබේ. මේ අතර, ශ්‍රී ලංකා නාවික හමුදාව සහ පොලිස් මත්ද්‍රව්‍ය කාර්යාංශය විසින් ගාල්ලේ  අද සිදු කරන ලද ඒකාබද්ධ මුහුදු මෙහෙයුමකදී, රුපියල් මිලියන 1,180 ක් පමණ වටිනා හෙරොයින් කිලෝ 68 ක් සහ ක්‍රිස්ටල් මෙතම්ෆෙටමින් කිලෝ 50 ක් අත්අඩංගුවට ගෙන තිබේ. ශ්‍රී ලංකා නාවික හමුදාව සහ පොලිස් මත්ද්‍රව්‍ය කාර්යාංශය වැඩිදුර ඒකාබද්ධ පරීක්ෂණ පවත්වයි."
    },
    {
        "content": "ආගම්  හෝ විශ්වාසයන් ඇදහීමේ  නිදහස පිළිබඳ එක්සත් ජාතින්ගේ විශේෂ වාර්තාකරු වන අහමඩ් ශහීඩ් මහතා පසුගිය 2019 අගෝස්තු 15 සිට 26 දින දක්වා සිදු කල සංචාරයෙන් පසුව ඉදිරිපත් කල වාර්තාවට  ශ්‍රී ලංකාව  අවධානය යොමු කර අදහස් දක්වයි.   Madam President, Sri Lanka takes note of the report of Mr. Ahmed Shaheed, Special Rapporteur on freedom of religion or belief following his visit to Sri Lanka from 15 to 26 August 2019, which has been presented to this Council today (A/HRC/43/48/Add.2). The advanced unedited report of the Special Rapporteur (SR) was shared with Sri Lanka, for comments, on 3 February 2020, with a deadline of 28 February 2020, i.e. last Friday, leading to an Interactive Dialogue thereon today - Monday. However, within the limited time available, Sri Lanka wishes to provide some general observations on the SR’s report. We request that our full observations, which will follow, be published as part of the report. Sri Lanka received the SR in August 2019, barely 4 months after the country had suffered a series of horrendous terrorist attacks by certain local groups inspired by ISIS which targeted innocent civilians at worship and at hotels on Easter Sunday, causing the death of 258, including 45 foreign holiday makers. The facilitation of the visit, at a time of numerous national challenges, was a manifestation of the Government’s policy of open and constructive dialogue with UN human rights mechanisms. The people of Sri Lanka have lived amicably despite racial and religious differences for centuries, and continue to do so. Having suffered the scourge of separatist terrorism for nearly three-decades, they had been enjoying their hard-won peace and freedom, and had embarked on the path of reconciliation and national healing over the last decade. However, the Easter Sunday attacks reminded us that we are fighting a common adversary in terrorism, radicalization and extremism, which is a global threat. In this context, we consider it unfortunate that the SR’s report has, to a large extent, sought to judge the space for freedom of religion or belief in Sri Lanka through the few months that followed the Easter Sunday attacks. As may be recalled, the scale of these attacks brought about a national emergency in Sri Lanka which called for prompt action by the State to identify and neutralize terrorist elements in different parts of the country in the interest of safety and security of all communities, while maintaining the delicate balance between national security and human rights. In the aftermath of the attacks, the Government immediately took all possible measures to prevent any retributive acts of civil unrest, maintain law and order, and most importantly to ensure the safety and security of all people, particularly the Muslim community. The constructive and reconciliatory approaches and calls made by the civil and political leadership of the country which helped contain the situation were widely acknowledged and appreciated. The Muslim community particularly took proactive measures to cooperate with the security agencies in their investigations and search operations. Suspects who were arrested were afforded their legal safeguards and independent institutions were provided access to monitor their situation.   The incidents of mob violence that occurred 3 weeks after the terrorist attacks were not communally motivated but caused by unruly elements. These mobs were efficaciously neutralised by the Government through a number of arrests and by bringing to justice alleged perpetrators. The country fast returned to normalcy, reassuring the safety and security of all Sri Lankans and visitors to the country. Through giving effect to relevant legal provisions and following necessary legal processes, order and rule of law has been firmly re-established. The security forces of Sri Lanka merit particular commendation for their prompt and professional action in this regard.   Therefore, the Government rejects the inaccurate references in the SR’s report to “serious concerns” regarding “Sri Lankan security forces colluding with mobs and not acting to prevent or stop the violence”; the “lack of response from the authorities against this violence”; and the claims that “acts of violence are indulged by the silence and inaction from the authorities”. It is regrettable that these inaccurate accounts have been included in the report, even after they have been fully rebutted and explained by the Government soon after the alleged incidents. It is also regrettable that the report has sought to portray instances where criminal investigations have been conducted to prevent acts of terrorism in accordance with the law, as an endeavor to violate the freedom of religion or belief.    With regard to references to restrictions on dress code, it is noted that the regulation concerned was a temporary measure under the Emergency Regulations aimed at preventing concealing of identity, in view of the imminent security threat that existed at the time. In this regard, we wish to draw the attention of the Council that the International Covenant on Civil and Political Rights (ICCPR) itself has permitted limitations by law to the freedom to manifest one's religion or beliefs for the purposes of protecting public safety, order, health, or morals or the fundamental rights and freedoms of others. Sri Lanka also categorically rejects the inaccurate assertion in the report that the ICCPR Act has not been applied to protect minorities but has become a “repressive tool” curtailing freedom of religion or belief. In this regard, we wish to point out that since its enactment in 2007 to date, 90% of the suspects who were arrested under the ICCPR Act have been from the majority Sinhala community. With regard to comments made in the report about alleged discrimination based on “supremacy” of Buddhism over other religions, we wish to highlight that Article 9 the Constitution requires the State to protect and foster the Buddha Sasana while assuring all religions the rights granted under the Constitution. No provision in Sri Lanka’s Constitution or national laws permits discrimination of an individual based on religion or belief in any sphere of public life. On the contrary, Article 12 of the Constitution prohibits discrimination based on race, religion, language, caste, sex, political opinion, place of birth or any such grounds. In the SR’s report, certain instances, determinations of the Supreme Court have been inaccurately reflected based on surmise. In certain other instances, the Constitutional provisions have been inaccurately reflected, for example, the SR’s comments on the right to proselytize and conversion which are an inaccurate reflection of the determination of the Supreme Court. The report has failed to adequately discuss the drivers and root causes of radicalization of youth from one particular religious community to the extent of engaging in acts of terrorism, and appears to lack inputs from a broader spectrum of Sri Lankan society, including family members of victims and suspects, as well as other neutral groups. In describing attacks against and desecration of places of worship, the report has failed to refer to incidents of attacks on and vandalizing of Buddhist places of worship and instances of obstruction of Buddhist devotes in certain areas of the country. The report also fails to adequately address positive measures undertaken by the Government and the law enforcement agencies to foster religious harmony, such as addressing extremist elements on all sides, payment of compensation through the Office for Reparations to victims of violence, and setting up of mechanisms such as an Inter-Religious Council. It is unfortunate that the resilience and solidarity of Sri Lankans protecting and assisting fellow citizens of all faiths in the aftermath of April 21, as demonstrated by Buddhists and Christians guarding Muslims at prayer, renovation of damaged property and restoration of damaged churches by the security forces, have not been reflected in the report. Nor has the laudable role played by the independent institutions of Sri Lanka, such as the Human Rights Commission, during this challenging period, received the attention that it warrants. The report notes that the “school curriculum should be designed to include human rights education”, whereas human rights education is already part of the national curriculum in schools. There are a number of co-curricular programmes and activities being planned and delivered at various levels, including at schools, to foster greater understanding amongst school children from different communities and religions. The GoSL wishes to reiterate that the State possesses credible agencies, the capacity and the necessary legal framework to address the issues of concern. Sri Lanka remains committed to protecting and promoting the freedom of conscience and religion of all its people, in accordance with the Constitution of the country. We look forward to continuing to engage with the Special Rapporteur and this Council in a constructive and meaningful manner towards this end.                  Thank you"
    },
    {
        "content": "ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න ඉන්දියාවේ ආරාධනයකට අනුව ලක්නව් නුවර 11 වන ‘DEFEXPO-2020’ සඳහා සහභාගී වීම සදහා ඉන්දියාවට ගිය අතර ඉකුත් බදාදා (පෙබරවාරි 5) දින ආරම්භවූ ප්‍රදර්ශණය සදහා මේජර් ජෙනරාල් (විශ්‍රාමික) කමල් ගුණරත්න සමග වැඩබලන ආරක්ෂක මාණ්ඩලික ප්‍රධානී මෙන්ම යුද්ධ හමුදාධිපති ලුතිනන් ජෙනරාල් ශවේන්ද්‍ර සිල්වා ද සහභාගී විය.   ඉන්දියාව සතු ගොඩබිම්, මුහුදු සහ ගුවන් හැකියාවන් විදහා දක්වන ආරක්ෂක ක්‍රමවේදයන් හා  සම්බන්ධ දෘඩාංග සහ තාක්ෂණය ප්‍රදර්ශනය කෙරෙන ලොව විශාලතම ප්‍රදර්ශනය වන මෙය ඉන්දීය අග්‍රාමාත්‍ය නරේන්ද්‍ර මෝදි විසින් රටවල් 150 ක පමණ නියෝජිතයින් සහ හමුදා නායකයින් විශාල පිරිසකගේ සහභාගීත්වයෙන් ආරම්භ කරන ලදී. මෙම ප්‍රදර්ශනය අතරතුර මේජර් ජෙනරාල් ගුණරත්න , ආරක්ෂක අමාත්‍ය රාජ්නාත් සිං (Rajnath Singh) සහ ආරක්ෂක ලේකම් ආචාර්ය අජේ කුමාර් (Dr Ajay Kumar) ඇතුළු ඉන්දීය නායකයින් කිහිප දෙනෙකු හමුවිය. ඉන්දියානු ආරක්ෂක ලේකම් සහ මේජර් ජෙනරාල් ගුණරත්න අතර පැවති සුහද හමුවකදී දකුණු ආසියානු කලාපය කෙරෙහි විශේෂ අවධානයක් යොමු කරමින් ද්විපාර්ශ්වික වශයෙන් වැදගත් වන ආරක්ෂක අවශ්‍යතා, හමුදා තාක්ෂණයන්, පර්යේෂණ සහ නව නිපැයුම් යන කරුණු පිළිබඳව සාකච්ඡා කරන ලදී. මේජර් ජෙනරාල් ගුණරත්න ප්‍රදර්ශනය සදහා සහභාගී වූ රුසියාවේ ඉහළ පෙළේ ආරක්‍ෂක දූත පිරිසක් ඇතුළු විදෙස් හමුදා ප්‍රධානීන් කිහිප දෙනෙකු සමඟද සාකච්ඡා පැවැත්වීය. මේජර් ජෙනරාල් ගුණරත්නගේ නායකත්වයෙන් යුත් ශ්‍රී ලංකා දූත පිරිසට ප්‍රදර්ශන කුටි නැරඹීමට අවස්ථාව සැලසිණි. එහිදී විශ්ව විද්‍යාල සහ වෙනත් ආයතනයන්හී තාක්ෂණික විශේෂඥයින් විසින් නිෂ්පාදනය කරන ලද නවීන මිසයිල, සබ්මැරීන, රොබෝ වරුන්, වාහන, අවි ආයුධ සහ ඇතුළු විවිධ නවෝත්පාදනයන් සමීපව අධ්‍යනය කල අතර ප්‍රදර්ශනයට තබා ඇති අවි ආයුධ සහ දියුණු තාක්‍ෂණික උපකරණ සහ ඒවා නිෂ්පාදනය කර ඇති ආකාරය සහ සංයුතිය පිළිබඳ වැඩි දුරටත් අවධානය යොමු කරන ලදී. ඉන්දීය ‘DEFEXPO’ ප්‍රදර්ශනය අනාගත ආරක්ෂක තාක්‍ෂණය සඳහා සහ ලෝක ආරක්ෂක සමාගම්වලට ඔවුන්ගේ ගොඩබිම, මුහුදු සහ ගුවන් හැකියාවන් එකම ප්‍රදර්ශනයකදී ප්‍රදර්ශනය කිරීමට අවස්ථාව සැලසෙන විශාලතම ප්‍රදර්ශනයකි."
    },
    {
        "content": "රුසියානු ජනරජ භූමි මෙහෙයුම් ප්‍රධානී ඔලෙග් සල්යුකොව් (Oleg Salyukov) වසර 45 ක සේවා කාලයක් සපුරා ඇති මෙන්ම පදක්කම් 09 කින් පිදුම් ලබා ඇති ජ්‍යෙෂ්ඨ නිලධාරියෙකු වන අතර ශ්‍රී ලංකා වැඩබලන ආරක්‍ෂක මාණ්ඩලික ප්‍රධානී මෙන්ම යුද්ධ හමුදාධිපති ලුතිනන් ජෙනරාල් ශවේන්ද්‍ර සිල්වා සිදුකරන ලද ආරාධනයක් මත හෙට (3) දින පස්දින සංචාරයක් සඳහා දිවයිනට සම්ප්‍රාප්ත වීමට නියමිතය. මෙම සංචාරය සඳහා එම ජ්‍යෙෂ්ඨ නිලධාරි සමඟින් තවත් ජ්‍යෙෂ්ඨ නිලධාරින් තිදෙනෙකු හා  ඔලෙග් සලියුකොව් මහත්මිය ද සහභාගී වේ. මෙම සංචාරය අතරතුර දී මෙම නියෝජිතයින් අතිගරු ජනාධිපතිතුමන් හමුවීම, අගමැතිතුමන් හමුවීම, වැඩබලන ආරක්‍ෂක මාණ්ඩලික ප්‍රධානී මෙන්ම යුද්ධ හමුදාධිපති ලුතිනන් ජෙනරාල් ශවේන්ද්‍ර සිල්වා හමුවීම, නාවික හා ගුවන් හමුදාධිපතිවරුන් හමුවීම, ජයවර්ධනපුර යුද්ධ හමුදා ස්මාරකයට පුෂ්පෝපහාර දැක්වීම, සපුගස්කන්ද ආරක්‍ෂක සේවා අණ හා මාණ්ඩලික විද්‍යාලය නිරීක්‍ෂණය ආදී විශේෂ කර්තව්‍යයන් රැසක් සිදුකිරීමට නියමිතය. මෙම ජ්‍යෙෂ්ඨ යුද්ධ හමුදා නිලධාරි වෙත වඩාත් ගෞරවයක් හිමිකර දෙමින් පෙබරවාරි මස 04 දින නිදහස් චතුරස්‍රයේ දී පවත්වනු ලබන 72 වන නිදහස් දින පෙළපාලියෙහි විශේෂිත අමුත්තෙකු ලෙස සහභාගී වීමට ද ශ්‍රී ලංකාව මඟින් අවස්ථාව ලබා දී ඇත. ශ්‍රී ලංකාව හා රුසියාව අතර සබැඳියාව වසර 62 ක් පුරා දිවයන අතර මෙම සම්බන්ධතාවය මූලිකවම 1957 පෙබරවාරි මස 19 දින ස්ථාපිත වන ලදී. දෙරට අතර ද්වීපාර්ශ්වික සබඳතා බොහෝමයක් බොහෝ ක්ෂේත්‍ර වටා නිර්මාණය වී ඇති අතර ඒ තුලින් ආර්ථිකමය සංවර්ධනයක් සහ ශක්තිමත් ආර්ථික පදනමකට මංපෙත් සකසයි. එමෙන්ම දෙරට අතර අධ්‍යාපන, සමාජමය, සංචාරක කර්මාන්තය හා මත්ස්‍ය කර්මාන්තය ආදී ක්ෂේත්‍රයන් හී මනා සම්බන්ධතාවයක් ඇත්තේය."
    },
    {
        "content": "කොරෝනා වෛරසය පිළිබඳව කටකතා පතුරවන හා නොමඟ යවන තොරතුරු පළ කරන සමාජ මාධ්‍ය ජාල සහ වෙනත් ඩිජිටල් මාධ්‍ය වෙබ් අඩවි හරහා පළකරන අයවළුන්ට එරෙහිව නීතිමය පියවර ගැනීමට ආරක්‍ෂක අමාත්‍යාංශය තීරණය කර තිබේ. කොරෝනා වෛරසය පැතිරීම පාලනය කිරීම සඳහා මේ වන විට  රජය ගෙන යන ප්‍රයත්නය අතරතුර නොසන්සුන්කාරී වාතාවරණයක් ඇති කිරීම සඳහා ඇතැම් පුද්ගලයින් සහ කණ්ඩායම් විසින් කරන ලද අසත්‍ය සහ නොමඟ යවන ප්‍රකාශ සම්බන්ධයෙන් අමාත්‍යාංශයට සහ පොලීසියට මහජනයාගෙන් පැමිණිලි කිහිපයක් ලැබීමෙන් පසු අමාත්‍යාංශය මෙම තීරණය ගෙන තිබේ. “COVID -19 පැතිරීම පාලනය කිරීම සඳහා රජය විසින් අවශ්‍ය සියලු පියවර ගෙන තිබෙනවා මෙම අර්බුදකාරී තත්වය තුළ අපේ ජනතාවගේ ජීවිත වෛරසයෙන් ආරක්ෂා කර ගැනීම සඳහා මුළු රටම එක්සත් විය යුතුයි . ඇතැම් පාර්ශවයන් සහ පුද්ගලයින් ජනතාව නොමඟ යැවීම සඳහා කටකතා පතුරවන ආකාරය දැකීම අතිශයින්ම කණගාටුවට කරුණක් ” ආරක්‍ෂක ලේකම් මේජර් ජෙනරාල් (විශ්‍රාමික) කමල් ගුණරත්න පැවසීය. සමාජ මාධ්‍ය ජාලවල ව්‍යාජ හා නොමග යවන සුළු තොරතුරු පළ කරන එවැනි පුද්ගලයින්ගේ හැසිරීම රජය නොඉවසන බව ඔහු පැවසීය. “පොලීසිය ඔවුන්ට එරෙහිව නීතිමය පියවර ගනු ඇත,” ආරක්‍ෂක ලේකම් පැවසීය. තමන්ගේ ෆේස්බුක් ගිණුම්වලින් ව්‍යාජ හා නොමග යවන සුළු පළකිරීම් ප්‍රසිද්ධියට පත්  කළ පුද්ගලයින් දෙදෙනෙකු දැනටමත් අත්අඩංගුවට ගෙන ඇති බව පොලිස් මාධ්‍ය ප්‍රකාශක පොලිස් අධිකාරි ජාලිය සේනාරත්න defence.lk වෙත පැවසීය. පොලිස් මාධ්‍ය ප්‍රකාශකවරයාට අනුව, 2007 පරිගණක අපරාධ පනතේ අංක 24 යටතේ, සමාජ මාධ්‍ය ජාලා හරහා කටකතා සහ අසත්‍ය තොරතුරු පතුරුවා හැරීම හෝ සංසරණය කිරීම සම්බන්ධයෙන් එම පුද්ගලයන්ට උපරිම වශයෙන් වසර පහක සිර දඬුවමක් නියම කෙරේ."
    },
    {
        "content": "පිලිපීන නාවික හමුදාවට අයත් ‘රමොන් අල්කරාස්’ ‘Remon Alcaraz’ සහ ‘ඩවාවෝ ඩෙල්සූර්’ ‘Davao Delsur’ යන නෞකාවන් දෙක දින තුනක සුහද සංචාරයක් සදහා අද (ජනවාරි 26) දින කොළඹ වරායට ළගා විය මෙම නෞකාවන් දෙක ශ්‍රී ලංකා නාවික හමුදාව විසින් නාවික හමුදා සම්ප්‍රදායානුකූලව පිළිගන්නා ලදී. නෞකාවන් දෙකෙහි මෙහෙයුම් අණදෙන්නා වන කර්නල් නොඑල් ඩි බෙලෙරන් (Noel De Belaran) සංචාරක පිලිපීන නෞකාවන් දෙකෙහි අණදෙන නිලධාරීන් දෙදනා වන කපිතන් ෆ්‍රැන්සිස්කෝ ලුවිස් (Francisco Luis) කොමාණ්ඩර් හෝමර් ඩි ගොන්සාලෙස් (Homer D Gonzales) සහ අනෙකුත් නිලධාරීන් පිරිස බටහිර නාවික විධාන මූලස්ථානයේදී බටහිර නාවික විධානය භාර ආඥාපති රියර් අද්මිරාල් සුමිත් වීරසිංහ මහතා හමුවුහ. දෙපාර්ශවය අතර අන්‍යොන්‍ය වශයෙන් වැදගත් වන කරුණු පිළිබඳව සුහද සාකච්ඡාවක් පැවැත්වූ අතර එම අවස්ථාව සනිටුහන් කරනු වස් සමරු සිහිවටන හුවමාරුවක්ද සිදුවිය. නෞකාවන් මෙරට තුළ රැදී සිටින තෙදිනක කාල සීමාව තුළ නෞකාවේ කාර්ය මණ්ඩලය ශ්‍රී  ලංකා නාවික හමුදාව විසින් සංවිධානය කරනු ලබන සුහද ක්‍රීඩා තරඟ, සංස්කෘතික වැඩසටහන්, දිව‍යිනේ වැදගත් ස්ථානයන්හි සංචාරයන් සිදු කිරීම ඇතුළු වැඩසටහන් කිහිපයක් සඳහා සහභාගී වීමට නියමිත අතර ජනවාරි 29 වෙනි දින නෞකාව දිවයිනෙන් පිටත්වීමට නියමිතය."
    },
    {
        "content": "ජනතාවට සහ රටට තර්ජනයක් වී තිබෙන COVID-19 වසංගතය පරාජය කිරීම සඳහා දැඩි අධිෂ්ඨානයෙන් රජය සමඟ කටයුතු කරන ලෙස ජනාධිපති ගෝඨාභය රාජපක්ෂ සිය සිංහල හා දෙමළ අලුත් අවුරුදු පණිවුඩයෙන් ජනතාවගෙන් ඉල්ලා තිබේ.  “සමාජ දුරස්ථභාවය පවත්වා ගැනීමේ වැදගත්කම සෞඛ්‍ය විශේෂඥයින් විසින් අවධාරණය කර ඇති බැවින් මෙවර අපට සාමූහිකව අලුත් අවුරුද්ද සැමරීමට නොහැකි වී තිබේ” යනුවෙන් ඔහු සිය පණිවුඩයේ සඳහන් කර තිබේ. සාම්ප්‍රදායික අලුත් අවුරුදු චාරිත්‍ර ඉටු කිරීමේ වැදගත්කම සිහිපත් කරමින් ඔහු සමාජීය දුරස්ථභාවය පවත්වා ගැනීම සඳහා පවුලේ සාමාජිකයන් සමඟ පමණක් සැමරුම් සිදුකිරීමට කටයුතු කරන ලෙස ජනතාවගෙන් ඉල්ලා සිටී. “අලුත් අවුරුදු චාරිත්‍ර ඔබේ නිවෙස්වලට පමණක් සීමාවී ඉටු කිරීමට කටයුතු කරන ලෙස මම ඔබට ආදරයෙන් සිහිපත් කරමි” ජනාධිපති රාජපක්ෂ පවසා ඇත.     දේශයේ අසිරිමත් මහා සංස්කෘතික මංගල්‍යය වන සිංහල සහ දෙමළ අලුත් අවුරුද්ද රටවැසි සියලූ ජනතාවට සාමය, සතුට, සෞභාග්‍යය සපිරි මෙන්ම නිරෝගීමත් කාලපරිච්ජේදයක් වේවා යි මම ප්‍රාර්ථනා කරමි. වාර්ෂික සූර්ය සංක්‍රාන්තියත් සමග එළඹෙන අලුත් අවුරුද්ද සංතෘෂ්ටියේත්, සාමූහිකත්වයේත්, අන්‍යොන්‍ය සබඳතා වර්ධනයේත් සමය ලෙස හැඳින්වේ. එසේ වුවද අනපේක්ෂිත ලෙස ලොව පුරා පැතිර ගිය රෝග කාරකයක් අපේ මාතෘ භූමියට ද පිවිසීම නිසා මුතුන් මිත්තන්ගේ සමයෙහි පවා නොඇසූ තරමේ ආපදාවකට අපි දැන් මුහුණ පා සිටිමු. එහෙයින් සාමූහික උත්සව මෙවර පැවැත්විය නොහැකි වන්නේ සමාජ දුරස්ථභාවය පවත්වා ගැනීමේ අවශ්‍යතාව සෞඛ්‍ය විශේෂඥයන් විසින් දැඩිව අවධාරණය කර ඇති බැවිනි. රටට සහ ජාතියට එල්ල වන ඕනෑම අභියෝගයකට මුහුණ දීමට ස්වේච්ඡාවෙන් ඒකරාශී වන ජනතාවක් ලෙස මේ උත්සව සමයේදී ද සමාජ දුරස්ථභාවය පවත්වා ගනිමින් රෝග කාරකය පැතිර යාම වැළැක්වීමට කැපවන මෙන් ඔබගෙන් ඉතා ඕනෑකමින් ඉල්ලා සිටිමි. සොබාදහමේ සුන්දරත්වයෙන් පැහැපත් වන අලුත් අවුරුදු සමය, මිනිසා පරිසරය සහ ස්වභාවධර්මය වන්දනා කිරීමේ උළෙලකි. දැන් අප එළැඹ සිටින්නේ සොබාදහම සමග බද්ධ වීමේ අවශ්‍යතාව වඩාත් දැනෙන මෙහොතකය. චිරාත් කාලයක් තිස්සේ අප ඉමහත් ගෞරවයෙන් සහ උනන්දුවෙන් ඉටු කළ අලුත් අවුරුදු චාරිත්‍ර වාරිත්‍ර, විශේෂයෙන් සුභ මොහොතට නිවැසියන් සියලු දෙනා එක්ව ලිප ගිනි මෙලවීම, කිරි ඉතිරවීම, නැකතට ආහාර අනුභවය සහ සාම්ප්‍රදායික ගණුදෙනු ආදිය පවුලේ අය පමණක් එක්ව සිදු කිරීමට මෙවර කටයුතු කිරීම සුදුසුය. අලුත් අවුරුදු සතුටෙහි සැබෑ හිමිකරුවන් අපේ කුඩා දූ පුතුන්ය. මෙවර අලුත් අවුරුදු සැණකෙලිවලට සීමා පැනවී ඇති නමුදු දරුවන්ට අවුරුදු සතුට භුක්ති විඳීමට අප අවස්ථාව සැලසිය යුතුය. එබැවින්, ඔබ නිවසේ රැඳී සිටිමින් අවුරුදු චාරිත්‍ර වාරිත්‍ර ඉටු කොට දරුවනට අවුරුදු අසිරිය විඳ ගැනීමට ඉඩ දෙන මෙන් මම සෙනෙහසින් ඔබට සිහිපත් කරමි. ජනතාවත්, රටත් මුහුණපා ඇති වසංගත උවදුර ජයගැනීමට තිර අධිෂ්ඨානයෙන් අත්වැල්බැඳගැනීම අපේ අලුත් අවුරුදු ප්‍රාර්ථනා අතරට එක් කර ගනිමු. ඔබ සැමට සුභ අලුත් අවුරුද්දක් වේවා ! ගෝඨාභය රාජපක්ෂ   ශ්‍රී ලංකා ප්‍රජාතාන්ත්‍රික සමාජවාදී ජනරජයේ ජනාධිපති"
    },
    {
        "content": "අලුතෙන් වාර්තා වූ රෝගීන් 9 දෙනෙකු ඇතුළුව සම්පූර්ණ තහවුරු කරන ලද COVID-19 අසාදිත රෝගීන් අද දක්වා 50 දක්වා ඉහළ යාමත් සමග, වේගයෙන් පැතිරෙන කොරෝනා  වෛරසය වැළැක්වීම සඳහා රජය විසින් ප්‍රකාශයට පත් කරන ලද නිවාඩු දිනවල විනෝද  චාරිකා සහ වන්දනා චාරිකා වලට සහභාගී වීමෙන් වළකින ලෙස රජය මහජනතාවගෙන් ඉල්ලා සිටී. COVID-19 පැතිර  යාම වැළැක්වීමේ ජාතික ක්‍රියාන්විත  මධ්‍යස්ථානයේ (NOCPCO) පැවති මාධ්‍ය හමුවකදී, යුද හමුදාපති සහ COVID-19 පැතිර  යාම වැළැක්වීමේ ජාතික ක්‍රියාන්විත  මධ්‍යස්ථානයේ   ප්‍රධානී ලුතිනන් ජෙනරාල් ශවේන්ද්‍ර සිල්වා මහතා පැවසුවේ COVID-19 පැතිරීම පාලනය කිරීමට අවශ්‍ය සියලු ක්‍රියාමාර්ග රජය විසින් ගෙන ඇති බවයි. මේ වන විට ඉන්දියාවේ සිටින ශ්‍රී ලාංකික බැතිමතුන් පිරිසට නැවත රට බලා ඒමට පහසුකම් සලසන බවත් ඔවුන්ව  නිරෝධායන මධ්‍යස්ථාන වෙත යොමු කරන බවත් ඔහු පැවසීය.  “අපි ඉල්ලා සිටිනවා සියලු විදේශිකයන් ගෙන් COVID-19 පැතිරීම වැලැක්වීම සඳහා සංචාරයන්හි යෙදීම සීමා කරන ලෙසත්, එමෙන්ම හෝටල්කරුවන්ගෙන් ,ආපනශාලා හිමියන්ගෙන් සහ විදේශිකයන් පදිංචිව සිටින ආයතනවල හිමිකරුවන්ගෙන් විදේශිකයන්ව ඒ පිළිබඳව දැනුවත් කරන ලෙසත්,”යැයි ඔහු පැවසීය. දින 14 ක කාලයකට නිරෝධායනයකට භාජනය වූ ආසාදිත බවට සැකකෙරෙන පුද්ගලයින්  2,287 දෙනා අතුරින්  21 දෙනෙකු විදේශිකයන් වන අතර ඉන් 19 දෙනෙකු අසාදිත බවට  පරීක්ෂන වලින් තහවුරු වී  ඇති බව ලුතිනන් ජෙනරාල් සිල්වා  පැවසීය.  “මෙම රෝගය අසාදිත වූ  පුද්ගලයින්ගෙන් බහුතරයක්  ශ්‍රී ලංකාවට පැමිණීමට පෙර ආසාදනය වී තිබුණි. විදේශ රටවලින් දිවයිනට පැමිණි පුද්ගලයින් නිවාස නිරෝධායන ක්‍රියාවලියට ඇතුලත් කර ගැනීම සඳහා  ළඟම ඇති පොලිසියේ ලියාපදිංචි වන ලෙස රජය ඉල්ලා සිටී” ඔහු පැවසුවේ 4000 ට වැඩි පිරිසක් දැනටමත් පොලිසියේ ලියාපදිංචි ඇති බව ද පවසමිනි. සෞඛ්‍ය සේවා අමාත්‍යාංශයේ පූර්වාරක්ෂාවන් පැහැදිලි කරමින් සෞඛ්‍ය සේවා අධ්‍යක්ෂ වෛද්‍ය අනිල් ජාසිංහ පවසා සිටියේ දැඩි කොන්දේසි යටතේ PCR (Polymerase Chain Reaction) පරීක්ෂණය පැවැත්වීමට පෞද්ගලික රෝහල්වලට අවසර දීමට රජය තීරණය කර ඇති බවයි.  “අවසරලත් පෞද්ගලික රෝහල් විසින් පැය 24 ක් තුළ පරීක්ෂණ ප්‍රතිඵල  තම ගනුදෙනුකරුවන්ට ලබා දීම අනිවාර්ය වේ. මෙම පරීක්ෂණය රුපියල් 6,000 ක මුදලකට ට ලබා දිය  යුතු අතර එය පෞද්ගලික රෝහල්වල පවත්වනු ලබන පරීක්ෂණයකට රජය විසින් ප්‍රකාශයට පත් කරන ලද මිලයි.” ඔහු පැවසීය. සෞඛ්‍ය අමාත්‍ය පවිත්‍රා වන්නිආරච්චි පවසා සිටියේ සාමාන්‍ය ජනතාවට අනවශ්‍ය දුෂ්කරතා ඇති කරන බැවින් lockdown (ආරක්ෂක හේතුන් මත සියළු ආයතනයන් තුල ක්‍රියාකාරකම් සීමා කිරීම හෝ  නැවත්වීම) කිරීම සදහා රජයට කිසිදු සැලසුමක් නොමැති බවයි.  “කොරෝනා වෛරසය ආසාදිත පුද්ගලයින්ට ප්‍රතිකාර කිරීම සඳහා විශේෂඥ වෛද්‍ය දැනුම සහ පහසුකම් සුදානම් කිරීමට අමතරව දිස්ත්‍රික්ක කිහිපයක රෝහල් 12 ක් මේ වන විට සුදානම් කර තිබේ.” ඇය පැවසීය. මේ අතර, අද සවස 4.30 සිට පුත්තලම් දිස්ත්‍රික්කයේ සහ මීගමුව කොච්චිකඩේ ප්‍රදේශයේ සංචාරයන් සහ ගමන්බිමන් තහනම් කිරීම සඳහා පොලීස් ඇඳිරි නීතිය පනවා ඇත.. ඒ අනුව පුත්තලම,ආණමඩුව,කල්පිටිය,කරුවලගස්වැව, මුන්දලම, නවගත්තේගම,පල්ලම, වනාතවිල්ලුව, උඩප්පුව,නොරොච්චෝලය  සහ පුත්තලම් කොට්ඨාශයේ සාලියවැව පොලිස් බලප්‍රදේශයටද පොලිස් ඇඳිරි නීතිය පැනවේ. මීට අමතරව, හලාවත පොලිස් කොට්ඨාශයේ හලාවත, දංකොටුව, කොස්වත්ත, මාදම්පේ, මාරවිල, වෙන්නප්පුව සහ ආරච්චිකට්ටුව යන පොලිස් බලප්‍රදේශවලටද  ද ඇඳිරි නීතිය පනවනු ඇත."
    },
    {
        "content": "මාර්තු 1 සිට 15 දක්වා එක්සත් රාජධානිය, ඉරානය, ඉතාලිය සහ දකුණු කොරියාව ඇතුළු යුරෝපීය රටවලින් පැමිණි සියලුම ශ්‍රී ලාංකිකයින් ළඟම ඇති පොලිස් ස්ථානයේ වහාම ලියාපදිංචි වන ලෙස හෝ පොලිසියට දැනුම් දෙන ලෙස ආරක්‍ෂක අමාත්‍යාංශය ඉල්ලා සිටී. ආරක්‍ෂක ලේකම් මේජර් ජෙනරාල් (විශ්‍රාමික) කමල් ගුණරත්න ඔවුන්ගේ සහය පතමින්  කියා සිටියේ කොරොනා වයිරස් රෝගයෙන් රටේ ජනතාව ආරක්‍ෂා කිරීම සඳහා මෙය සිදුකළ බවයි. “කොරියාවේ සහ ඉතාලියේ සිට ශ්‍රී ලංකාවට ආපසු පැමිණි මගීන් 170 කට වැඩි පිරිසක් නිරෝධායන ක්‍රියාවලියට සහභාගී වීමකින් තොරව සිය පවුල් සමඟ ජීවත් වෙනවා. පූර්වාරක්‍ෂක පියවරක් විදිහට, කොරෝනා වයිරසය තවදුරටත් පැතිරීම වැළැක්වීම සඳහා ඔවුන්ගෙන් ආසාදිත රෝගීන් හඳුනාගැනීමට පරීක්‍ෂණ ක්‍රියාවලියට ඔවුන්ව ඇතුළත් කළ යුතුයි.” ඔහු පැවසීය. දින 14 නිරෝධායන ක්‍රියාවලියකට භාජනය නොවූ අය 119 අමතා ඔවුන්ගේ තොරතුරු පොලීසියට දැනුම් දිය යුතුය. “කොරෝන වෛරසයෙන් පීඩාවට පත් රටවලින් පැමිණි නිරෝධායන මග හැර සැඟවි සිටින මගීන්, ඔවුන්ට ගෘහස්ථව රැඳී සිටීමෙන් තම නිවෙස්වල නිරෝධායනය වීම සඳහා අවශ්‍ය උපදෙස් ලබාදීම සඳහා ඔවුන්ගේ තොරතුරු අදාල ප්‍රදේශවල සිටින පොලිසියට සහ ශ්‍රී ලංකා යුද හමුදා සෙබළුන්ට ලබාදිය යුතුයි” ආරක්‍ෂක ලේකම් පැවසුවේය. කොරෝනා වයිරසයෙන් ආසාදිත රටවලින් පැමිණි පුද්ගලයින් තමන් එක්සත් රාජධානිය, කොරියාව, ඉරානය සහ ඉතාලිය ඇතුළු යුරෝපීය රටවලින් ආපසු පැමිණි බව ප්‍රකාශ කිරීමට ඉදිරිපත් වන ලෙස මේජර් ජෙනරාල් ගුණරත්න මහතා ඉල්ලා සිටියේ ජනතාව මෙය පැතිරීම වැලැක්වීම සඳහා රජය දරණ උත්සාහයට සහාය දීම අවශ්‍ය බව පවසමිනි. “ඔවුන් නිරෝධායන මධ්‍යස්ථාන වෙත ගෙන නොයනු ඇති අතර මහජන සෞඛ්‍ය පරීක්‍ෂකවරුන්ගේ සහාය ඇතිව ඔවුන්ගේ නිවෙස්වල නිරෝධයනය සිදු කරනවා” ඔහු සහතික විය. ඔවුන් තවදුරටත් එම ඉල්ලීමට අවනත නොවන්නේ නම්, ඔවුන්ට එරෙහිව පොලිසිය විසින් නිරෝධායන හා රෝග වැළැක්වීමේ ආඥා පනත යටතේ නීතිමය පියවර ගනු ඇත."
    },
    {
        "content": "සමස්තයක් ලෙස  COVID-19 පැතිරීම  පාලනය කර ගැනීමට ශ්‍රී ලංකාවට හැකි වී තිබෙන බව ජනාධිපති ගෝඨාභය  රාජපක්ෂ පැවසීය. ඔහු මෙම ප්‍රකාශය සිදු කළේ බදාදා (අප්‍රේල් 29) දින කොළඹ පිහිටි ශ්‍රී ලංකා චීන තානාපති කාර්යාලයේ වැඩබලන චීන තානාපති හු වෙයි (Hu Wei) වෙත වෛරස් තත්ත්වය සදහා  ශ්‍රී ලංකාව දක්වන ප්‍රතිචාරය පැහැදිලි කරමිනි. පසුගිය දින කිහිපය තුළ හදිසියේම ආසාදිතයින් වැඩිවීමට හේතු පැහැදිලි කළ ජනාධිපතිවරයා ඒ සඳහා කඩිනම් පියවර ගෙන ඇති බව පැවසීය. වැඩබලන තානාපති හු වෙයි ජනාධිපතිවරයා සමඟ සුහද සාකච්ඡාවක නිරත විය. රබර් සහල් ගිවිසුමේ සිට චීනය ශ්‍රී ලංකාවට ලබා දුන් සහයෝගය සිහිපත් කළ ජනාධිපති රාජපක්ෂ, ත්‍රස්තවාදී ගැටුම් හා පශ්චාත් ගැටුම් සාමය තුල මෙරට සංවර්ධන ක්‍රියාදාමය අතරතුර චීනය ශ්‍රී ලංකාව සමඟ සිටි බව සිහිපත් කළේය. මෙම අවස්ථාව සදහා ජනාධිපති ලේකම් පී.බී. ජයසුන්දර සහ චීන තානාපති කාර්යාලයේ දේශපාලන අංශයේ ප්‍රධානි ලූඕ ද එක්ව සිටියහ."
    },
    {
        "content": "අතීතයේ ඇති වූ දුෂ්කර හා අභියෝගාත්මක කාලයන් ජයගත් අත්දැකීම් සහිත ශ්‍රී ලංකාව නිසැකවම COVID - 19 ට එරෙහි සටන ජය ගන්නා බව ජනාධිපති ගෝඨාභය රාජපක්ෂ පැවසීය. අන්තර්ජාතික කම්කරු දිනය නිමිත්තෙන් පණිවුඩයක් නිකුත් කරමින් ජනාධිපතිවරයා පවසා සිටියේ COVID-19 බලපෑම නිසා ඇති වූ අභියෝග හමුවේ වැඩකරන ජනතාව සිදුකරන අසීමිත පරිත්‍යාගයන් වෙනුවෙන් තම ගෞරවය දැක්වීමට තමා මෙය අවස්ථාවක් කර ගන්නා බවයි. ඉතිහාසය පුරාම අප මුහුණ දුන් හා ජයගත් අභියෝග බොහෝය. එවැනි සෑම අවස්ථාවකම රටේ ප්‍රමුඛස්ථානයටම ඒ සදහා  සෘජුවම බලපා ඇත්තේ කම්කරු පන්තිය විසි සිදු කල දායකත්වයයි. ඉතිහාසය පුරාම ඔවුන්ගේ දරාගැනීමේ හැකියාව සහ කැපවීම ඔප්පු කර පෙන්වා ඇති අතර එය සැබවින්ම කම්කරු පන්තියට විශාල ගෞරවයක් වනු ඇත. ජනාධිපති රාජපක්ෂ මහතා පවසා සිටියේ දුෂ්කර තත්වයන් මධ්යයේ වුවද රජය වැඩකරන ජනතාවගේ දෛනික ජීවිතය කඩාකප්පල් වීමට ඉඩ නොදෙන බවයි.   “එවැනි තත්වයක් ඇතිවීමට අප කිසිදු ඉඩක් තබන්නේද නැත. ඒ හා සමානව, වසංගතයේ බලපෑම් අවම කරමින් නිෂ්පාදන හා සේවා අංශවල ක්‍රියාකාරිත්වය සහතික කරමින් ශ්‍රම බලකායේ දෛනික ජීවනෝපාය සුරක්ෂිත කිරීමට අපි පියවර ගන්නවා.” ඔහු සිය පණිවිඩයේ සඳහන් කළේය."
    },
    {
        "content": "දිගින් දිගටම පදනම් විරහිත චෝදනා නගමින් ශ්‍රී ලංකා ආරක්‍ෂක හමුදාවන් පීඩනයට පත් කරන ජාත්‍යන්තර සංවිධානවල සාමාජිකත්වයෙන් ශ්‍රී ලංකාව ඉවත් කරගැනීමට පසුබට නොවන බව ගෝඨාභය රාජපක්‍ෂ ජනාධිපතිතුමන් පැවසීය. “අපේ රටට අසාධාරණයක් වන ආකාරයට යම් කිසි ජාත්‍යන්තර ආයතනයක් හෝ සංවිධානයක් දිගින් දිගටම කටයුතු කරනවානම් එම ආයතනයේ හෝ සංවිධානවල සාමාජිකත්වයෙන් ශ්‍රී ලංකාව ඉවත් කර ගැනීමට මා පසුබට වන්නේ නෑ” ඔහු පැවසීය. එල්ටීටීඊ ත්‍රස්තවාදය පරාජය කිරීමේ ජයග්‍රහණය සනිටුහන් කිරීම සහ වසර 30 ක් පුරා පැවති යුද්ධයේදී ජිවිත පරිත්‍යාගයෙන් සටන් කල සොල්දාදුවන්, නැවියන්, ගුවන් භටයින් සහ පොලිස් නිලධාරීන් සිහිපත් කිරීම වස් සිදුකල 11 වන රණවිරු සැමරුම් දින උළෙලේදී අදහස් දක්වමින් ජනාධිපතිතුමන් තරයේ ප්‍රකාශ කර සිටියේ බලවත් රටවල නායකයන් පවා තම රණවිරුවන්ට එරෙහිව කිසිදු ක්‍රියාමාර්ගයක් ගැනීමට ඉඩ නොදෙන බවයි. “ඒ අයුරින්ම අපි වගේ කුඩා රටක මේ තරම් කැපකිරීම් කල රණවිරුවන් අනවශ්‍ය පරිදි පීඩනයකට සහ හිරිහැරයට පත් කරන්න මා කිසිවිටෙකත් ඉඩ දෙන්නේ නෑ” ඔහු අවධාරණය කළේය.   11 වන රණවිරු සැමරුම් උළෙල අමතා ජනාධිපති අතිගරු ගෝඨාභය රාජපක්ෂ මැතිතුමා කළ සම්පූර්ණ කතාව -2020-05-19 මැයි 19 ශ්‍රී ලාංකීය ඉතිහාසයේ සුවිශේෂි දිනයක්. මීට වසර 11 කට පෙර 2009 මැයි මස 19 දා,  අපි  වසර 30 කට ආසන්න කාලයක් මේ රටට සාපයක්ව තිබූ බෙදුම්වාදී ත්‍රස්තවාදය සහමුලින්ම පරාජය කලා. සේනාධිනායක ලෙස ඒ සඳහා නායකත්වය සැපයූවේ  මහින්ද රාජපක්ෂ ජනාධිපතිතුමා විසිනුයි. ත්‍රස්තවාදය අවසන් කිරීම මගින් ජනතාවට බියෙන් සහ සැකයෙන් තොරව ජීවත් වීමටත්,  තම මානව අයිතිවාසිකම් නිදහසේ  භුක්ති විදිමටත් හැකි වාතාවරණයක් ඇති කර දෙනු ලැබුවා.    වසර 30 ක් වැනි කාලයකට පසු  නිදහස් ස්වාධීන මැතිවරණයක් පැවැත්වීමට සුදුසු වාතාවරණයක් ඇති කර,  ප්‍රජාතන්ත්‍රවාදය තහවුරු කරනු ලැබුවා. මේ රටේ ඕනෑම පුරවැසියෙකුට බාධාවකින් තොරව,  රටේ ඕනෑම තැනක නිදහසේ සැරිසරන්නට හැකි වාතාවරණයක් යලි උදාකර දුන්නා. භීෂණයෙන් වෙලී තිබූ  රටට සාමය උදා කිරීම සඳහා  අපේ රණවිරුවන් හා ඔවුන්ගේ පවුල්  විශාල කැපකිරීමක්, පරිත්‍යාගයක් කලා. යුද්ධය රෝස මල් යහනාවක් නොවෙයි.  විශේෂයෙන්ම නීතිය පිලිනොගන්නා ලෝකයේ බිහිසුනුම  ත්‍රස්තවාදීන් කණ්ඩායමක් සමඟ සටන් කිරීමේදී  රණවිරුවන්ට විවිධ කටුක අත්දැකීම් වලට හා දුෂ්කරතාවන්ට   මුහුණ දෙන්නට සිදුවෙනවා.   ඒ අවුරුදු 30 ඇතුලත, එක් ප්‍රදේශයක නෙමේ, රටේ සෑමතැනකම අසරණ සිවිල් මිනිසුන් මියගියා. මරාගෙන මැරෙන බෝම්බකරුවන්, බස් බෝම්බ, දුම්රිය බෝම්බ, ගොඩනැගිලිවලට බෝම්බ ගැසීම් ආදිය නිසා, මේ රට තුළ විශාල ජීවිත සහ දේපළ  විනාශයක් ඇති වුනා.  මානුෂිය මෙහෙයුමේ අවසාන අරමුණ වුනේ රටට දීර්ඝ කාලීන සාමය උදාකර දීමයි.   රණවිරුවන් කල ඒ සුවිශේෂී කැපකිරීම නිසා අද අපට ඒකීය රටක් තුළ නිදහසේ සහ සාමකාමීව ජීවත්වීම සඳහා අවස්ථාව ලැබී තියෙනවා. බුදු දහමින් පෝෂණය වූ  අපේ රටේ තිබෙන්නේ  සියලූම ආගමිකයන්ට, සියලුම ජාතීන්ට ක්ෂේම භූමියක් වූ පාලන තන්ත්‍රයක්. ඉතිහාසය පුරා මේ රට තුල  සිංහල, ද්‍රවිඩ, මුස්ලිම්, මැලේ, බර්ගර් ආදී  සෑම ජනකොටසකටම සමානව ජීවත්වීමේ අයිතිය තිබුනා.    අන්තවාදීන්ට අවශ්‍ය වන්නේ  අපව බෙදා වෙන් කරන්නටයි. ඔවුන්ගේ අරමුණ ඉටුවුනානම් අපේ ඉතිහාසය වෙනස් වෙනවා. ජනතාව එකිනෙකාට වෛර කරන,  දේශ සීමාවන් සඳහා නිරන්තරයෙන් සටන් කරන, යුධ බිය ජන ජීවිතයේ  කොටසක් බවට වූ, තවත් එක් අවාසනාවන්ත, බෙදුන රටක් බවට ලංකාව පත් වෙනවා.ඒ ව්‍යසනයෙන් රට මුදවාගැනීමේ ගෞරවය, දීර්ඝ කාලයක් මුලුල්ලේ අපේ රටේ සාමය වෙනුවෙන් සටන් කල සියලූම වීරෝධාර රණ විරුවනට ලබා දිය යුතුයි.   දශක 3 ක කාලයක් පුරා මේ ජයග්‍රහණය වෙනුවෙන්  ජීවිත  පරිත්‍යාගයෙන් සටන් කල ජෙනරාල් කොබ්බෑකඩුව, ජෙනරාල් විජය විමලරත්න  ඇතුලු සියලු රණවිරුවන්ව  අප මේ අවස්ථාවේදී ඉතා ගෞරවයෙන් සිහිපත් කරනවා. යුධ හමුදාවේ අවුරුදු 20 ක් සක්‍රීය සේවයේ යෙදුන නිලධාරියෙකු ලෙසත්, පසුව දස වසරක් ආරක්ෂක ලේකම්වරයා ලෙසත්, පුරවැසියෙකු ලෙසත්  අපේ රණවිරුවන් කල කැප කිරීම පිලිබඳව මට ඉතා හොඳ අවබෝධයක් තිබෙනවා. යුද්ධයේ වේදනාව මම හොඳින් හඳුනනවා.  ඒ  නිසා විශාල පරිත්‍යාගයක් කොට සමස්ත ශ්‍රී ලාංකික ජනතාවට සාමය උදා කොට දුන් අපේ රණවිරුවන්ට  හිමි තැන හා ගෞරවය නැතිකිරීමට ගන්නා උත්සාහයන්ට මම කිසිදු ඉඩක් ලබා  දෙන්නෙ නෑ.මගේ රජය යටතේ මේ රටේ වීරෝධාර රණවිරුවන්ගේ ගරුත්වය හැම විටම ආරක්ෂා කරන බව මම ඔබට සහතික වෙනවා. ඔවුන්ගේ අයිතිවාසිකම් හැමවිටම සුරැකීම ජාතික වගකීමක්. ලෝකයේ බලවත් යයි හඳුන්වන රටවල නායකයින් පවා පැහැදිලිවම තමන්ගේ රටේ රණවිරුවන්ට විරුද්ධව කිසිදු ක්‍රියාමාර්ගයක් ගැනීමට ඉඩ ලබා නොදෙන බව ප්‍රකාශ කර තිබෙන  අවස්ථාවක අපි වගේ කුඩා රටක මේ තරම් කැපකිරීම් කල රණවිරුවන් අනවශ්‍ය පරිදි පීඩනයකට පත් කරන්න මා කිසිවිටකත් ඉඩ දෙන්නෙ නෑ. ඒ අනුව අපේ රටට අසාධාරණයක් වන  ආකාරයට යම් කිසි ජාත්‍යන්තර ආයතනයක් හෝ සංවිධානයක් දිගින් දිගටම කටයුතු කරනවානම්  එම ආයතන‍යේ හෝ සංවිධානවල සාමජිකත්වයෙන් ශ්‍රී ලංකාව ඉවත් කරගැනීමට මා කිසිවිටකත් පසුබට වන්නේ නෑ. දශක 3 ක් පුරා බෙදුම්වාදයට එරෙහි සටනට දායකත්වය සැපයු සියලූම රණ විරුවන්ට හා ඔවුන්ගේ පවුල්වලට  අපි මේ අවස්ථාවේ ජාතියේ ප්‍රණාමය පුදකරනවා. රණ විරුවන් විසින් ජීවිත පරිත්‍යාගයෙන් රැක ගත් මේ රට සියලු පුරවැසියන්ට සාමයෙන් සතුටින් හා අභිමානයෙන් ජීවත්විය හැකි සෞභාග්‍යමත් දේශයක් බවට පත් කිරීම  ඔවුන්ට කල හැකි ඉහලම ගෞරවයයි. ඒ  සඳහා ඔබේ උපරිම දායකත්වය ලබාදෙන ලෙස සියලූම දේශ මාමක පුරවැසියන්ගෙන් මේ රණ විරු ස්මාරකය අභියසදී මම ඉල්ලා සිටිනවා. ඔබ සැමට ස්තූතියි තෙරුවන් සරණයි"
    },
    {
        "content": "ශ්‍රී ලංකා ගුවන් හමුදාව විසින් එම්අයි 17 හෙලිකොප්ටරයක් උපයෝගී කරගනිමින් සමුද්‍රීය සෙවුම් සහ මුදාගැනීමේ (SAR) මෙහෙයුමක් ශ්‍රී ලංකා නාවික හමුදාව සමඟ එක්ව සඳුදා (ඔක්තෝබර් 07) දින සිදු කරන ලදී. ගුවන් හමුදා මාධ්‍යට අනුව, ශ්‍රී ලංකා නාවික හමුදාවේ ‘පරාක්‍රමබාහු’ නෞකාව සමඟ කෙරවලපිටිය  මුහුදු ප්‍රදේශයේදී මෙම මෙහෙයුම සිදු කරන ලදී. ගුවන් හමුදා හෙලිකොප්ටරයක් භාවිතා කරමින් මෙවැනි මෙහෙයුමක් සිදු කළ පළමු අවස්ථාවයි. ශ්‍රී ලංකා ගුවන් හමුදා හදිසි ආපදා සහන කණ්ඩායම මීට පෙරද ස්වාභාවික විපත් සහ මුහුදේ දී සෝදිසි හා ගලවා ගැනීමේ මෙහෙයුම් රාශියක් සිදු කර ඇත. තවද, හදිසි ආපදා තත්ත්වයන්හිදී ගුවන් හමුදා නිරීක්ෂණ ගුවන් යානා  මගින් ලබා දෙන තොරතුරු මත ක්ෂණික ප්‍රතිචාර දක්වමින් දිවි ගලවා ගත් අය බේරා ගැනීමටද ක්‍රියාකරයි."
    },
    {
        "content": "රුසියාව සහ ශ්‍රී ලංකාව අතර ද්විපාර්ශ්වික හමුදා  සහයෝගීතාවය  පිළිබඳ සාකච්චාවක් අඟහරුවාදා දින (ඔක්තෝබර් 01) ආරක්‍ෂක අමාත්‍යාංශ ශ්‍රවණාගාරයේදී පැවැත්විණි. දේශීය නියෝජිත පිරිසට අතිරේක ලේකම් (ආරක්‍ෂක) අනුරාධ විජේකෝන් මහතා නායකත්වය දුන් අතර රුසියානු දූත පිරිසට රුසියානු ආරක්‍ෂක අමාත්‍යාංශයේ ප්‍රධාන විදේශ හමුදා සහයෝගිතා අධ්‍යක්‍ෂ මණ්ඩලයේ 5 වන දෙපාර්තමේන්තුවේ ප්‍රධානී කර්නල් මැක්සිම් පෙන්කින් (Colonel Maksim Penkin) මහතා විසින් නායකත්වය දෙන ලදී. ඉදිරි වර්ෂය සඳහා පුහුණුවීම්,හමුදා හුවමාරුවන්, සහාය සහ සංචාරයන් ඇතුළු ද්විපාර්ශ්වික ආරක්‍ෂක සහයෝගිතාවය පිළිබද කරුනු මෙම රැස්වීමේදී සාකච්ඡාවට බඳුන් විය. මෙම සාකච්ඡාව සදහා හමුදා සම්බන්ධතා නිලධාරී බ්‍රිගේඩියර් ටී ජේ කොඩිතුවක්කු සහ ජ්‍යෙෂ්ඨ ත්‍රිවිධ හමුදා නිලධාරීන් සහභාගී විය."
    },
    {
        "content": "ත්‍රස්තවාදය වැළැක්වීමට අවශ්‍ය නීති සංශෝධනය සහ නව නීති පැනවීම කඩිනම් කිරීමට ජනාධිපති ගරු මෛත්‍රීපාල සිරිසේන මැතිතුමා උපදෙස් දෙයි. ජනාධිපතිතුමා මෙම උපදෙස් ලබා දුන්නේ අද (11) පෙරවරුවේ පාර්ලිමේන්තු සංකීර්ණයේ දී පැවැත්වුණු ජාතික ආරක්ෂාව පිළිබඳ ආංශික අධීක්ෂණ කමිටුවේ ප්‍රගති සමාලෝචන රැස්වීමට එක් වෙමිනි. ශ්‍රී ලංකා පාර්ලිමේන්තු ඉතිහාසය තුළ ජනාධිපතිවරයෙකු මෙම කමිටු රැස්වීමකට සහභාගි වූ පළමු අවස්ථාව මෙය වීම විශේෂත්වයකි. මෙහිදී අදහස් දැක්වූ ජනාධිපතිතුමා වැඩිදුරටත් පෙන්වා දුන්නේ ජාතික ආරක්ෂාව පිළිබඳ ගතයුතු තීන්දු තීරණ කිසිසේත් ප්‍රමාද නොකළ යුතු අතර ඒ වෙනුවෙන් ගතයුතු තීන්දු තීරණ එම මොහොතේදී ම නිසි පරිදි ගැනීම ඉතා වැදගත් බවයි. පසුගිය අප්‍රේල් 21 වනදා රටට මුහුණදීමට සිදුවූ ආකාරයේ අභාග්‍යසම්පන්න සිදුවීමක් යළි රට තුළ ඇතිවීමට ඉඩ නොතැබීමට සියලු වගකිව යුතු පාර්ශ්වයන්ගේ කැපවීම ජනාධිපතිතුමා මෙහිදී අවධාරණය කළේය. එමෙන් ම ජනාධිපතිතුමා වැඩිදුරටත් සඳහන් කළේ පාස්කු ඉරිදා ප්‍රහාරය පිළිබඳ පාර්ලිමේන්තු තේරීම්කාරක සභාවට සහභාගීවීමට හෝ නොවීමට තම අභිමතය පරිදි කටයුතු කිරීමට අවස්ථාව පවතින බව නීතිපතිවරයා තමාට දන්වා ඇති බවයි. එහෙත් ජාතික ආරක්ෂාව පිළිබඳ වැදගත්කම සලකා බලමින් සහ ප්‍රජාතන්ත්‍රවාදයට ගරු කරන නායකයෙකු ලෙස ඒ පිළිබඳව ඉදිරි කටයුතු කරන බව ජනාධිපතිතුමා කියා සිටියේ ය. පාස්කු ඉරිදා ප්‍රහාරයෙන් අනතුරුව මන්ත්‍රීවරුන් කණ්ඩායමක් විසින් යෝජනාවලියක් සකස් කර භාරදී තිබෙන අතර එම කරුණු පිළිබඳ අවධානය යොමු කරමින් කඩිනමින් අවශ්‍ය නීති සංශෝධනය සහ නව නීති සම්පාදනය පිළිබඳ සොයා බැලීමේ වගකීම මෙම කමිටුවට පැවරී තිබේ. ජාතික ආරක්ෂාව ප්‍රධාන තේමාව කර ගනිමින් ආගමන හා විගමන කටයුතු, ත්‍රස්තවාදයට මුදල් සැපයීම, වෙබ් ප්‍රකාශ සහ අසත්‍ය ප්‍රචාර, සයිබර් ආරක්ෂාව, අධ්‍යාපන ක්‍රමය ආදි පුළුල් ක්ෂේත්‍ර ගණනාවක් පුරා විහිද යන ප්‍රධාන අංශ 15ක් යටතේ කරුණු සොයා බැලීම මෙහිදී සිදු කෙරෙන අතර එම වාර්තාව නුදුරේ දී ම පාර්ලිමේන්තුව වෙත භාරදීමට නියමිත ය. මෙම කමිටුවේ සභාපතිත්වය පාර්ලිමේන්තු මන්ත්‍රී මලිත් ජයතිලක මහතා විසින් දරනු ලබයි. කථානායක කරූ ජයසුරිය මහතා සහ පාර්ලිමේන්තු මන්ත්‍රීවරුන් වන නිමල් සිරිපාල ද සිල්වා, ඩග්ලස් දේවානන්ද, දයාසිරි ජයසේකර, ලසන්ත අලගියවන්න, අජිත් පී. පෙරේරා, ආශු මාරසිංහ යන මහත්වරුන් ද ආරක්ෂක ලේකම්, ත්‍රිවිධ හමුදාපතිවරුන් ඇතුළු ආරක්ෂක අංශ ප්‍රධානීහු මීට එක්ව සිටියහ. : ජනාධිපති මාධ්‍ය ඒකකය"
    },
    {
        "content": "පොලිස් නිලධාරින් ඇතුළු සියලු රජයේ සේවකයන් වෙත යහපත් මානසිකත්වයකින් යුතුව තෘප්තිමත් සේවාවක නිරතවීමට අවස්ථාව සලසාදීම තම අපේක්ෂාව බව ජනාධිපතිතුමා පවසයි. ජනාධිපති ගරු මෛත්‍රීපාල සිරිසේන මැතිතුමා මේ බව ප්‍රකාශ කළේ පොලිස් නිලධාරින් සඳහා සුබසාධන පහසුකම් වැඩිදියුණු කිරීමේ අරමුණ පෙරදැරිව ඉදිකරන ලද මරදාන තනිකඩ භට නිවාස සංකීර්ණය විවෘත කිරීමේ අවස්ථාවට අද  පස්වරුවේ එක් වෙමිනි. මෙහිදී අදහස් දැක්වූ ජනාධිපතිතුමා වැඩිදුරටත් කියා සිටියේ සියලු රාජ්‍ය නිලධාරින්ට රාජකාරීමය වශයෙන් මෙන්ම පෞද්ගලික ජීවිතය සාර්ථක කර ගැනීම සඳහා ද අවශ්‍ය පහසුකම් සැපයීම තුළින් උපරිම සහ ඵලදායි මහජන සේවාවක් ජනතාවට හිමිවන බවයි. පොලිස් දෙපාර්තමේන්තුවේ පහළ ශ්‍රේණිවල නිලධාරින්ගේ ගැටලු විසඳීමට තමා විෂය භාර අමාත්‍යවරයා ලෙස පියවර රැසක් ගත් බව සඳහන් කළ ජනාධිපතිතුමා ඔවුන්ගේ උසස්වීම් සහ දීමනා පිළිබඳ ගැටලුවට ද කඩිනමි විසඳුම් ලබාදෙන බව කියා සිටියේය. ඒ සඳහා සුදුසුකම් ලබා ඇති විශාල පිරිස හේතුවෙන් එකවර එම ගැටලුව විසඳීම අසීරු වුවත් කාණ්ඩ 03 ක් යටතේ එම ගැටලුව කඩිනමින් විසදීමට අපේක්ෂා කරන බව ද ජනාධිපතිතුමා පැවසීය. මහල් 10කින් සමන්විත මෙම නිවාස සංකීර්ණය නිලධාරින් 1174 දෙනෙකු හට නවාතැන් පහසුකම් සපයා තිබෙන අතර සියලු පහසුකම්වලින් සමන්විතව ඉදිකර තිබෙන නිවාස සංකීර්ණය සඳහා වැය කර ඇති මුදල රුපියල් මිලියන 350කි. සමරු ඵලකය නිරාවරණය කර නිවාස සංකීර්ණය විවෘත කළ ජනාධිපතිතුමා එහි නිරීක්ෂණ චාරිකාවක ද නිරත විය. මේ අතර පොලිස් නිලධාරින් සඳහා සුබසාධන පහසුකම් වැඩිදියුණු කිරීමේ අරමුණ පෙරදැරිව ඉදිරන ලද මට්ටක්කුලිය වෙරළබඩ විවාහක පොලිස් නිල නිවාස සංකීර්ණය අද විවෘත කෙරුණේ ද ජනාධිපතිතුමා අතිනි. මහල් 11 කින් යුත් මෙම නිවාස සංකීර්ණය විවාහක නිල නිවාස 60කින් සමන්විත අතර පොලිස් පරික්ෂකවරුන් සඳහා නිවාස 18ක් ද, ඉන් පහළ ශ්‍රේණි සඳහා සෙසු නිවාස ද පිරිනමා තිබේ. සියලු පහසුකම්වලින් සමන්විත එම නිවාස සංකීර්ණය සඳහා වැය කර ඇති මුදල රුපියල් මිලියන 407කි. සමරු ඵලකය නිරාවරණය කර එම නිවාස සංකීර්ණය ද විවෘත කළ ජනාධිපතිතුමා එහි නිරික්ෂණ චාරිකාවක නිරත වූ අතර නිවාසලාභියෙකු වෙත යතුර ප්‍රදානය කිරීම ද ජනාධිපතිතුමා අතින් සිදු විය. මෙම අවස්ථාව සනිටුහන් කරමින් නිවාස සංකීර්ණ පරිශ්‍රයේ පැළයක් රෝපණය කිරීම ද ජනාධිපතිතුමා අතින් සිදු කෙරිණි. ආරක්ෂක ලේකම් ජෙනරාල් ශාන්ත කෝට්ටේගොඩ, වැඩ බලන පොලිස්පති සි.ඩී. වික්‍රමරත්න යන මහත්වරුන් ඇතුළු පොලිස් දෙපාර්තමේන්තුවේ ජ්‍යෙෂ්ඨ නිලධාරිහු මෙම අවස්ථාවට එක්ව සිටියහ.  ජනාධිපති මාධ්‍ය ඒකකය"
    },
    {
        "content": "පුපුරණ ද්‍රව්‍ය නිකුත් කිරීමේ දී සිදුවන අක්‍රමිකතා අවම කර ගනිමින්, විධිමත් අයුරින් පුපුරණ ද්‍රව්‍ය බෙදාහැරීමේ ක්‍රමවේදයක් සැකසීම පිළිබඳ සාකච්ඡාවක් ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන් අද (20) දහවල් ජනාධිපති කාර්යාලයේ දී පැවැත්විණි. අවසර නොලත් ගල් වලවල් සහ මසුන් මැරීම සදහා පුපුරණ ද්‍රව්‍ය භාවිත කිරීම හේතුවෙන් සිදුවන විශාල පරිසර හානිය පිළිබදව ද මෙහිදී අවධානය යොමු වූ අතර එම ඉඩ කඩ අහුරාලමින් පුපුරණ ද්‍රව්‍ය බෙදාහැරීම කළමනාකරණය පිළිබඳව සාකච්ඡා විය. එමෙන්ම ජාතික ආරක්ෂාව තහවුරු වන අයුරින් පුපුරණ ද්‍රව්‍ය බෙදාහැරීමේ කටයුතු සිදු විය යුතු බවට ද ජනාධිපතිතුමා උපදෙස් දුන්නේය. පුපුරණ ද්‍රව්‍ය බෙදාහැරීම සඳහා බලපත්‍ර නිකුත් කිරීමට අදාළ සියලු ආයතන විධිමත් සම්බන්ධිකරණයකින් යුතුව කටයුතු කිරීමේ අවශ්‍යතාවය පෙන්වා දුන් ජනාධිපතිතුමා මෙම නව ක්‍රමවේදය සැකසීම පිළිබඳ එම සියලු ආයතනවල අදහස් සහ යෝජනා ලබාදෙන ලෙස දැනුම් දුන්නේය. ජනාධිපති ලේකම් උදය ආර්. සෙනෙවිරත්න, ආරක්ෂක ලේකම් ශාන්ත කෝට්ටේගොඩ යන මහත්වරුන් සහ අමාත්‍යාංශ ලේකම්වරුන් ද, නාවික හමුදාපති වයිස් අද්මිරාල් පියල් ද සිල්වා මහතා ඇතුළු ආරක්ෂක අංශ ප්‍රධානින් ද පුපුරණ ද්‍රව්‍ය නියෝජ්‍ය පාලක ඇතුළු නිලධාරිහු මෙම සාකච්ඡාවට එක්ව සිටියහ. අනුග්‍රහය: ජනාධිපති මාධ්‍ය ඒකකය"
    },
    {
        "content": "කෲර අන්තවාදය පරාජය කිරීමට අවශ්‍යය පියවර ගන්නා අතරම, රටේ වාර්ගික සාමය සහ සන්හිඳියාව ස්ථාපිත කිරීමට ශ්‍රී ලංකාව සමත් වීම ලෝකයේ අනෙක් රටවලටත් සැබෑ පාඩමක් බව ශ්‍රී ලංකාවේ හිටපු ජපාන විශේෂ නියෝජිත යසුෂි අකාෂි මහතා පවසයි. ඒ මහතා මේ බව කියා සිටියේ අද (20) පෙරවරුවේ ජනාධිපති කාර්යාලයේ දී ජනාධිපති ගරු මෛත්‍රීපාල සිරිසේන මැතිතුමා හමු වූ අවස්ථාවේ දී ය. ඊයේ (19) බණ්ඩාරණායක අණුස්මරණ ජාත්‍යන්තර සම්මන්ත්‍රණ ශාලාවේදී පැවති “ජාතික සම්මාන උලෙළ 2019“ හි දී ශ්‍රී ලාංකික සහ පොදුවේ මානව වර්ගයා වෙනුවෙන් සිදු කරන ලද විශිෂ්ට සේවය ඇගැයීම වෙනුවෙන් ශ්‍රී ලාංකික පුරවැසියන් නොවන පුද්ගලයන් සඳහා ප්‍රදානය කරනු ලැබු “ශ්‍රී ලංකා රත්න සම්මානයෙන්“ ජපන් ජාතික යසුෂි අකාෂි මහතා පිදුම් ලැබීය. ශ්‍රී ලංකාවේ සාමය සහ සන්හිඳියාව ඇති කිරීම වෙනුවෙන් අකාෂි මහතා දැරූ නොමඳ උත්සාහය වෙනුවෙන් ජනාධිපතිතුමා ඔහුට මෙහිදී ස්තූතිවන්ත විය. එමෙන්ම ඔහුට ලෝක සාමය තහවුරු කිරීම වෙනුවෙන් ඉදිරියටත් කැප වීමට අවශ්‍යය ශක්තිය ධෛර්ය සහ දීර්ඝායු ලැබේවා යැයි සුභ පැතුම් එක් කළ ජනාධිපතිතුමා පැවසුවේ ජපානය සහ ශ්‍රී ලංකාව අතර මිත්‍රත්වය වර්ධනය කිරීමට එතුමා කළ කටයුතු විශේෂයෙන් අගය කරන බවයි. එමෙන්ම, අකාෂි මහතා ද ජනාධිපතිතුමාටත් ශ්‍රී ලාංකේය මුළු මහත් ජනතාවටත් තමන්ට ලබා දුන් ගෞරවය පිළිබඳ ස්තූතිය පළ කළේය. තවදුරටත් අදහස් දක්වමින් ඔහු කියා සිටියේ, ජපානය සහ ශ්‍රී ලංකාව අතර බොහෝ සමානතා ඇති බවත් බුද්ධාගම දෙරට අතර විශේෂ මිත්‍රත්වය තහවුරු කරන බවත්ය. අග්‍රාමාත්‍ය රනිල් වික්‍රමසිංහ මහතා, ජපන් තානාපති අකිරා සුගියාමා මහතා සහ ජනාධිපති අතිරේක ලේකම් ඇසළ වීරකෝන් මහතා ද මෙම හමුවට සහභාගී විය. අනුග්‍රහය: ජනාධිපති මාධ්‍ය ඒකකය"
    },
    {
        "content": "මුලතිව් ප්‍රදේශයේ පදිංචි අඩු ආදායම්ලාභි පවුල්වල පාසැල් සිසුන් විශාල පිරිසකට පාසල් පාවහන් පරිත්‍යාග කිරීමේ වැඩසටහනක් ශ්‍රී ලංකා යුද හමුදාව සම්බන්ධීකරණය කර තිබුණි. යුද හමුදා මාධ්‍යට අනුව පසුගිය බදාදා දින (සැප්තැම්බර් 04) ඔඩ්ඩුසුඩාන්, කරුප්පඩ්ඩමුරිප්පු ප්‍රදේශයේ පාසල් ළමුන් 147 දෙනෙකු වෙත කරුප්පඩ්ඩමුරිප්පු විද්‍යාලයේ පැවැති උත්සවයකදී නව පාසල් පාවහන් පරිත්‍යාග කර ඇත. යුද හමුදාවේ ඉල්ලීමකට අනුව පෞද්ගලික පරිත්‍යාගශීලියෙකු දැක්වූ අනුග්‍රහය මත අඩු ආදායම්ලාභි පවුල්වල පාසැල් සිසුන් වෙනුවෙන් ශ්‍රී ලංකා යුද්ධ හමුදාවට මෙම සමාජ සුභසාධන වැඩසටහන සිදු කිරීමට හැකි විය. මෙම අවස්ථාවට 64 වන සේනාංකයේ සේනාංකාධිපති මේජර් ජෙනරාල් ඩබ්ලිව්.ඩි.සි.කේ. කොස්තා, 643 වන බලසේනාවේ බලසේනාධිපති සහ 13 වන ශ්‍රී ලංකා ජාතික ආරක්‍ෂක බලමුළුවේ අණදෙන නිලධාරි සහභාගී විය."
    },
    {
        "content": "දින හතරක සුහද සංචාරයක් සදහා බංග්ලාදේශ නාවික හමුදාවේ නෞකාවක් වන ‘සොමුද්‍රා අවිජාන්’ සෙනසුරාදා (සැප්තැම්බර් 07) කොළඹට පැමිණියේය. නාවික හමුදා මාධ්‍යට අනුව කොළඹ වරායට පැමිණි බංග්ලාදේශ නෞකාව ශ්‍රී ලංකා නාවික හමුදාව විසින් නාවික සම්ප්‍රදායානුකූලව පිළිගෙන ඇත. ‘සොමුද්‍රා අවිජාන්’ නෞකාව දිගින් මීටර් 115.2 ක් ද පළල මීටර් 13.1ක් සහ ටොන් 3367.58 ක ධාරිතාවයකින් යුක්තය. මෙම සංචාරයේදී, ශ්‍රී ලංකා නාවික හමුදාව විසින් සංවිධානය කරන ලද ආකර්ෂණිය ස්ථාන නැරඹීම ඇතුළු වැඩසටහන් රැසකට නෞකාවේ කාර්ය මණ්ඩලය සහභාගී වීමට අපේක්ෂා කෙරේ. ශ්‍රී ලංකා නාවික හමුදා නෞකාවක් මතට බංගලාදේශ නාවික හමුදා හෙලිකොප්ටර් යානාවක් ගොඩබෑමේ පුහුණු අභ්‍යාසයක් ද සිදු කිරීමට නියමිතය. අඟහරුවාදා (සැප්තැම්බර් 10) දින මෙම නෞකාව දිවයිනෙන් පිටත්ව යාමට නියමිතය."
    },
    {
        "content": "මොරගහකන්ද මහා වාරි ව්‍යාපෘතියට අයත් අනෙක් මහා ජලාශය වූ කළු ගඟ ජලාශයේ කටයුතු සම්පූර්ණයෙන් අවසන් කර ලබන මාසය වන විට එහි පූර්ණ ප්‍රතිලාභ ගොවි ජනතාවට ලබාදිය හැකි බව ජනාධිපතිතුමා පවසයි. එමෙන් ම ව්‍යාපෘතියට අයත් ප්‍රධාන ඇළ මාර්ග වූ වයඹට ජලය ගෙන යන වයඹ ඇළ, නැගෙනහිරට ජලය ගෙන යන ඉහළ ඇළහැර සහ මිණිපේ ඇළ සංවර්ධන කටයුතු ද මේ වන විට කඩිනමින් සිදුවන බව ජනාධිපතිතුමා සඳහන් කළේය. “මහවැලිය – සංහිඳියාවේ ගංගාව” සහ “95න් පසු මහවැලි” ග්‍රන්ථ ද්විත්වය ජනගත කිරීම වෙනුවෙන් අද (24) පස්වරුවේ කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේ පැවැති උත්සවය අමතමින් ජනාධිපතිතුමා මේ බව ප්‍රකාශ කළේය. මෙහිදී අදහස් දැක්වූ ජනාධිපතිතුමා වැඩිදුරටත් සඳහන් කළේ සතළිස් වසරක් පුරා ක්‍රියාත්මක මහවැලි සංවර්ධන වැඩසටහන මෙරට ජාතික ආර්ථිකයට පුළුල් දායකත්වයක් ලබා දුන්නා සේම එය රටේ හෙට දවස වෙනුවෙන් ක්‍රියාත්මක නිමා නොවන පුනරාගමන ක්‍රියාවලියක් බවයි. මහවැලි දියවරෙන් මහපොළෙව තෙත් කරන එම යෝධ ක්‍රියාන්විතයේ සුවිශේෂි ව්‍යාපෘතියක් වූ මොරගහකන්ද – කළු ගඟ ව්‍යාපෘතිය මුළු මහත් ශ්‍රී ලාංකේය ඉතිහාසයේ ක්‍රියාත්මක වූ සුවිසල් කෘෂිකාර්මික සංවර්ධන ව්‍යාපෘතිය ලෙස දේශයේ ප්‍රගමනය සඳහා නිම කරන්නට ලැබීම තම ජීවිතයේ ලද භාග්‍යයක් බව ද ජනාධිපතිතුමා කියා සිටියේය. මෙම උත්සව සභාව ඇමතූ ජනාධිපතිතුමා වැඩිදුරටත් ප්‍රකාශ කළේ ජලය සහ භූමිය බෙදාගත නොහැකිව මහපොළව ගොවීන්ගේ රුධිරයෙන් තෙත් වූ අවස්ථා තමා ද දැක ඇති බවයි. වියළි කලාපීය ගොවි ජනතාවගේ දීර්ඝ කාලීන ගැටලුවකට විසඳුම් ලබාදෙමින් මොරගහකන්ද කළු ගඟ මහා ව්‍යාපෘතිය ජාතියට දායාද කිරීමට හැකි වූ බව ද ජනාධිපතිතුමා පැවසීය. රජ රට ගොවි ජනතාව වෙනුවෙන් තමා දුටු දීර්ඝකාලීන සිහිනයක් වූ මොරගහකන්ද ව්‍යාපෘතිය යථාර්ථයක් කර ගැනීම වෙනුවෙන් සහ එදා මෙදා මහවැලිය වෙනුවෙන් කැපවී කටයුතු කළ ප්‍රධාන ඉංජිනේරුවාගේ සිට සැලසුම් ශිල්පීන්, තාක්ෂණික ශිල්පීන් මෙන්ම අවසාන කම්කරුවා දක්වා සියලුදෙනාට තම ගෞරවය පුද කිරීමට ද ජනාධිපතිතුමා මෙහිදී කටයුතු කළේය. 95 සිට 2010 දක්වා මහවැලි සංවර්ධන ව්‍යාපාරය ඇසුරේ සිදු කළ අති විශාල වැඩකොටස පිළිබඳ ලේඛනගත ප්‍රකාශනයක් නොමැතිවීමේ අඩුව සපුරාලීමට 95 න් පසු මහවැලිය ග්‍රන්ථය සම්පාදනය කොට තිබෙන අතර කඳුරට, රජරට, උතුරු නැගෙනහිර මතු නො ව අද වයඹත් සිය දියවරින් එක සේ තෙමාලමින් සුවහසක් සිංහල, දෙමළ, මුස්ලිම් ජනතාවගේ සා පවස නිවාලන මහා ගංගාවේ ගමන ‘මහවැලිය – සංහිඳියාවේ ගංගාව’ ග්‍රන්ථය තුළ අන්තර්ගතය. ජල කළමනාකරණයේ විශේෂඥයෙකු සහ 1976 සිට වරින් වර මහවැලියට එක්ව කටයුතු කළ ආචාර්ය එම්.යූ.ඒ. තෙන්නකෝන් මහතා මෙම උත්සවයේ ප්‍රධාන දේශනය සිදු කරන ලදී. ග්‍රන්ථ සම්පාදක මණ්ඩලයේ සභාපති, ශ්‍රී ලංකා පදනම් ආයතනයේ සභාපති, ජනාධිපති නීතිඥ සරත් කෝංගහගේ සහ ග්‍රන්ථ ද්විත්වයේ ප්‍රධාන සංස්කාරක කේ. ආරියතුංග යන මහත්වරුන් ඇතුළු සම්පාදක මණ්ඩලය විසින් මෙහිදී ග්‍රන්ථ ද්විත්වය ජනාධිපතිතුමා වෙත පිළිගැන්වීය. ගාමිණි ජයවික්‍රම පෙරේරා, පී. දයාරත්න, නිමල් සිරිපාල ද සිල්වා, මහින්ද අමරවීර, වීරකුමාර දිසානායක, ශාන්ත බණ්ඩාර යන මහත්වරුන් ඇතුළු මහවැලියට සම්බන්ධව කටයුතු කරන සහ කළ මැති ඇමතිවරු රැසක් ද, ජනාධිපති ලේකම් උදය ආර්. සෙනෙවිරත්න, මහවැලි සංවර්ධන හා පරිසර අමාත්‍යාංශයේ ලේකම් අනුර දිසානායක යන මහත්වරුන් සහ රාජ්‍ය නිලධාරින් විද්වතුන්, කලාකරුවන් විශ්වවිද්‍යාල සිසුන් සහ මහවැලි සහ පරිසර විෂයට සම්බන්ධ වෘත්තිකයින් ඇතුළු පිරිසක් උත්සවයට එක්ව සිටියහ.  ජනාධිපති මාධ්‍ය ඒකකය"
    },
    {
        "content": "රණවිරුවන් දෙදෙනෙකු වෙනුවෙන් විරෝදාර විභූෂණ පදක්කම් ප්‍රදානය කිරීම ජනාධිපති ගරු මෛත්‍රීපාල සිරිසේන මැතිතුමා අතින් අද  පෙරවරුවේ ජනාධිපති කාර්යාලයේ දී සිදු විය. මරණාභිමුඛ වූ අයෙකුගේ හෝ අයවළුන්ගේ ජිවිතය ජීවිත බේරාගැනීමේ හෝ ආරක්ෂා කිරීමේ අරමුණ පෙරදැරි ව ස්වකීය ආත්මාරක්ෂාවට සිදුවිය හැකි උපද්‍රව පිළිබඳ නොතකා ස්වේච්ඡාවෙන් ඉදිරිපත් වී තමා විසින් ම කරන ලද වික්‍රමාන්විත වූ ද, අභිතභාවය ප්‍රදර්ශනය කෙරෙන්නා වූ ද ක්‍රියාවන් උදෙසා යුද, නාවික සහ ගුවන් හමුදාවන්හි නිත්‍ය හා ස්වේච්ඡා බළසේනාවල නියුක්ත සෑම තරාතිරමකම පුද්ගලයන් වෙනුවෙන් සේනාධිනායක විසින් මෙම පදක්කම ප්‍රදානය කරනු ලබයි. 2016 දෙසැම්බර් මස 21 වන දින එරාවුර් සිට මඩකලපුව මහ රෝහල වෙත ගමන් කරමින් තිබු ත්‍රිරෝධ රථයක් එහි රියදුරුට රථය පාලනය කරගත නොහැකිව මඩකලපුව නගරයේ පුඩු පාලම අසල ඇති කලපුවට වැටීමෙන් එහි ගමන්ගත් පුද්ගලයන් සිව් දෙනෙකු ගිලෙමින් සිටිය දී ඔවුන්ගේ ජීවිත බේරා ගැනීම වෙනුවෙන් තම ජීවිතාරක්ෂාව ද නොතකා සිදුකළ වික්‍රමාන්විත වීර ක්‍රියාව වෙනුවෙන් ශ්‍රී ලංකා ගුවන් හමුදාවේ ක්‍රෝප්‍රල් රත්නායක මහතා සහ 2017 මැයි මාසයේ දිවයිනේ ප්‍රදේශ කිහිපයකට බලපෑ අධික ගංවතුර හේතුවෙන් විපතට පත්වූවන් බේරා ගැනීමට සහ සහන සැලසිම සදහා ගුවන් හමුදාව විසින් දියත් කළ ගුවන් මෙහෙයුම් අතරතුර ආරක්ෂිත ආධාරකයෙන් ගිලිහී යාමෙන් සිදුවූ අනතුරින් ජීවිතක්ෂයට පත් වූ බලලත් නිලධාරි වයි.එම්.එස්. යාපාරත්න මහතා වෙනුවෙන් ඒ මහතාගේ බිරිඳ වෙත ද ජනාධිපතිතුමා අතින් පදක්කම් පිළිගැන්විණි. ජනාධිපති ලේකම් උදය ආර්. සෙනෙවිරත්න, ආරක්ෂක ලේකම් ජෙනරාල් ශාන්ත කෝට්ටේගොඩ, ආරක්ෂක මාණ්ඩලික ප්‍රධානී අද්මිරාල් රවින්ද්‍ර විජේගුණරත්න, ගුවන් හමුදාපති එයාර් මාර්ෂල් සුමංගල ඩයස් යන මහත්වරුන් ඇතුළු පිරිසක් මෙම අවස්ථාවට එක්ව සිටියහ.  ජනාධිපති මාධ්‍ය ඒකකය"
    },
    {
        "content": "නව මෙහෙයුම් ත්‍රිත්වයක් යටතේ ශ්‍රී ලංකාවට ලබාදෙන ආධාර තවදුරටත් ඉහළ නංවන බව ලෝක බැංකුවේ දකුණු ආසියානු කලාපීය උප සභාපති හාර්ට්විග් ශේෆර්   මහතා පවසයි. අද   පෙරවරුවේ ජනාධිපති කාර්යාලයේ දී ජනාධිපති ගරු මෛත්‍රීපාල සිරිසේන මැතිතුමා හමු වූ අවස්ථාවේ දී උප සභාපතිවරයා මේ බව සඳහන් කළේය. හදිසි කාලගුණික වෙනස්වීම්වලට මුහුණ දී සිටින කෘෂිකාර්මික ක්ෂේත්‍රය සහ වාරි කර්මාන්තය, පුනර්ජනනීය බලශක්ති, කාලගුණික ප්‍රත්‍යස්ථිත මෙහෙයුම් හා ග්‍රාමීය ප්‍රදේශවල වැව් ප්‍රතිසංස්කරණය සඳහා සහය වීම මෙම නව මෙහෙයුම් ත්‍රිත්වයට ඇතුළත්ය. පාස්කු ඉරිදා ප්‍රහාරය හා ආර්ථිකය කෙරෙහි එහි බලපෑම පිළිබඳව අදහස් දක්වමින් හාර්ට්විග් ශේෆර් මහතා කියා සිටියේ සවිමත් ආර්ථික පදනමක් මත පිහිටා ශ්‍රී ලංකාවට අඛණ්ඩවම ගෝලීය ණය ආධාර ලබා ගැනීමට හැකිවන පරිදි අයවැය පරතරය අවම කර ගැනීම සඳහා ලෝක බැංකුවේ මුල්‍යමය සහය ලබා දෙන බවයි. දීර්ඝ කාලයක් තිස්සේ ශ්‍රී ලංකාවට ලබා දෙන සහයෝගය වෙනුවෙන් මෙහි දී ලෝක බැංකුව වෙත සිය කෘතඥතාවය පළ කළ ජනාධිපතිතුමා අප්‍රේල්   ත්‍රස්ත ප්‍රහාරයෙන් පසු මුහුණු දීමට සිදු වූ අභියෝග ජය ගැනීමට ලෝක බැංකුව විසින් ලබාදුන් සහාය පිළිබඳව ද ස්තුතිපූර්වකව සිහිපත් කළේය. මෙම කනගාටුදායක සිදුවීමෙන් පසු ශ්‍රී ලංකාව කඩිනමින් යථා තත්ත්වයට පත්වීම පිළිබඳ සිය සතුට පළ කළ උප සභාපතිවරයා සඳහන් කළේ සියලු අසීරු අවස්ථාවන්හි ගෝලීය ප්‍රජාව ශ්‍රී ලංකාව සමග එක්ව සිටින බවයි. ලෝක බැංකු කලාපීය ජ්‍යෙෂ්ඨ කළමනාකරුවන්ගේ හමුවේ ප්‍රධානත්වය දැරීමට දිවයිනට පැමිණ සිටින ශේෆර් මහතා මෙහි දී වැඩිදුරටත් සඳහන් කළේ ලෝක බැංකුව සිය වාර්ෂික සැසිය පැවැත්වීමට ශ්‍රී ලංකාව තෝරා ගනු ලැබුවේ පාස්කු ප්‍රහාරයෙන් පසු නැගී සිටීමට ශ්‍රී ලංකාව දරන උත්සහයට සහයෝගය දැක්වීමක් ලෙස බවයි. ශ්‍රී ලංකාව මේ වන විට ඉහළ මධ්‍ය ආදායම් ලබන රටක් බවට පත්ව තිබීම පිළිබඳ සිය සතුට පළ කළ උප සභාපතිවරයා අභියෝග හමුවේ නොසැලී නැගී සිටීමේ ශ්‍රී ලංකාව සතු සුවිශේෂී ගුණාංගයට එය මහඟු සාක්ෂියක් බව ද කියා සිටියේය. ලෝක බැංකුවේ නේවාසික අධ්‍යක්ෂ   අන්තර්ජාතික මූල්‍ය සහයෝගිතාවයේ නේවාසික කළමනාකරු   ජ්‍යෙෂ්ඨ මෙහෙයුම් නිලධාරි   ජනාධිපති ජ්‍යෙෂ්ඨ අතිරේක ලේකම් ඇසල වීරකෝන් යන මහත්ම මහත්මීන් ඇතුළු පිරිසක් මෙම සාකච්ඡාවට එක්ව සිටියහ.  ජනාධිපති මාධ්‍ය ඒකකය"
    },
    {
        "content": "ජාතික ආරක්‍ෂාව පිළිබඳ වෘත්තික උපදේශක මණ්ඩලයක් පිහිටුවීමට ජනාධිපති ගරු මෛත්‍රීපාල සිරිසේන මැතිතුමා පියවර ගෙන තිබේ. ආචාර්ය සරත් අමුණුගම මහතාගේ සභාපතිත්වයෙන් යුත් මෙම වෘත්තික උපදේශක මණ්ඩලයේ සෙසු සාමාජිකයන් ලෙස ජනාධිපති නීතිඥවරුන් වන කාලිංග ඉන්ද්‍රතිස්ස, නයිජල් හැච්, නීතිඥ ජාවිඞ් යුසුෆ්, ආචාර්ය රාම් මාණික්කලිංගම්, ආචාර්ය සුරේන් රාඝවන් යන මහත්වරු කටයුතු කරති. ජාතික ආරක්‍ෂාව පිළිබඳ වෘත්තික උපදේශක මණ්ඩලය පළමු වරට අද   පෙරවරුවේ ජනාධිපති නිල නිවසේ දී ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන් රැස් වූ අතර එහි දී ජනාධිපතිතුමා සඳහන් කළේ තම අදහස් සහ යෝජනා ස්වාධීනව ඉදිරිපත් කරමින් රටේ ජාතික ආරක්‍ෂාව තහවුරු කිරීමට ගෙනයන වැඩපිළිවෙළ ශක්තිමත් කිරීමට මෙම උපදේශක මණ්ඩලය සිය උපරිම දායකත්වය ලබාදෙනු ඇතැයි අපේක්‍ෂා කරන බවයි. මේ අතර ජනාධිපතිතුමා අද දහවල් පෞද්ගලික සංචාරයක් සඳහා එංගලන්තය බලා පිටත්ව ගියේය. ඒ සිය පුතණුවන්ගේ උපාධි ප්‍රදානෝත්සවයට සහභාගී වීම සඳහායි.  ජනාධිපති මාධ්‍ය ඒකකය"
    },
    {
        "content": "ජනාධිපති පරිසර සම්මාන උළෙල -2019 අඟහරුවාදා දින ( ඔක්තෝබර් 29) කොළඹ, නෙළුම් පොකුණ රඟහලේදී ජනාධිපති මෛත්‍රීපාල සිරිසේන මහතාගේ ප්‍රධානත්වයෙන් පැවැත්විණි. ත්‍රිකුණාමලයේ චීන වරාය ශ්‍රී ලංකා ගුවන් හමුදා ඇකඩමිය වෙත ජනාධිපති පරිසර සම්මාන උළෙලේදී පරිසරය සුරැකීමට දායක වූ රාජ්‍ය අංශයේ හොඳම රාජ්‍ය ආයතනය සඳහා වන රන් සම්මානය ප්‍රදානය කරන ලදී. ශ්‍රී ලංකා ගුවන් හමුදා මාධ්‍යයට අනුව, ගුවන් හමුදාව පරිසරය සුරැකීම පිළිබඳ සිය ප්‍රතිපත්තීන් ස්ථාපිත කිරීමෙන් පසුව පරිසර ආරක්ෂාව සඳහා ජනාධිපති රන් සම්මානයක් ලබා ගන්නා ලද පළමු අවස්ථාව මෙයයි. මේ අතර, ශ්‍රී ලංකා නාවික හමුදාවේ “නීල හරිත සංග්‍රාමය” යටතේ නාවික තඨාකාංගණය තුල පිහිටි ත්‍රිකුණාමලය නාවික හා සාගරික විද්‍යාපීඨයේ ක්‍රියාත්මක ව්‍යාපෘතීන්ද ජනාධිපති පරිසර සම්මාන උළෙලේදී ඇගයීමට ලක්විය. මධ්‍යම පාරිසරික අධිකාරිය විසින් සංවිධානය කරන ලද ජනාධිපති පාරිසරික සම්මාන උළෙල මගින් පරිසර හිතකාමී ආකල්ප ප්‍රදර්ශනය කළ සහ තිරසාර භාවිතයන් තුළින් පරිසර දුෂණයෙන් තොර හිතකාමී පරිසරයක් ගොඩනැගීම සඳහා සැලකිය යුතු ප්‍රයත්නයක් දැරූ රාජ්‍ය අංශයේ සංවිධාන, කර්මාන්ත සහ පුද්ගලයින් ඇගයීමට ලක් කෙරේ."
    },
    {
        "content": "ජනතාව අතර සංහිඳියාවට අහිතකර වන අසත්‍ය තොරතුරු,චායාරුප හෝ වීඩියෝ පතුරුවන පුද්ගලයින්ට එරෙහිව නීතිමය පියවර ගනු ලැබේ. වාර්ගික හැඟීම් උසිගන්වන ව්‍යාජ තොරතුරු පැතිරවීමට සම්බන්ධ වූවන් පිළිබඳව බලධාරීන් විසින් සෙවිල්ලෙන් සිටී. එවැනි අපරාධ සම්බන්ධයෙන් වරදකරුවන් බවට පත්වන්නන් හට එරෙහිව නිතිය තදින් ක්‍රියාත්මක කෙරෙනු ඇති බව පොලිස් මාධ්‍ය ප්‍රකාශක පොලිස් අධිකාරී රුවන් ගුණසේකර මහතා පවසයි. ඒ මහතා මේ බව ප්‍රකාශ කලේ අද   දින කොල්ලුපිටිය මාධ්‍ය මධ්‍යස්ථානයේ පැවති මාධ්‍ය හමුවකදීය. ත්‍රස්තවාදී සැකකරුවන් අත්අඩංගුවට ගැනීමට සහ මහජන ආරක්‍ෂාව තහවුරු කිරීම සඳහා ත්‍රිවිධ හමුදාව සහ පොලිසිය එක්ව සෝදිසි මෙහෙයුම් රටපුරා ක්‍රියාත්මක කරමින් සිටි. ඕනෑම ස්ථානයක් සෝදිසි කිරීමට හා ඕනෑම පුද්ගලයෙකු අත් අඩංගුවට ගැනීම සඳහා පවත්නා හදිසි නීති රෙගුලාසි යටතේ ත්‍රිවිධ හමුදාවන් වෙත බලය පවරා ඇත. මෙම මාධ්‍ය හමුව හමුදා මාධ්‍ය ප්‍රකාශක සහ කොල්ලුපිටිය මාධ්‍ය මධ්‍යස්ථානයේ අධ්‍යක්ෂ බ්‍රිගේඩියර් සුමිත් අතපත්තු මහතා ගේ ප්‍රධානත්වයෙන් පැවති අතර ඒ සඳහා ගුවන් හමුදා මාධ්‍ය ප්‍රකාශක ගෲප් කපිතාන් ගිහාන් සෙනෙවිරත්න මහතා ද සහභාගී විය."
    },
    {
        "content": "ජනතාව අතර සංහිඳියාවට අහිතකර වන අසත්‍ය තොරතුරු,චායාරුප හෝ වීඩියෝ පතුරුවන පුද්ගලයින්ට එරෙහිව නීතිමය පියවර ගනු ලැබේ. වාර්ගික හැඟීම් උසිගන්වන ව්‍යාජ තොරතුරු පැතිරවීමට සම්බන්ධ වූවන් පිළිබඳව බලධාරීන් විසින් සෙවිල්ලෙන් සිටී. එවැනි අපරාධ සම්බන්ධයෙන් වරදකරුවන් බවට පත්වන්නන් හට එරෙහිව නිතිය තදින් ක්‍රියාත්මක කෙරෙනු ඇති බව පොලිස් මාධ්‍ය ප්‍රකාශක පොලිස් අධිකාරී රුවන් ගුණසේකර මහතා පවසයි. ඒ මහතා මේ බව ප්‍රකාශ කලේ අද   දින කොල්ලුපිටිය මාධ්‍ය මධ්‍යස්ථානයේ පැවති මාධ්‍ය හමුවකදීය. ත්‍රස්තවාදී සැකකරුවන් අත්අඩංගුවට ගැනීමට සහ මහජන ආරක්‍ෂාව තහවුරු කිරීම සඳහා ත්‍රිවිධ හමුදාව සහ පොලිසිය එක්ව සෝදිසි මෙහෙයුම් රටපුරා ක්‍රියාත්මක කරමින් සිටි. ඕනෑම ස්ථානයක් සෝදිසි කිරීමට හා ඕනෑම පුද්ගලයෙකු අත් අඩංගුවට ගැනීම සඳහා පවත්නා හදිසි නීති රෙගුලාසි යටතේ ත්‍රිවිධ හමුදාවන් වෙත බලය පවරා ඇත. මෙම මාධ්‍ය හමුව හමුදා මාධ්‍ය ප්‍රකාශක සහ කොල්ලුපිටිය මාධ්‍ය මධ්‍යස්ථානයේ අධ්‍යක්ෂ බ්‍රිගේඩියර් සුමිත් අතපත්තු මහතා ගේ ප්‍රධානත්වයෙන් පැවති අතර ඒ සඳහා ගුවන් හමුදා මාධ්‍ය ප්‍රකාශක ගෲප් කපිතාන් ගිහාන් සෙනෙවිරත්න මහතා ද සහභාගී විය."
    },
    {
        "content": "ශ්‍රී ලංකා වෙරළාරක්ෂක බලකාය විසින් පාසල් ළමුන් වෙනුවෙන් දියේ ගිලීම් වළක්වා ගැනීම පිළිබඳව දැනුවත් කිරීමේ වැඩසටහනක් පවත්වා ඇත. වෙරළාරක්ෂක බලකා මාධ්‍යට අනුව ත්‍රිකුණාමලය සිංහල මහා විද්‍යාලයේදී ඔක්තෝබර් 24 වෙනි දින මෙම වැඩසටහන සිදුකෙරිණි. මෑතකදී දියත් කරන ලද ශ්‍රී ලංකා ජාතික දියේ ගිලීම් වැළැක්වීමේ වැඩසටහනට සමගාමීව පැවති මෙම වැඩසටහනට පාසල් සිසුන් 150 දෙනෙකුගෙන් යුත් කණ්ඩායමක් සහභාගී විය. සුදුසුකම් ලත් වෙරළාරක්ෂක බලකා ජීවිතාරක්ෂක උපදේශකයින් විසින් මෙම වැඩසටහන මෙහෙයවන ලදී. දියේ ගිලීම දිවයිනේ සිදුවන මරණයන් සඳහා බලපාන දෙවන ප්‍රධාන කරුණයි. ශ්‍රී ලංකා වෙරළාරක්ෂක බලකායේ මූලිකත්වයෙන් ජලයෙන් සිදුවන අනතුරු වළක්වා ගැනීම සඳහා ජීවිතාරක්ෂාව සහ අනුගමනය කල යුතු නිසි ක්‍රමවේදයන් පිළිබඳව මහජනතාව, විශේෂයෙන්ම වෙරළබඩ ප්‍රජාව සහ පාසල් ළමුන් දැනුවත් කිරීම සඳහා වැඩමුළු සහ දැනුවත් කිරීමේ වැඩසටහන් පැවැත්වීමට පියවර ගෙන තිබේ. වෙරළාරක්ෂක බලකාය විසින් දිවයින පුරා ප්‍රසිද්ධ වෙරළ තීරයන්හි සුදුසුකම් ලත් පළපුරුදු ජීවිතාරක්ෂකයින් ගෙන් සමන්විත ජීවිතාරක්ෂක මධ්‍යස්ථාන පිහිටුවා ඇත. මේ වන විට විදේශීය සංචාරකයින්ද ඇතුළුව ජීවිත 1300 කට අධික සංඛ්‍යාවක් වෙරළාරක්ෂක බලකා  ජීවිතාරක්ෂකයින් විසින් බේරාගෙන ඇත."
    },
    {
        "content": "ශ්‍රී ලංකා යුද්ධ හමුදාවේ බිම් වෙඩි හඳුනාගැනීමේ සුනඛයා ‘සැමී’ සහ හසුරුවන්නා වන 5 වන ක්‍ෂේත්‍ර ඉංජිනේරු රෙජිමේන්තුවේ ලාන්ස් කෝප්‍රල් පී.ජී නිශාන්ත බංඩාර වොෂිංටන්හි මාෂල් ලෙගසි ආයතනය විසින් ‘2019 වසරේ හොඳම කණ්ඩායම’ ලෙස තෝරාගෙන ඇත. යුද්ධ හමුදා මාධ්‍යට අනුව, ‘සැමී’ සහ ඇයගේ හසුරුවන්නා වෙත වොෂිංටන් ෆෙයාර්මොන්ට් (Fairmont ) හෝටලයේ දී බදාදා (ඔක්තෝබර් 23) පැවති ‘Clearing the Path’ උත්සවයේදී සම්මාන හිමි විය. වාර්ෂිකව පැවැත්වෙන තරගාවලිය සඳහා රටවල් 12 ක බිම් වෙඩි හඳුනාගැනීමේ සුනඛ කණ්ඩායම් සහභාගී වී ඇත. සහභාගීවුවන්  විනිශ්චය කරනු ලැබුවේ වොෂිංටනයේ ප්‍රවීණ විද්වත් මණ්ඩලයක් විසිනි. යුද හමුදා මානුෂීය බිම්වෙඩි ඉවත් කිරිමේ  ඒකකය (HDU) සම්මානයට ලක් වු 3 වන අවස්ථාව මෙයයි. 2016 වර්ෂයේදී ‘ඇල්වින්’ සුනඛයා විසින් මෙම සම්මානය හිමිකරගත් අතර 2012 වර්ෂයේදී බිම්වෙඩි හඳුනාගැනීමේ සුනඛ ‘සීරෝ’ විසින් ද මෙම සම්මානය දිනාගෙන ඇත. බෙල්ජියම් මැලිනොයිස්, ‘සැමී’ සහ ලාන්ස් කෝප්‍රල් බංඩාර 2012 වර්ෂයේ ඔක්තෝබර් සිට මේ දක්වා බිම්වෙඩි ඉවත් කිරිම සිදුකරයි. පසුගිය වසර 7 ක කාලය තුළ, මාෂල් ලෙගසි ආයතනය සහ ශ්‍රී ලංකා යුද්ධ හමුදාවේ මානුෂීය බිම්වෙඩි ඉවත් කිරිමේ සහයෝගීතා ව්‍යාපෘතිය යටතේ මේ වන විට උතුරේ වර්ග මීටර් 113, 424 ක භූමි ප්‍රදේශයක බිම්වෙඩි ඉවත් කිරීමට සමත් වී ඇති අතර එහිදි පුද්ගල නාශක බිම් බෝම්බ 28ක්, රැන්ගන් බිම් බෝම්බ 99ක්, T-56 ජීව පතුරම් 403 ක්, අත් බෝම්බ 04 ක්, පුපුරා නොගිය යුධෝපකරණ 04 ක්, මෝටාර් බෝම්බ 06 ක්, RPG බෝම්බ 06ක්, අධිබලැති පුපුරණ ද්‍රව්‍ය ග්රෑම් 200 ක් සහ විද්‍යුත් ඩෙටනේටර් 2 ක් සොයා ගනිමින් එම ප්‍රදේශයන් තුළ පවුල් 435 ක සාමාජිකයින් 1650 දෙනෙකු නැවත පදිංචි කරවීම සඳහා අවස්ථාව සැපයීමට ඔවුන්ට හැකිවිය."
    },
    {
        "content": "ශ්‍රී ලංකා පොලිසිය ජාතික ජල සම්පාදන හා ජලප්‍රවාහන මණ්ඩලය, කැලණි විශ්වවිද්‍යාල සිසුන් කණ්ඩායමක්  සහ රීෆොරස්ට් ආයතනය ඒකාබද්ධව කළුගඟ ඉවුර දෙපස කුඹුක් පැල (Terminalia arjuna)  සිටුවීමේ පරිසර ආරක්ෂණ වැඩසටහනක් සිදුකරන ලදී. පොලිස් මාධ්‍යට අනුව, කළුගං ඉවුරේ ඛාදනය වැළැක්වීම සහ කදන ජල පවිත්‍රාගාරය අසල ප්‍රදේශය ජල පෝෂක ප්‍රදේශයක් බවට පත් කිරීමේ අරමුණින් මෙම වැඩසටහන ක්‍රියාත්මක කර ඇත.   කඳන ජල පවිත්‍රාගාරය ආසන්නයේ සිට කළු ගං ඉවුරේ කිලෝමීටරයකට ආසන්න දුරක කුඹුක් පැල 200 ක් පමණ රෝපණය කෙරිණි"
    },
    {
        "content": "පසුගිය පැය  ක කාලය දිවයින පුරා මහජන ආරක්ෂාව තහවුරු කිරීම සඳහා ත්‍රිවිධ හමුදාවේ   ක පමණ භට පිරිසක් යොදවා ඇත. මෙම මෙහෙයුම් සඳහා යුද්ධ හමුදාවේ පමණක   කට වැඩි භටපිරිසක් යොදවා ඇත. මහජන ආරක්ෂාව සඳහා අවශ්‍ය පියවර දැනටමත් ගෙන ඇති අතර ඉදිරි සති කිහිපය තුල සමාජ ක්‍රියාකාරකම් ගැන සලකා බලා අවශ්‍ය ආරක්ෂක පියවරයන් ඉදිරියට තවදුරටත් ශක්තිමත් කරන බව හමුදා මාධ්‍ය ප්‍රකාශක සක කොල්ලුපිටිය මාධ්‍ය මධ්‍යස්ථානයේ අධ්‍යක්‍ෂ බ්‍රිගේඩියර් සුමිත් අතපත්තු මහතා ප්‍රකාශ කරයි. ඔහු මේ බව ප්‍රකාශ කලේ කොල්ලුපිටිය මාධ්‍ය මධ්‍යස්ථානයේ සිකුරාදා (මැයි  ) දින සවස පවතී මාධ්‍ය හමුවකදී ය. පසුගිය පැය  පුරා යුද්ධ හමුදාව වව්නියාව, පුත්තලම, කටුගස්තොට, අකුරණ, ගම්පොළ, පේරාදෙණිය, නාවලපිටිය, රාගම, අලුත්ගම, කළුතර, වැලිගම, ගාල්ල, මාතර, හම්බන්තොට සහ මොණරාගල ඇතුළු දිවයිනේ විවිධ ප්‍රදේශවල පුළුල් සෝදිසි මෙහෙයුම් ක්‍රියාත්මක කරන ලදී. මෙම මෙහෙයුම් වලදී සැකකරුවන්   දෙනෙකු අත්අඩංගුවට ගෙන ඇති අතර, ඩෙටනේටර්, පුපුරණ ද්‍රව්‍ය, යුද උපකරණ, පතුරම් ඇතුළු භාණ්ඩ රැසක් සොයාගැනීමට සමත්ව ඇත. පාසල්, ආගමික සිද්ධස්ථාන, සංචාරක හෝටල් ආදිය සුරක්ෂිත කිරීම සඳහා අවශ්‍ය විශේෂ ආරක්ෂක වැඩපිළිවෙළක් ක්‍රියාත්මක කර තිබේ. පුපුරන ද්‍රව්‍ය පුරවාගත් වාහන   උතුරට ඇතුළු වී ඇති බවට පැතිරෙන ප්‍රවුර්තිය පිළිබඳව අපි එකඟ නොවෙමු. රට පුරා දැඩි ආරක්ෂක පියවරයන් ක්‍රියාත්මකව පවතින බැවින් පොදු ජනතාවට කිසිඳු බයක් ඇතිකර නොගතයුතු බව හමුදා මාධ්‍ය ප්‍රකාශකවරයා සඳහන් කළේය. පොලිසියට ලද තොරතුරක් මත ජනාධිපතිවරයාගේ නමද ඇතුලත් රාජ්‍ය විරෝධී තොරතුරු සහ ජාතින් අතර අසමගිය ඇතිවන ආකාරයේ කරුණු අඩංගු ලිපි 639 ක් සමග පුද්ගලයින් තිදෙනෙකු අත්අඩංගුවට ගත බව පොලිස් මාධ්‍ය ප්‍රකාශක පොලිස් අධිකාරී රුවන් ගුණසේකර මහතා ප්‍රකාශ කරයි. මෙම සැකකරුවන් ඊයේ (මැයි  ) දින කොළඹ මධ්‍යම තැපැල් හුවමාරුවේදී අත්අඩංගුවට ගෙන තිබේ. කරන්දෙණියේ ගෙදර සම්පත් කුමාර, විජේරත්න මුදියන්සේලාගේ දනුශ ප්‍රියදර්ශන සහ පටබැඳිගේ කවිඳු තක්ෂිල වීරසේන යන සැකකරුවන් තිදෙනා වැඩිදුර විමර්ශන කටයුතු සඳහා කොළඹ අපරාධ කොට්ඨාසය වෙත භාරදී ඇත. ජා ඇළ ප්‍රදේශයේ වානේ කර්මාන්ත ශාලාවක ගබඩා කර තිබූ සජීවී කාලතුවක්කු උණ්ඩ   ක් සහ හිස් උණ්ඩ 584 ක් ඇතුළු කාලතුවක්කු උණ්ඩ 993 සොයාගැනීමට පොලිසිය ඊයේ සමත්විය. මෙම මෙහෙයුමේදී යුද්ධ හමුදාව සහ ගුවන් හමුදාව පොලිසිය වෙත සහය වී ඇත. මෙහිදී කම්හලේ සේවය කල නිලධාරීන් දෙදෙනෙකු ද අත්අඩංගුවට ගෙන තිබේ. ලබන සතියේ ආරම්භ කිරීමට නියමිත පාසල් සඳහා උපරිම ආරක්ෂාව සැපයීමට පියවර ගෙන තිබේ. මේ සබැඳිව අවශ්‍ය උපදෙස් පොලිස් මූලස්ථානය මගින් සියලුම පොලිස් ස්ථානවලට මේ වනවිටත් ලබාදී ඇත. ආරක්ෂක හේතූන් මත පාසැල් අසල කිසිම වාහනයක් නොනවත්වන ලෙස පොලිසිය මහජනතාවගෙන් ඉල්ලා සිටි. එසේ නවතා තබන වාහන ආරක්ෂිත ස්ථානයකට ඉවත් කර පරික්ෂාවකට ලක්කෙරෙනු ඇත. රජයේ ප්‍රවෘත්ති දෙපාර්තමේන්තුව, මාධ්‍ය මධ්‍යස්ථානය සහ ත්‍රිවිධ හමුදා මාධ්‍ය ප්‍රකාශකයින් ඇතුළු අදාල බලධාරීන් විසින් නිකුත් කරන ලද සත්‍ය තොරතුරු මත පමණක් විශ්වාසය තැබිය යුතු බවත්, සමාජ මාධ්‍ය මගින් බෙදාහරින අසත්‍ය තොරතුරු විශ්වාස නොකරන ලෙසත් මහජනතාවගෙන් ඉල්ලා සිටියි. කටකතා සහ අසත්‍ය තොරතුරු ව්‍යාප්ත කිරීම දඬුවම් ලැබිය හැකි වරදකි. සයින්දමරුදු සිද්ධියේදී ත්‍රස්තවාදී කණ්ඩායම පිළිබඳව ලැබුණු තොරතුර අනුව ක්ෂණිකව ක්‍රියාත්මක වී සිදුවීමට තිබු විශාල හානියක් වලක්වාගත් රථවාහන පොලිසියේ පොලිස් කොස්තාපල්, සැරයන් නිලයට උසස් කිරීමටත් මුදලින් රු:   ක් ත්‍යාග මුදලක් ලබාදීමටත් පොලිස් මුලස්ථානය තීරණය කර ඇත.ඒ සඳහා සහාය වූ අනෙක් පොලිස් සැරයන් සහ පොලිස් කොස්තාපල් හට පොලිස්පති ප්‍රසංසා ලිපියක් සහ මුදලින් රු: බැගින් ලබාදීමට ද තීරණය විය. මීට අමතරව, මුලින්ම මේ පිළිබඳව තොරතුරු ලබා දුන් මුස්ලිම් ජාතිකයින් තිදෙනා හට මුදලින් රු.   බැගින් ත්‍යාග පිරිනැමීමට පොලිස් මුලස්ථානය තීරණය කර ඇත. ජා ඇල ප්‍රදේශයේ සිදු කළ සෝදිසි මෙහෙයුමකදී ශ්‍රී ලංකා නාවික හමුදාව විසින් පාකිස්තානු ජාතිකයින් 12 දෙනෙකු අත්අඩංගුවට ගෙන පොලිසිය වෙත භාරදී තිබේ. මේ අතරින් දෙදෙනෙකු හට පමණක් වලංගු විසා බලපත් තිබී ඇත. පසුගිය පැය   තුළ කල්මුනේ ප්‍රදේශයේ සිදුකළ තවත් සෝදිසි මෙහෙයුමකදී පුපුරණ ද්‍රව්‍ය පුරවා තිබු පිවිසි බට   ක් තිබී සොයාගෙන තිබේ. ගුවන් හමුදාව විසින් මීගමුව ප්‍රදේශයේ සිදුකල සෝදිසි මෙහෙයුමකදී පුද්ගලයින්   දෙනෙකු සහ මුන්දලම ප්‍රදේශයේ සිදුකල සෝදිසි මෙහෙයුමකදී තවත් පුද්ගලයින් දෙදෙනෙකු අත්අඩංගුවට ගෙන තිබේ. ඔවුන් වැඩිදුර පරීක්ෂණ සඳහා පොලිසිය වෙත භාර දී තිබේ. ගුවන් හමුදා මාධ්‍ය ප්‍රකාශක ගෘප් කපිතාන් ගිහාන් සෙනෙවිරත්න සහ නාවික හමුදා මාධ්‍ය ප්‍රකාශක ලූතිනන් කමාන්ඩර් ඉසුරු සූරියබණ්ඩාර යන මහත්වරු ද මේ අවස්ථාවට එක්ව සිටියහ."
    },
    {
        "content": "සඳුදා පාසල් යළි විවෘත කිරීම සඳහා විශේෂ ආරක්ෂක වැඩපිළිවෙළක් ක්‍රියාත්මක කර තිබේ. රටේ සියලුම පොලිස් ස්ථාන සඳහා අවශ්‍ය උපදෙස් මේ වන විටත් නිකුත් කර ඇත. මෙම විශේෂ ආරක්ෂක විධිවිධානවලට අමතරව, එක් එක් පොලිස් කොට්ඨාසයේ පාසල් සඳහා ගුරුවරුන්ගෙන් සහ දෙමාපියන්ගෙන් සැදුම් ලත් අතිරේක ආරක්ෂක කමිටු පිහිටුවීමට පාසැල් බලධාරීන් හා මව්පියන් සමග සාකච්ඡා කිරීමෙන් අනතුරුව පියවර ගනු ඇත. කොළඹ අවට පාසල්වල ආරක්ෂාව තහවුරු කිරීම සඳහා පාසල් අවට ප්‍රදේශ සෝදිසි කිරීමේ කටයුතු ඉරිදා දින සිදුකරනු ඇත. මේ පිළිබඳව අනවශ්‍ය අපහසුතාවයන් ඇතිවීම වැලක්වීමට සහ වැරදි අර්ථකතන ලබාදීම වැලක්වීමට පෙර දැනුම් දීමක් ලබා දෙනු ලැබේ. විශේෂයෙන්ම කොළඹ පාසල් අසල ඉරිදා දින පස්වරු   න් පසු වාහන නවතා නොතබන ලෙස රියදුරන්ගෙන් ඉල්ලා ඇත. කොළඹ පාසල්වල පාසල් බස් රථ, වෑන් රථ සහ අනෙකුත් වාහන සඳහා විශේෂ රථගාලවල් හඳුන්වාදෙනු ලැබේ. පාස්කු ඉරිදා බෝම්බ ප්‍රහාරයෙන් මියගිය අයගේ හඳුනා නොගත් මළ සිරුරු  ක් කොළඹ අධිකරණ වෛද්‍ය නිලධාරි කාර්යාලයේ මෘත ශරීරාගාරයේ තැන්පත් කොට තිබේ. මෙම සිද්ධියෙන් අතුරුදන්ව මේ වනතෙක් කිසිඳු තොරතුරක් නොලද ලංගම ඥාතියෙකු හෝ කිසියම් පුත්ගලයෙකු සිටිනම් ඒ පිළිබඳව ලංගම පොලිසිය දැනුවත් කරන ලෙස එම අයගේ ඥාතීන්ගෙන් ඉල්ලා සිටිනු ලැබේ. ඒ අනුව මෙම සිරුර කොටස් හඳුනා ගැනීම සඳහා   පරීක්ෂණ සිදු කිරීමට කටයුතු කරනු ලැබේ. තමන් ළඟ තබාගෙන සිටින කඩු, කිනිසි ඔවුන් ළඟම ඇති පොලිස් ස්ථාන වෙත ගෙනගොස් භාර දෙන ලෙස මහජනතාවගෙන් ඉල්ලා සිටි. මෑතක දී සිදුකරන ලද සෝදිසි මෙහෙයුම් තුලින් එවැනි ආයුධ විශාල ප්‍රමාණයක් සොයාගෙන ඇත. එවැනි අවි ආයුධ ළඟ තබාගෙන සිටින අයවලුන් සෙනසුරාදා සහ ඉරිදා (  සහ  ) දිනවල ළඟම ඇති පොලිස් ස්ථාන වෙත ගෙනගොස් භාරදිය යුතුය. මීට අමතරව, ත්‍රිවිධ හමුදාවේ හෝ පොලිසියේ නිල ඇඳුම් වලට සමාන ඇඳුම් ළඟ තබාගෙන ඇත්නම් ඒවාද මෙම දින දෙක තුලදී ඔවුන් ළඟම ඇති පොලිස් ස්ථාන වෙත භාරදිය හැකිය. තවද සමාජ මාධ්‍ය ජාලා හරහා විවිධ ව්‍යාජ තොරතුරු හුවමාරු වෙමින් පවතින බව නිරීක්ෂණය වී ඇත. අත්අඩංගුවට ගත් සැකකරුවන් පිළිබඳව පොලිස් නිලධාරින් දෙදෙනෙකු අතර දුරකථන සංවාදයක් බව හැඟෙන හඬ පටයක් මේ දිනවල සමාජ මාධ්‍ය හරහා ප්‍රචාරය වෙමින් පවතී. මෙය බොරුවට ගොතන ලද්දක් බැවින් එය අප විසින් ප්‍රතික්ෂේප කරන්නෙමු. මෙම ගොතන ලද සාවද්‍ය හඬ පටය සඳහා වගකිව යුතු පුද්ගලයන් පිළිබඳ සොයා බැලීම සඳහා පරීක්ෂණ සිදු කරමින් පවතී. කටකථා සහ අසත්‍ය තොරතුරු පැතිරවීම වරදක් වන අතර එම කටයුතුවල නිරත වීම සම්බන්ධයෙන් වැරදිකරුවන්ට එරෙහිව නීතිමය ක්‍රියාමාර්ග ගනු ලැබේ. මේ පිලිබඳ තොරතුරු කොල්ලුපිටිය මාධ්‍ය මධ්‍යස්ථානයේ හමුදා මාධ්‍ය ප්‍රකාශක බ්‍රිගේඩියර් සුමිත් අතපත්තු මහතාගේ ප්‍රධානත්වයෙන් පැවති මාධ්‍ය හමුවේ දී පොලිස් මාධ්‍ය ප්‍රකාශක පොලිස් අධිකාරී රුවන් ගුණසේකර මහතා විසින් ප්‍රකාශ කරන ලදී."
    },
    {
        "content": "දිවයින පුරා දිගින් දිගටම ඇද හැලෙන වර්ෂාවත් සමඟ ප්‍රදේශ කිහිපයක ගංවතුර හා නායයෑම් සිදුවිය. මේ වන විට තවදුරටත් කාලගුණ තත්වයේ සැලකිය යුතු වර්ධනයක් පෙන්නුම් නොකරන අතර නමුත්  ජනතාව හට තමන්ගේ දෛනික කටයුතු පෙර පරිදි සිදු කිරීමේ දුෂ්කරතාවන්ට මුහුණ දීමට සිදුවී තිබේ. ස්වාභාවික ආපදා තත්වයෙන් පීඩාවට පත් ජනතාව වෙත සහන සැලසීම සඳහා ත්‍රිවිධ හමුදා භට පිරිස් මේ වන විටත් කටයුතු කරමින් සිටි. යුද හමුදා මාධ්‍යට අනුව අම්පාර, ලාහුගල ප්‍රදේශයේ ඇතිවූ හදිසි ගංවතුර තත්ත්වය මත අවතැන්ව සිටි සිවිල් වැසියන් මුදා ගැනීමට හමුදා සාමාජිකයින් කටයුතු කර තිබේ.       මේ වන විට පවතින ධාරානිපාත වර්ෂා තත්වය හේතුවෙන් බොහෝ ප්‍රදේශ ජලයෙන් යටවීම නිසා වාහන ගමනාගමනය  අඩාල වී ඇත. යුද්ධ හමුදාව සිය යුනිබෆල් රථයක් ජනතාව ආරක්ෂිතව ආරක්‍ෂිත ස්ථාන කරා ගෙන යාම සදහා යොදා තිබුණි. නාවික හමුදාවද ගංවතුරෙන් පීඩාවට පත් ජනතාවට ආධාර සැපයීම සඳහා සිය සහන කණ්ඩායම් සහ යාත්‍රා යොදවා ඇත."
    },
    {
        "content": "ශ්‍රී ලංකා යුද්ධ හමුදාව විසින් උතුරු පළාතේ තෝරාගත් අඩු ආදායම්ලාභී ආබාධිත සිවිල් වැසියන් වෙනුවෙන් බ්‍රහස්පතින්දා දින (ඔක්තෝබර් 30) කෘතීම අත්පා බෙදාදීමේ වැඩසටහනක් සිදුකරන ලදී. යුද්ධ හමුදා මාධ්‍යට අනුව, මහනුවර පිහිටි ආබාධිතයින් සඳහා කෘතීම අත් පා නිෂ්පාදන මධ්‍යස්ථානයක අනුග්‍රාහකත්වය මත වන්නි ආරක්‍ෂක සේනා මූලස්ථානය විසින් අවශ්‍යතා සහිත වුවන් වෙනුවෙන් කෘතීම අත්පා 30 ක ප්‍රමාණයක් පරිත්‍යාග කර ඇත. වන්නි ආරක්‍ෂක සේනා මූලස්ථානය විසින් සිදුකරන ලද ඉල්ලීමකට අනුව රුපියල් මිලියන 2 කට වඩා වටිනාකමින් යුත් කෘතීම අත්පා ලබා දී ඇත. එම ප්‍රථිලාභීන් තෝරා ගැනීම රාජ්‍ය නිලධාරීන් සහ යුද්ධ හමුදාවේ සිවිල් සම්බන්ධිකරණ නිලධාරීන් එක්ව සාකච්ඡා කිරීමෙන් අනතුරුව සිදුකර ඇත. මෙම වැඩසටහන උතුරු කලාපයේ අඩු ආදායම් ලාභී ජනතාවගේ ජීවන තත්ත්වය ඉහල නංවාලීම වෙනුවෙන් හමුදා සාමාජිකයින් විසින් සිදුකරන ලද තවත් සුභසාධන ව්‍යාපෘතියකි."
    },
    {
        "content": "අන්තවාදී ත්‍රස්තවාදී කණ්ඩායම් විසින් තම පුහුණු කටයුතු සඳහා භාවිතා කල බවට සැකකෙරෙන වාලච්චේන පොලිස් කොට්ඨාසයේ රිදීතැන්න ප්‍රදේශයේ අක්කර 25 ක පමණ භූමි ප්‍රදේශයක සඳුදා (මැයි 06) දින අපරාධ පරීක්ෂණ දෙපාර්තමේන්තුව, පොලීසිය සහ විශේෂ කාර්ය බළකාය එක්ව සෝදිසි මෙහෙයුමක් දියත්කරන ලදී. මෙම ඉඩමෙහි හිමිකරු වාලච්චේන පොලීසිය විසින් අප්‍රේල් 23 දා බෝම්බ ප්‍රහාරයෙන් පසුව අත් අඩංගුවට ගෙන වැඩිදුර පරීක්ෂණ සඳහා අපරාධ පරීක්ෂණ දෙපාර්තමේන්තුව වෙත භාරදී ඇත. මෙම සැකකරුගෙන් සිදුකල ප්‍රශ්නකිරීම් වලින් පසු අදාළ සෝදිසි මෙහෙයුම සිදුකරන ලදී. මෙම ඉඩමෙහි තිබී ජෙලිග්නයිට් කූරු 231 ක්, යතුරු පැදියක් සහ තවත් භාණ්ඩ රැසක් ද අත්අඩංගුවට ගෙන ඇති බව පොලිස් මාධ්‍ය ප්‍රකාශක පොලිස් අධිකාරී රුවන් ගුණසේකර මහතා විසින් අඟහරුවාදා දින කොල්ලුපිටිය මාධ්‍ය මධ්‍යස්ථානයේ පැවති මාධ්‍ය හමුවකදී මේ බව අනාවරණය කරන ලදී. ශ්‍රී ලංකා පොලිසිය සහ යුද්ධ හමුදාව එක්ව නුවරඑළිය බ්ලැක්ෆුල් හි පිහිටි නිවාඩු නිකේතනයක් සඳුදා (මැයි 06) දින වටලන ලදී. අන්තවාදීන් විසින් මෙම ස්ථානය පුහුණු කටයුතු සඳහා භාවිතා කර ඇති බවට ලැබුණු තොරතුරක් මත වැටලීම සිදුකරන ලදී. අදාළ වැටලීමේ දී මෙම නිවාඩු නිකේතනයේ කළමනාකරු ද අත්අඩංගුවට ගෙන ඇත. පණිවුඩ හුවමාරු යන්ත්‍ර වලට බාධා ඇතිකරවන උපකරණ 08 ක් සමග පුද්ගලයෙකු මීගමුවේ ලසාරාස් මාවතෙන් අත්අඩංගුවට ගනු ලැබීය. පොලිසිය විසින් ඒ පිළිබඳව වැඩිදුර විමර්ශන සිදුකරනු ලබයි. තමන්ගේ බෑග්, ගමන් මලු හෝ පාර්සල් පිළිබඳව නිසි අවධානය යොමු කරන ලෙසත් අතපසුවීමකින් ඒවා මග දමා නොයන ලෙසත් මහජනතාවගෙන් ඉල්ලා සිටින අතර එමගින් පොදු ජනතාව තුල අනවශ්‍ය බියක් ඇතිවනවා මෙන්ම ආරක්ෂක අංශ ද අපහසුතාවයට පත් වේ. ශ්‍රී ලංකා ගුවන් හමුදාවේ උපදෙස් මත, සිවිල් ගුවන් සේවා අධිකාරියේ අධ්‍යක්ෂ ජනරාල්වරයා විසින් අප්‍රේල් 21 දින සිදුවූ පිපිරීමෙන් පසු ශ්‍රී ලංකා ගුවන් කලාපය තුල ඩ්‍රෝන් යානා සහ මිනිසුන් රහිත ගුවන් යානා මෙහෙයුම් තහනම් කර තිබේ. මෙම තහනම නැවත දැනුම්දෙන තුරු බලපැවැත්වේ. එවැනි ඩ්‍රෝන් යානා සහ මිනිසුන් රහිත ගුවන් යානා ධාවනය කරවීම දැනට පවතින තත්ත්වය අනුව ජාතික ආරක්ෂාවට තර්ජනයක් වන අතර ජාතික ආරක්ෂාව සහතික කිරීම සඳහා සිදුකරන මෙහෙයුම් සඳහා ද භාධාවකි. මෙවැනි යානා ශ්‍රී ලංකා ගුවන් කලාපය තුල ක්‍රියාත්මක වෙනවාදැයි සෙවීමට දිවයින පුරා විශේෂිත ආරක්ෂක වැඩපිළිවෙලක් ක්‍රියාත්මක වේ. මෙවැනි යානා ක්‍රියාත්මක කර අසුවුන හොත් නීතියෙන් උපරිම දඬුවම් ලබාදීමට කටයුතු කරන බව ගුවන් හමුදා මාධ්‍ය ප්‍රකාශක ගෲප් කපිතාන් ගිහාන් සෙනවිරත්න මහතා අඟහරුවාදා (මැයි 07) දින කොල්ලුපිටිය මාධ්‍ය මධ්‍යස්ථානයේ පැවති මාධ්‍ය හමුවක දී පැවැසීය."
    },
    {
        "content": "සිනමන් ග්‍රෑන්ඩ් හෝටලයේ මරාගෙන මැරුණු බෝම්බකරු වන මොහමඩ් ඉබ්‍රහිම් ඉන්ෂාෆ් අහමඩ් වැල්ලම්පිටිය ප්‍රදේශයේ පිහිටි පිත්තල කම්හලෙ හි හිමිකරු වේ. අප්‍රේල් මස  වන දින එම කර්මාන්ත ශාලාවේ සේවකයින් නව දෙනෙකු අත්අඩංගුවට ගෙන කොළඹ අංක  මහෙස්ත්‍රාත් අධිකරණයට ඉදිරිපත් කරන ලදුව මැයි මස   වන දින තෙක් රක්‍ෂිත බන්ධනාගාර ගත කරන ලෙස නියෝග කෙරිණි. මැයි   වැනිදා මෙම නඩුව කැඳවූ අවස්ථාවේදී සැකකරුවන් හට ඇප ලබා දෙන ලදී. වැල්ලම්පිටිය පොලීසියේ නිලධාරීන්ගේ කිසියම් වැරදීමක් හෝ නොසැලකිල්ලක් හේතුවෙන් මෙම සැකකරුවන් හට ඇප ලැබුනේදැයි සෙවීම සඳහා පොලිස් මූලස්ථානයේ විශේෂ විමර්ශන ඒකකය   විසින් මේ වනවිට පරීක්‍ෂණ ආරම්භ කර තිබේ. විශේෂ විමර්ශන ඒකකයේ පරීක්‍ෂණ ප්‍රතිඵල අනුව වැල්ලම්පිටිය පොලිසිය විසින් මේ සබැඳිව යම් අතපසුවීමක් කර ඇත්නම් ඒ සඳහා වගකිවයුතු නිලධාරීන්ට එරෙහිව නීතිමය ක්‍රියාමාර්ග ගනු ඇත. මේ අතර, බෝම්බ ප්‍රහාරය සම්බන්ධයෙන් හොරොව්පතාන පොලිසිය විසින් සැකපිට අත්අඩංගුවට ගත් පුද්ගලයෙකු මුදාගැනීම සඳහා එම පොලිස් ස්ථානාධිපති වෙත අල්ලස් මුදලක් දීමට උත්සාහ කළ පුද්ගලයෙකු බදාදා (මැයි  ) දින අල්ලස් කොමිසමේ නිලධාරීන් විසින් අත්අඩංගුවට ගෙන තිබේ. හොරොව්පතාන පොලිස් ස්ථානාධිපති විසින් ඉහල නිලධාරින් වෙත සිදුකරන ලද දැනුම් දීමකට අනුව අත්අඩංගුවේ පසුවන සැකකරුගේ ඥාතියෙකු වන මෙම පුද්ගලයා අත්අඩංගුවට ගෙන තිබේ. මීගමුව කොච්චිකඩේ සිදුවූ සිද්ධිය සම්බන්ධව පොලිස් පරීක්‍ෂණ කටයුතු මේ වනවිට අවසන් වෙමින් පවතී. මෙම සිද්ධිය සම්බන්ධයෙන් දෙපාර්ශවයම එකඟතාවයකට පත්වීමට කැමැත්ත ප්‍රකාශ කර ඇති බවත් ඒ පිළිබඳව ප්‍රදේශයේ ආගමික නායකයන් විසින් පොලීසියෙන් ඉල්ලීමක් කර ඇති බවත් පොලිසිය පවසයි. මීට පෙර ප්‍රදේශයේ ජිවත් වූ පරිදි සාමකාමීව, ආගමික හා වාර්ගික සංහිඳියාවක් සහිතව ජීවත්වීම පොදු ජනතාවගේ අවශ්‍යතාවය සහ අපේක්‍ෂාව වේ. කොල්ලුපිටිය මාධ්‍ය මධ්‍යස්ථානයේ බදාදා (මැයි 08) පැවති මාධ්‍ය හමුවකදී පොලිස් මාධ්‍ය ප්‍රකාශක පොලිස් අධිකාරී රුවන් ගුණසේකර මහතා මේ බව ප්‍රකාශ කළේය. පැලවත්ත සීනි කම්හලේ ප්‍රධාන මෙහෙයුම් නිලධාරී ( , ඔහුගේ රියදුරු සහ තවත් සේවකයෙකු අත්අඩංගුවට ගෙන සිදුකරන ලද ප්‍රශ්න කිරීම් වලින් පසු ඔවුන් සන්තකයේ තිබු වෝකි ටෝකි යන්ත්‍ර පහක්, ප්‍රභූ ආරක්‍ෂක ඒකකයේ නිල ඇඳුම් වලට සමාන නිල ඇඳුම් කිහිපයක්, රථවාහන පොලිසිය භාවිතා කරන අත්වැසුම් හතක් සහ රථවාහන හැසිරවීමට යොදාගන්නා විදුලි සංඥා උපකරණ තුනක් ද සොයාගෙන ඇත. සීනි කර්මාන්ත ශාලාවේ සේවකයින් විසින් ප්‍රධාන මෙහෙයුම් නිලධාරියාට එරෙහිව කරන ලද උද්ඝෝෂණයක් හේතුවෙන් පොලිසිය සහ පොලිස් විශේෂ කාර්ය බලකාය විසින් මෙම සෝදිසි මෙහෙයුම සිදු කරන ලදී. බුත්තල පොලිසිය විසින් සැකකරුවන් පිලිබඳ වැඩිදුර විමර්ශන කටයුතු සිදුකරනු ලබයි. මෙම මාධ්‍ය හමුව හමුදා මාධ්‍ය ප්‍රකාශක හා කොල්ලුපිටිය මාධ්‍ය මධ්‍යස්ථානයේ අධ්‍යක්‍ෂ බ්‍රිගේඩියර් සුමිත් අතපත්තුගේ ප්‍රධානත්වයෙන් පවත්වන ලදී."
    },
    {
        "content": "පසුගිය පැය 48 තුළ ආරක්ෂක අංශ විසින් පාසල් ළමුන්ගේ ආරක්ෂාව පිළිබඳ සිය පූර්ණ අවධානය යොමු කර තිබේ. අපි ආරක්ෂක තත්ත්වය නිසි ලෙස තක්සේරු කර ඇති අතර සියලුම පාසල් ආවරණය වන පරිදි අවශ්‍ය සියලු ආරක්ෂිත පියවර ගෙන තිබේ. ජනතාවගේ සිතෙහි පවතින බිය තුරන්වන තෙක් සහ රටෙහි ආරක්ෂාව සම්පූර්ණයෙන්ම තහවුරු වන තෙක් මෙම ආරක්ෂක වැඩපිළිවෙල ක්‍රියාත්මක වේ. මේ සම්බන්ධයෙන් යම් අදහස් හා යෝජනා ඇත්නම් ත්‍රිවිධ හමුදාව හෝ පොලීසිය වෙත ඉදිරිපත් කරන ලෙස මහජනතාවගෙන් ඉල්ලා සිටි.මෙම අදහස් පලකලේ හමුදා මාධ්‍ය ප්‍රකාශක බ්‍රිගේඩියර් සුමිත් අතපත්තු මහතා කොල්ලුපිටිය මාධ්‍ය මධ්‍යස්ථානයේ ඉරිදා (මැයි 05) දින සන්ධ්‍යාවේ දී පැවති මාධ්‍ය හමුවකදීය. සමාජ මාධ්‍ය ජාලා හරහා පැතිරෙන කටකතා සහ අසත්‍ය පුවත් වලට නොරැවටෙන ලෙසත් නිසි බලධාරීන් විසින් නිකුත්කරනු ලබන පුවත් පිළිබඳව පමණක් විශ්වාසය තබන ලෙසත් එතුමන් වැඩිදුරටත් පොදු ජනතාවගෙන් ඉල්ලා සිටියේය. සන්නද්ධ හමුදාවල ප්‍රධාන වගකීම වන්නේ ජනතාවගේ ආරක්ෂාව සහතික කිරීමයි. අතීතයේ දී ත්‍රස්තවාදී ග්‍රහණයෙන් රට බේරාගත් අය ලෙස අප කෙරෙහි විශ්වාසය තබන්න. අප දුර්වල නොවි ජාතියක් ලෙස එකට නැගී සිටිය යුතු අතර, සියලු ත්‍රස්තවාදීන් අත්අඩංගුවට ගැනීමට බලධාරීන් කටයුතු කරමින් සිටින බවද ඔහු තවදුරටත් පැවසීය. නාවික හමුදාව විසින් කළුතර උතුර දුම්රිය ස්ථානයේ සිදුකල සෝදිසි මෙහෙයුමක දී යුද්ධ හමුදාව සහ ගුවන් හමුදාව පළදින ආකාරයේ කැලෑ ඇදුම් වලට සමාන ඇඳුම් කට්ටල 7 ක් සමගින් පුද්ගලයෙකු අත්අඩංගුවට ගෙන තිබේ. මීට අමතරව ත්‍රිකුණාමලය ප්‍රදේශයේ සිදුකල සෝදිසි මෙහෙයුමක දී ජාත්‍යන්තර ත්‍රස්තවාදීන්ගේ ක්‍රියාකාරකම් ඇතුලත් වීඩියෝ පට ළඟ තබාගත් තවත් සැකකරුවන් පස්දෙනෙකු අත්අඩංගුවට ගෙන තිබේ. එවැනිම වීඩියෝ පට ළඟ තබාගත් තවත් සැකකරුවන් දෙදෙනෙකු ගාල්ල ප්‍රදේශයේ දී අත්අඩංගුවට ගෙන තිබේ. තවද පාසැල්වල ආරක්ෂාව සහතික කිරීම සඳහා සිදුකරනු ලබන ඒකාබද්ධ මෙහෙයුම් වලදී නාවික හමුදාව සිය පූර්ණ දායකත්වය ලබාදී තිබේ. නාවික හමුදා මාධ්‍ය ප්‍රකාශක ලූතිනන් කමාන්ඩර් ඉසුරු සූරියබණ්ඩාර මහතා මේ බව පැවති මාධ්‍ය හමුවකදී අනාවරණය කළේය. ශ්‍රී ලංකා ගුවන් හමුදාව ද දිවයිනේ ප්‍රදේශ කිහිපයක පාසල්වල ආරක්ෂාව සහතික කිරීම සඳහා කටයුතු කරයි. දිවයිනේ සියලුම පාසල් ආරක්ෂක කටයුතු සඳහා කලාප 21 කට බෙදා වෙන් කර ඇති අතර එයින් කලාප තුනක සහ අනු කලාපයක පාසල් වල ආරක්ෂාව ගුවන් හමුදාවට පවරා ඇත. එම පාසල්වල ආරක්ෂාව තහවුරු කිරීමෙන් පසු අතිරේක ආරක්ෂක පියවරක් ලෙස ගුවන් හමුදා භටපිරිසක් එම පාසල් අසල රාජකාරියේ යෙදවීමට ගුවන් හමුදාව කටයුතු කර ඇත. ගුවන් හමුදා මාධ්‍ය ප්‍රකාශක ගෲප් කපිතාන් ගිහාන් සෙනෙවිරත්න මහතා මාධ්‍ය හමුවට එක්වෙමින් මේ බව අනාවරණය කළේය. කොළඹට ඇතුළුවන ප්‍රධාන පාලම සහ ගුවන් පාලම පුපුරවා හැරීමේ සැලැස්මක් ගැන සඳහන් ලිපියක් මේ දිනවල සමාජ මාධ්‍ය ජාලා ඔස්සේ ප්‍රචාරය වෙමින් පවතී. පොලිසිය වෙත ලැබුණු තහවුරු නොකරන ලද මුලික තොරතුරක් පිළිබඳ බලධාරීන් ගේ අවධානය සඳහා මෙම ලිපිය යොමුකර තිබේ. නමුත් එම තොරතුරුවල කිසිදු සත්‍යතාවයක් නොමැති බව අනාවරණය වී තිබේ. එම නිසා මේ පිළිබඳව මහජනතාව බියට පත් නොවිය යුතු බව පොලිස් මාධ්‍ය ප්‍රකාශක පොලිස් අධිකාරී රුවන් ගුණසේකර මහතා කොල්ලුපිටියේ මාධ්‍ය මධ්‍යස්ථානයේ පැවති මාධ්‍ය හමුවකදී මේ බව පැවසීය. ඉරිදා දින සිදුකල විශේෂ මෙහෙයුමක දී කොළඹ සහ අනෙකුත් ප්‍රදේශ වල සියලුම පාසල් පරීක්ෂා කරන ලදී. ඩුබායි හි අත්අඩංගුවේ සිට පිටුවහල් කරන ලැබූ සමරසිංහ ආරච්චිගේ මධුෂ් ලක්ෂිත නොහොත් මාකදුරේ මදුෂ් ඉරිදා උදෑසන (මැයි 05) දිවයිනට පැමිණ තිබේ. කටුනායක ගුවන් තොටුපලේ සේවයේ නියුතු අපරාධ පරීක්ෂණ දෙපාර්තමේන්තුවේ නිලධාරින් විසින් සංවිධානය කරන ලද අපරාධකරුවෙකු වූ මධුෂ් අත්අඩංගුවට ගෙන පසුව කොළඹ අපරාධ පරීක්ෂණ දෙපාර්තමේන්තුවේ ප්‍රධාන කාර්යාලය වෙත ගෙනවිත් භාරදී තිබේ. අපරාධ පරීක්ෂණ දෙපාර්තමේන්තුවේ නිලධාරින් විසින් ඔහුගෙන් ප්‍රශ්න කරමින් සිටි. ව්‍යාජ තොරතුරු ඇතුළත් විදේශ ගමන් බලපත්‍රයක් මගින් ඔහු 2015 ජුනි මස මෙරටින් පිටව ගොස් තිබේ. මධුෂ් විසින් සිදුකළ මිනීමැරුම්, මංකොල්ලකෑම් සහ මත්ද්‍රව්‍ය ජාවාරම් ඇතුළු අපරාධ රැසක් සම්බන්ධව අපරාධ පරීක්ෂණ දෙපාර්තමේන්තුව පුළුල් පරීක්ෂණයක් ආරම්භ කර ඇති බව පොලිස් මාධ්‍ය ප්‍රකාශකවරයා වැඩිදුරටත් පැවසීය."
    },
    {
        "content": "ශ්‍රී ලංකා පොලිස් මත්ද්‍රව්‍ය කාර්යාංශය විසින් ඉතිහාසයේ ප්‍රථම වරට බණ්ඩාරනායක ජාත්‍යන්තර ගුවන් තොටුපල තුල ගමන් මලු සහ අනෙකුත් උපකරණ පරීක්‍ෂා කිරීම සඳහා නව රොබෝ යන්ත්‍ර දෙකක් යෙදවීමට කටයුතු කරන ලදි. පොලිස් මාධ්‍යට අනුව මෙම රොබෝ යන්ත්‍ර දෙක ගුවන් තොටුපලේ පිටවීමේ හා ඇතුළුවීමේ පර්යන්තයන්හි ස්ථානගත කර ඇත. චීන රජයෙන් ලද පරිත්‍යාගයක් වන මෙම එක් රොබෝ යන්ත්‍රයක වටිනාකම රුපියල් මිලියන 80 කි. පුපුරණ ද්‍රව්‍ය හඳුනාගැනීමේ තාක්‍ෂණයද රොබෝ යන්ත්‍ර සතුව ඇත."
    },
    {
        "content": "ප්‍රජා සුභසාධන කටයුතු වෙනුවෙන් කැපවෙමින් ක්‍රියා කරන ශ්‍රී ලංකා නාවික හමුදාව එහි තවත් පියවරක් ලෙස උතුරු අර්ධද්වීපයේ පෙර පාසල් දෙකක් ඉදිකිරීම සදහා සහාය විය. ඒ අනුව මෑතදී මන්ඩතිව් සහ පුන්කුඩුතිව් දූපත් වල ඉදිකරන ලද ගොඩනැගිලි දෙකක් මහජන ප්‍රයෝජනය සඳහා පවරා දී ඇත. නාවික හමුදා මාධ්‍යට අනුව, මන්ඩතිව් දූපතේ නවතමයෙන් ඉදිකරන ලද පෙර පාසල මන්ඩතිව් සහකාර ප්‍රාදේශීය ලේකම් එස්. රජීව් මහතා විසින් අඟහරුවාදා දින (ඔක්තෝබර් 22) විවෘත කරන ලද අතර පුන්කුඩුතිව් දුපතේ නාවික හමුදාව විසින් සපයන ලද ශ්‍රම දායකත්වයෙන් නවතමයෙන් ඉදිකරන ලද පෙර පාසල වෙලනි සහකාර ප්‍රා‍දේශිය ලේකම්, එස් රජිවන් මහතා විසින් විවෘත කරන ලදී. නාවික හමුදාව මගින් සිදු කරන මෙම ප්‍රජා සුභසාධන කටයුතු නිසා බොහෝ ප්‍රයෝජන ලබා ඇති එම දූපත්හි වෙසෙන සාමාන්‍ය ජනතාවගේ පැසසුම නාවික හමුදාවට හිමිවිය. ජාතික සංහිදියා වැඩසටහන සඳහා දායක වෙමින්  නාවික හමුදා සමාජ වගකීම් ව්‍යාපෘතිය යටතේ මෙම ගොඩනැගිලි ඉදිකර ඇත."
    },
    {
        "content": "උතුරු පළාත් යුධ හමුදා සාමාජිකයන් සිවිල් වැසියන් සමග එක්ව සඳුදා (ඔක්තෝබර් 21) කනගරායන් ආරු ඇල මාර්ගය පිරිසිදුකර ජලය ගලායාම විදිමත් කිරීමට කටයුතු කර ඇත. මෙම ඇල මාර්ගය ඉරණමඩු වැවෙන් ජලය ගොවිබිම් කරගෙනයන ප්‍රධාන ඇලකි. මෝසම් වැසි ආරම්භ වීමෙන් පසුව ජලය ගලායාම පහසු කිරීමටත් ජලය පිටාර ගැලීම නැවැත්වීමේ පූර්වාරක්ෂක පියවරක් ලෙසත් මෙම ඇල පිරිසිදු කර ඇත. කිලිනොච්චි වාරිමාර්ග කාර්යාලයේ නියෝජ්‍ය අධ්‍යක්ෂ සහ ඔහුගේ කාර්යමණ්ඩලය, කන්දවාලි ප්‍රාදේශීය ලේකම් කාර්යාලයේ සේවක මණ්ඩලය සහ අනෙකුත් සහයෝගය දැක්වූවන් මෙම වැඩසටහනට සහභාගී විය. මේ අතර ශ්‍රී ලංකා යුධ හමුදා සාමාජිකයන් විසින් \"තුරුලිය වෙනුවෙන් අපි\" ව්‍යාපෘතියට සමගාමීව පල්ලවරයන් කඕඩු සොලයිතෙලා ගම්මානයේ සිවිල් වැසියන් වෙත කජු පැල 300ක් බෙදාදීමේ වැඩසටහනක් අගහරුවාද දින (ඔක්තෝම්බර් 22) පැවැත්විණි."
    },
    {
        "content": "උතුරු අර්ධද්වීපයේ ශ්‍රී ලංකා නාවික හමුදා සාමාජිකයින් විසින් පැල සිටුවීමේ වැඩසටහනක් පසුගියදා සිදුකරන ලදි. නාවික හමුදා මාධ්‍යයට අනුව, ශ්‍රී ලංකා නාවික හමුදාවේ නීල හරිත සංග්‍රාමය යටතේ මෙම වැඩසටහන පවත්වා ඇත. උතුරු නාවික විධානයට අයත් ශ්‍රී ලංකා නාවික නෞකා “උත්තර” කඳවුරු පරිශ්‍රය තුල ආර්ථික වටිනාකමකින් යුත් කොස් පැල, අඹ පැල සහ කොට්ටම්බ පැළ රෝපණය කර ඇත. මෙම අවස්ථාව සඳහා උතුරු නාවික විධානය භාර ආඥාපති රියර් අද්මිරාල් කපිල සමරවීර, ජ්‍යෙෂ්ඨ නාවික හමුදා නිලධාරීන් සහ නාවික හමුදා සාමාජිකයින් සහභාගී වන ලදි."
    },
    {
        "content": "ශ්‍රී ලංකා ගුවන් හමුදාව විසින් ශ්‍රී ලංකා වන සංරක්ෂණ දෙපාර්තමේන්තුව,මාස් හෝල්ඩින්ග්ස් සහ පේරාදෙණිය විශ්ව විද්‍යාලය සමඟ එක්ව ශ්‍රී ලංකාවේ වන ඝනත්වය ඉහළ නැංවීම වෙනුවෙන් දෙවන බීජ ගුවන් මගින් ඉසීමේ වැඩසටහන අම්පාර ලාහුගල වනාන්තරයේදී මෙම සතිය ආරම්භයේදී දියත් කරන ලදී. රනෝරාව වනාන්තරයේ අක්කර පහක භුමි ප්‍රමාණයක් ඉලක්ක කර ගනිමිනි පළමු බීජ ගුවන් මගින් ඉසීමේ මෙහෙයුම සිදුකරන ලදී. බීජ ඉසීම සඳහා විශේෂයෙන් වෙනස් කරන ලද ශ්‍රී ලංකා ගුවන් හමුදා එම්.එයි. 17 හෙලිකොප්ටරයකින් වටිනා ශාඛ විශේෂවල බීජ 5,000 ක් පමණ ඉසීම සිදුකර ඇත. අම්පාර, ලාහුගල වනාන්තරයට ගුවන් මගින් බීජ 67,000 ක් ඉසින ලදී. අම්පාර ශ්‍රී ලංකා ගුවන් හමුදා කඳවුරෙන් ගුවන් ගත වූ එම්.එයි. 17 හෙලිකොප්ටරයකින් සාර්ථකව මෙම බිජ  ඉසීම සිදුකර ඇත. වනාන්තරය තුළ ඉලක්කගත ස්ථානයන් වෙත ප්‍රවේශ විය හැක්කේ ගුවන් මගින් පමණි. මෙම වැඩසටහන් සඳහා බීජ ලබාදීම ශ්‍රී ලංකා වන සංරක්‍ෂණ දෙපාර්තමේන්තුව විසින් සිදුකරන ලදී. වියළි කලාපයට වඩාත් උචිත අරළු (Terminalia chebula), කෝන් (Schleichera oleosa), ගල් සියඹලා (Dialium ovoideum), සියඹලා (Tamarindus indica), ගොඩකිරිල්ල (Holoptelea integrifolia) සහ මයිල (Bauhinia racemosa) ඇතුළු දේශීය ශාඛ බීජ අඩංගු බීජ වැඩසටහන සඳහා යොදා ගැනිණි."
    },
    {
        "content": "කිලිනොච්චි ප්‍රදේශයේ ශ්‍රී ලංකා යුද්ධ හමුදා භටපිරිස් සෙනසුරාදා (ඔක්තෝම්බර් 26) ස්වේච්ඡාවෙන් ඉදිරිපත් වී කිලිනොච්චි ලේ බැංකුවට ලේ ලබාදීම සදහා රුධිරය පරිත්‍යාග කිරීමේ වැඩසටහනක් සිදුකරන ලදී. යුද හමුදා මාධ්‍යට අනුව, අරියවෙල්නගර් ප්‍රදේශයේ පිහිටි යාපනය විශ්වවිද්‍යාලයේ කෘෂිකර්ම හා ඉංජිනේරු පීඨයේ උපාදී අපේක්ෂකයින් විසින් සිදුකරන ලද ඉල්ලීමකට අනුව යුද්ධ හමුදා සාමාජිකයන් පිලිකා රෝගීන්ගේ අවශ්‍යතා වෙනුවෙන් රුධිරය පරිත්‍යාග කර ඇත. උපාදී අපේක්ෂකයින් සහ රෝහලේ කාර්යමණ්ඩලය එක්ව මෙම රුධිර පරිත්‍යාග කිරීමේ වැඩසටහන සංවිධානය කර තිබිණි. ප්‍රතිකාර කරනු ලබන රෝගීන් වෙනුවෙන් රජයේ රෝහල්හි ලේ බැංකු වෙත ස්වේච්ඡාවෙන් රුධිරය පරිත්‍යාග කිරීම සදහා නිරන්තරයෙන් ශ්‍රී ලංකා යුද්ධ හමුදා කටයුතු කරයි."
    },
    {
        "content": "කඹුරුපිටිය ‘අභිමන්සල’ සුවතා නිකේතනයේ ආබාධිත රණවිරුවන් පිරිසකට සෙනසුරාදා දින (ඔක්තෝබර් 26) නාගදීප රජමහා විහාරය නැරඹීම සදහා  මුහුදු මඟින් ගමන් කිරීමට ප්‍රවාහන පහසුකම් සපයන ලදී. නාවික හමුදා මාධ්‍යට අනුව, නාවික හමුදාධිපති වයිස් අද්මිරාල් පියල් ද සිල්වා මහතාගේ මඟ පෙන්වීම මත නාවික හමුදාව විසින් සුවතා නිකේතනයේ සිටින ආබාධිත රණවිරුවන් නාගදීප විහාරය වෙත නාවික හමුදා ජැටියේ සිට නයනතිව් ජැටිය දක්වා ආරක්ෂිතව නාවික හමුදා යාත්‍රාවක් මඟින් රැගෙන යාමට අවශ්‍ය පහසුකම් ලබා දෙන ලදී. නාගදීප විහාරයේ සිදු කල සංචාරයේදී නාගදීප විහාරාධිපති, උතුරු පළාතේ ප්‍රධාන සංඝනායක ප්‍රවීනාචාර්ය අතිපුජ්‍ය නවදගල පදුමකිත්ති තිස්ස හිමියන් විසින් රණවිරුවන් හට සෙත්පතන ලදී. මේ අතර, නයනතිව් නාවික හමුදා කඳවුරේ සිටින නාවික හමුදා සෙබළුන් ඔවුන්ගේ සහෝදර සේවයේ මෙම රණවිරුවන් වෙනුවෙන් ප්‍රණීත දිවා භෝජන සංග්‍රහයක් ද සුදානම් කර තිබූනි. නාවික හමුදාව විසින් සංවිධානය කර තිබු මෙම සංචාරය ඔවුන්ගේ සිත්තුල අමතක නොවන අත්දැකීමක් බවට පත් කරලීමට සමත් විය."
    },
    {
        "content": "ශ්‍රී ලංකා පොලීසිය විසින් කන්තලේ වැව අසල පොලිස් ජීවිතාරක්ෂක මුර කුටියක් මෑතකදී විවෘත කර ඇත. පොලිස් මාධ්‍යයට අනුව, කන්තලේ කොට්ඨාස භාර පොලිස් අධිකාරී මහින්ද දිසානායක මහතා විසින් ඔක්තෝම්බර් 22 වන දින ජීවිතාරක්ෂක මුර කුටිය විවෘත කරන ලදී. පොලිස් පරිසර, නාවික හා ආපදා කළමනාකරණ දිසාව භාර නියෝජ්‍ය පොලිස්පති එච්.එච්. චූලසිරි මහතාගේ මගපෙන්වීම මත මොබිටෙල් ආයතනයේද සහාය ඇතිව මෙම ජීවිතාරක්ෂක මුර කුටිය ඉදිකර තිබේ. කන්තලේ වැව සංචාරකයින් අතර ජනප්‍රිය හා ආකර්ෂණීය ස්ථානයක් වන අතර දෙස් විදෙස් සංචාරකයින් විශාල සංඛ්‍යාවක් දෛනිකව පැමිණෙන අතර බොහෝ දෙනෙක් මෙහි දිය නෑමද සිදු කරයි. දියේ ගිලීම් සහ ජලය ආශ්‍රිත අනතුරු වැළැක්වීමේ අරමුණින් පිහිටුවන ලද ජීවිතාරක්ෂක මුරකුටියෙහි ජීවිතාරක්ෂක පුහුණුව ලත් පොලිස් නිලධාරීන් රාජකාරී කරයි."
    },
    {
        "content": "ශ්‍රී ලංකා ගුවන් හමුදාව විසින් අවශ්‍යතා සහිත පවුලක් වෙනුවෙන් ඉදිකරන ලද නව නිවසක් එහි හිමිකරුවන් වෙත පරිත්‍යාග කර ඇත. ගුවන් හමුදා මාධ්‍යට අනුව, ගුවන් හමුදා වවුනියාව කඳවුරේ 41 වන සංවත්සරය වෙනුවෙන් වවුනියාව, කුඩාකච්චක්කොඩිය ප්‍රදේශයේ වැන්දඹු කාන්තාවක් සහ ඇයගේ වයස අවුරුදු 9 ක් වන පිරිමි දරුවා වෙත මෙම නව නිවස පරිත්‍යාග කර ඇත. මෙම කාන්තාවගේ ස්වාමිපුරුෂයා සිවිල් ආරක්‍ෂක දෙපාර්තමේන්තුවේ සේවය කරමින් සිටියදී මියගොස් ඇත. ගුවන් හමුදා වවුනියාව කඳවුරේ නිලධාරීන්ගේ, සෙසු නිලයින්ගේ සහ පවුල්වල සාමාජිකයින්ගේ සාමුහික දායකත්වය මත ගුවන් හමුදා ශ්‍රම දායකත්වයෙන් අංග සම්පූර්ණ මුළුතැන්ගෙයක් සහ නාන කාමරයක් සහිතව මෙම නිවස ඉදිකර ඇත."
    },
    {
        "content": "නව යුධ හමුදාපති ලෙස පත් වූ ලුතිතන් ජෙනරාල් ශවේන්ද්‍ර සිල්වා මහතා අද (සැප්තැම්බර් 03) දින පෙරවරුවේ ආරක්‍ෂක රාජ්‍ය අමාත්‍ය රුවන් විජයවර්ධන මහතා ආරක්‍ෂක අමාත්‍යාංශ පරිශ්‍රයේදී හමු විය. පසුගිය මාසයේ (අගෝස්තු 21) ශ්‍රී ලංකා යුද්ධ හමුදාවේ 23 වන යුද හමුදාධිපති ලෙස වැඩ භාර ගැනීමෙන් අනතුරුව යුද හමුදාපතිවරයා රාජ්‍ය අමාත්‍යවරයා නිල වශයෙන් හමු වූ පළමු අවස්ථාව මෙයයි. මෙම හමුවේදී නව හමුදාපතිවරයා හා ආරක්‍ෂක රාජ්‍ය අමාත්‍යවරයා අතර සුහද සාකච්ඡාවක් පැවැත්වුනු අතර ආරක්‍ෂක රාජ්‍ය අමාත්‍ය රුවන් විජයවර්ධන මහතා නව යුද හමුදාපතිවරයාට සිය සුබ පැතුම් එක් කළේය. මෙම අවස්ථාව සිහිපත්විම සඳහා සමරු සිහිවටන හුවමාරුවක්ද සිදු විය."
    },
    {
        "content": "නව යුධ හමුදාපති ලෙස පත් වූ ලුතිතන් ජෙනරාල් ශවේන්ද්‍ර සිල්වා මහතා අද (සැප්තැම්බර් 03) දින පෙරවරුවේ ආරක්‍ෂක අමාත්‍යංශයේ ලේකම් ජෙනරාල් එස්.එච්.එස්.කෝට්ටෙගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතා ආරක්‍ෂක අමාත්‍යාංශ පරිශ්‍රයේදී හමු විය. පසුගිය මාසයේ (අගෝස්තු 21) ශ්‍රී ලංකා යුද්ධ හමුදාවේ 23 වන යුද හමුදාධිපති ලෙස වැඩ භාර ගැනීමෙන් අනතුරුව යුද හමුදාපතිවරයා ආරක්ෂක ලේකම්තුමන් නිල වශයෙන් හමු වූ පළමු අවස්ථාව මෙයයි. මෙම හමුවේදී නව හමුදාපතිවරයා හා ආරක්ෂක ලේකම්තුමන් අතර සුහද සාකච්ඡාවක් පැවැත්වුනු අතර එතුමන් විසින් නව යුද හමුදාපතිවරයාට සිය සුබ පැතුම් එක් කළේය. මෙම අවස්ථාව සිහිපත්වීම සඳහා සමරු සිහිවටන හුවමාරුවක්ද සිදු විය."
    },
    {
        "content": "ඕස්ට්‍රේලියානු ඒකාබද්ධ කාර්ය බලකායේ ස්වෛරී දේශසීමා මෙහෙයුම් අණ දෙන නිලධාරී මේජර් ජෙනරාල් ක්‍රේග් ෆුරිනි (Major General Craig Furini) මහතා ඇතුළු ඕස්ට්‍රේලියානු රජයේ නියෝජිත කණ්ඩායමක් පුද්ගල ජාවාරම් සම්බන්ධ කරුණු පිළිබඳ සාකච්ඡා කිරීම සදහා රාජ්‍ය ආරක්‍ෂක අමාත්‍ය ගරු. රුවන් විජේවර්ධන මහතා සැප්තැම්බර් 03 වන දින අමාත්‍යාංශ පරිශ්‍රයේ දී හමුවිය.    මෙම අවස්ථාව සදහා ආරක්‍ෂක අමාත්‍යාංශයේ ලේකම් ජෙනරාල් එස්.එච්.එස්.කොට්ටෙගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතාද සහභාගී විය. මිනිස් ජාවාරම් කිරීම් සහ මිනිස් ජාවාරම් සම්බන්ධ කරුණු සහ මෙරට සිට  නීති විරෝධීව සංක්‍රමණය වීමට දරන ලද උත්සාහයන්ට එරෙහිව ගන්නා ක්‍රියාමාර්ගයන් පිළිබඳව ඕස්ට්‍රේලියානු දූත පිරිස සාකච්ඡා කරන ලදී.මිනිස් ජාවාරම් වැළැක්වීමේ මෙහෙයුම් සහ මෙරට තුල මිනිස් ජාවාරම් මැඩපැවැත්වීමට ගෙන ඇති දැඩි ක්‍රියාමාර්ගයන් පිළිබදව ඕස්ට්‍රේලියානු බලධාරීන්ගේ ප්‍රශංසාව හිමි විය. නීතිය ක්‍රියාත්මක කරන ආයතන විසින් වර්තමාන මිනිස් ජාවාරම් වැළැක්වීමේ මෙහෙයුම්වලදී වැඩි ප්‍රගතියක් අත්කර ගත හැකි ක්‍රම සහ විධි පිළිබඳව ද ඔවුන් සාකච්ඡා කරන ලදී. මෙම සාකච්ඡාවේ  සාර්ථකතත්වය පිලිබදව ඕස්ට්‍රේලියානු නියෝජිත කණ්ඩායමේ පැසසුම හිමි විය. ඕස්ට්‍රේලියානු නියෝජිත කණ්ඩායමේ, මිනිස් ජාවාරම පිළිබඳ ඕස්ට්‍රේලියානු තානාපති බ්‍රයිස් හචිසන් (Mr. Bryce Hutchesson), ජාතික ප්‍රතිචාර මෙහෙයුම් කළමනාකරු, ඕස්ට්‍රේලියානු ෆෙඩරල් පොලිසියේ කමාන්ඩර් ජේසන් විලියම්ස්( Commander Jason Williams), ඕස්ට්‍රේලියානු මහ කොමසාරිස් ඩේවිඩ් හොලි (David Holley) මැතිතුමන්, නියෝජ්‍ය මහ කොමසාරිස් වික්ටෝරියා කෝක්ලි (Victoria Coakley) මහත්මිය ඇතුලත්ව සිටියහ.   මෙම අවස්ථාව සදහා ශ්‍රී ලංකා නාවික හමුදාපති රියර් අද්මිරාල් පියල් ද සිල්වා මහතා සහ නියෝජ්‍ය හමුදා සම්බන්ධතා නිලධාරි බ්‍රිගේඩියර් ඩි  එම් ඒ පී දිසානායක මහතාද සහභාගී විය."
    },
    {
        "content": "කොතලාවල ආරක්ෂක විශ්වවිද්‍යාලය (KDU) විසින් සංවිධානය කරන වාර්ෂික ජාත්‍යන්තර පර්යේෂණ සමුළුව ලබන සතියේ (සැප්තැම්බර් 11 සහ 12) පැවැත්වීමට නියමිතව ඇත. මෙම සම්මන්ත්‍රණය දිවයිනේ ප්‍රමුඛතම ආරක්ෂක විශ්ව විද්‍යාලය විසින් 12 වන වරට පවත්වනු ලබන වාර්ෂික පර්යේෂණ සම්මන්ත්‍රණයයි. කොතලාවල ආරක්ෂක විශ්වවිද්‍යාලය, රත්මලාන හිදී ‘නව තාක්‍ෂණය හමුවේ මානව වර්ගයාට ඇති අභියෝග’ යන තේමාව යටතේ සම්මන්ත්‍රණය පැවැත්වේ. සමුළුවේ දී පූර්ව සම්මන්ත්‍රණ වැඩමුළු, පුර්ණ සැසිවාරයන්, පෝස්ටර් ඉදිරිපත් කිරීම්, ආරක්ෂක හා උපායමාර්ගික අධ්‍යයන ඇතුළු විෂයන් නවයක පෝස්ටර් ඉදිරිපත් කිරීම් සහ තාක්ෂණික සැසි, නීතිය, කළමනාකරණය, සමාජ විද්‍යාව සහ මානව ශාස්ත්‍ර, නිර්මාණ ශාස්ත්‍රය, පරිගණක තාක්‍ෂණය, ඉංජිනේරු විද්‍යාව, වෛද්‍ය විද්‍යාව මූලික හා ව්‍යවහාරික විද්‍යාවන් සහ ඊට අනුබද්ධ සෞඛ්‍ය විද්‍යාවන් පිළිබදව වැඩමුළු පැවැත්වේ. පසුගිය වසරේ (2018) සැප්තැම්බර් 13 සහ 14 යන දෙදින තුල පවත්වන ලද 11 වන ජාත්‍යන්තර පර්යේෂණ සමුළුව (IRC) ‘සහයෝගීතාවය තුළින් වෘත්තීය විශිෂ්ටත්වය සුරක්ෂිත කිරීම’ යන තේමාව යටතේ පවත්වන ලදී. වැඩි විස්තර සඳහා"
    },
    {
        "content": "ශ්‍රී ලංකාවේ පාකිස්ථාන මහ කොමසාරිස් කාර්යාලයේ ආරක්ෂක උපදේශක කර්නල් සජාඩ් අලී (Colonel Sajjad Ali) මහතා අද දින (සැප්තැම්බර් 04) ආරක්ෂක අමාත්‍යාංශයේ ලේකම් ජෙනරාල් එස්.එච්.එස්.කොට්ටෙගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතා අමාත්‍යංශ පරිශ්‍රයේ දී හමුවිය. මෙම හමුවේදී ද්විපාර්ශවීය වශයෙන් වැදගත්වන කරුණු පිළිබඳව සාකච්ඡා කරන ලදි. මෙම අවස්ථාව සදහා නියෝජ්‍ය හමුදා සම්බන්ධතා නිලධාරි බ්‍රිගේඩියර් ඩි එම් ඒ පී දිසානායක මහතාද සහභාගී විය."
    },
    {
        "content": "ශ්‍රී ලංකා යුද්ධ හමුදාව විසින් සංවිධානය කරනු ලබන “දියකාවා යුද අභ්‍යාසය අදියර 10 – 2019” අද (සැප්තැම්බර් 03) මින්නේරිය මෙහෙයුම් මූලස්ථානයේදී ආරම්භ විය. ශ්‍රී ලංකා යුද්ධ හමුදාව විසින් සංවිධානය කරනු ලබන මෙම වාර්ෂික ත්‍රිවිධ හමුදා ඒකාබද්ධ ක්ෂේත්‍ර යුද අභ්‍යාසය (FTX) මෙවර පවත්වන්නේ නොකඩවා 10 වන වරටයි. මෙම ඒකාබද්ධ ත්‍රිවිධ හමුදා යුධ පුහුණු අභ්‍යාසය සඳහා යුද්ධ හමුදා සෙබළුන් 2400 ක්, නාවික හමුදා සෙබළුන් 400 ක් සහ ගුවන් හමුදා සෙබළුන් 200 දෙනෙකු සහභාගී වන අතර රටවල් ගණනාවක විදේශීය හමුදා සාමාජිකයින් සහ නිරීක්ෂකයින් 100 කට අධික සංඛ්‍යාවක් “දියකාවා යුද අභ්‍යාසය අදියර 10 – 2019” සදහා සහභාගී වේ. මෙම අභ්‍යාසය නැගෙනහිර, මධ්‍යම, බටහිර සහ උතුරු මැද පළාත් ආවරණය වන පරිදි පැවැත්වේ. මෙම ඒකාබද්ධ ත්‍රිවිධ හමුදා යුධ පුහුණු අභ්‍යාසය සැප්තැම්බර් 23 වන දින නැගෙනහිර පළාතේ කුච්චවේලි හිදී “ඒකාබද්ධ මෙහෙයුමක්” ලෙස අවසන් වන අතර අභ්‍යාසය පිළිබඳ පසුකථනයක් පසු දින (සැප්තැම්බර් 24) පැවැත්වේ."
    },
    {
        "content": "ශ්‍රී ලංකා නාවික හමුදා නෞකා දෙකක් බ්‍රහස්පතින්දා (සැප්තැම්බර් 05) ශ්‍රී ලංකා සහ ඉන්දීය නාවික හමුදාව අතර පැවැත්වෙන අභ්‍යාසයට (SLINEX 2019) සහභාගී වීම සඳහා ඉන්දියාව බලා පිටත්ව ගොස් ඇත. නාවික හමුදා නිල වෙබ් අඩවියට අනුව ‘සිඳුරළ’ සහ ‘සුරනිමිල’ යන නෞකා දෙක නාවික සම්ප්‍රදායානුකූල චාරිත්‍ර මධ්‍යයේ ත්‍රීකුණාමල වරායෙන් පිටත් විය. නාවික නෞකා දෙක සෙනසුරාදා (සැප්තැම්බර් 07) ඉන්දියාවේ විශාකාපට්නම් වෙත ළගා වීමට නියමිතය. ඉන්දු-ලංකා ඒකාබද්ධ නාවික පුහුණු අභ්‍යාසය සැප්තැම්බර් මස 07 වන දින සිට 12 වන දින දක්වා පැවැත්වීමට නියමිතය. නාවික හමුදා ධජ නිලධාරි නාවික දියත් විධානය, රියර් අද්මිරාල් උපුල් ද සිල්වා ඇතුළුව නිලධාරීන් සහ නාවිකයින් 323 දෙනෙකු ශ්‍රී ලංකා නාවික හමුදාව නියෝජනය කරමින් සහභාගී වේ. නෞකාවන් පිටත් වීමේ උත්සව අවස්ථාව සදහා නැගෙනහිර නාවික විධානය භාර ආඥාපති, රියර් අද්මිරාල් මෙරිල් වික්‍රමසිංහ ඇතුළු ජ්‍යේෂ්ඨ නිලධාරීන් සහභාගී වීය. මෙම අභ්‍යාසය මඟින් දෙරට අතර සහයෝගීතාව වැඩි දියුණු කිරීමටත්, නාවිකයන් අතර අන්‍යෝන්‍ය විශ්වාසය හා අන්තර් ක්‍රියාකාරිත්වය ශක්තිමත් කිරීමටත් හැකියාව ලැබෙන අතර ඉන්දියානු සාගර කලාපයේ සමුද්‍රීය ආරක්ෂාව පවත්වා ගැනීම සඳහා තම හැකියාවන් වර්ධනය කර ගැනීමටත් පෙර පුහුණුවීම් සිදුකිරීමටත් දෙරටේ නාවික හමුදාවන්ට මෙමගින් අවස්ථාව උදාවේ."
    },
    {
        "content": "ශ්‍රී ලංකා පොලිසිය සිය 153 වන ‘පොලිස් දිනය’ සැප්තැම්බර් 03 (2019) වන දින සමරන ලදී. පොලිස් මාධ්‍යට අනුව ඊයේ බම්බලපිටිය පොලිස් ක්‍රීඩාංගණයේදී පොලිස් දින සැමරුම් උත්සවය පවත්වා ඇත. පොලිසියේ සම්ප්‍රදායන්ට අනුකූලව පැවති උත්සවය වැඩබලන පොලිස්පති සීඩී වික්‍රමරත්න මහතාගේ සහභාගිත්වයෙන් සිදුවිය. ශ්‍රී ලංකා පොලිසිය 1866 සැප්තැම්බර් 03 වන දින ස්ථාපිත කර ඇත. මේ අතර මෑතකදී එංගලන්තයේ පැවති ජාත්‍යන්තර පොලිස් ක්‍රිකට් ශූරතා තරගාවලියේදී ශ්‍රී ලංකා පොලිස් ක්‍රිකට් කණ්ඩායම ශූරයන් බවට පත්විය. බටහිර ඕස්ට්‍රේලියානු පොලිස් කණ්ඩායම පරාජය කරමින් ශ්‍රී ලංකා පොලිස් කණ්ඩායම ශූරතාව හිමි කර ගෙන ඇත. වෝසෙස්ටර් (Worcester) පොලිස් ක්‍රිකට් සමාජය මඟින් සංවිධානය කල මෙම තරඟාවලිය අගෝස්තු 12 වන දින සිට 16 දින දක්වා පවත්වන ලදී"
    },
    {
        "content": "මේ වසරේ ජනවාරි 25 වන දින මාලි රාජ්‍යයේ බහුවිධ ඒකාබද්ධ ස්ථායිභාවය ඇති කිරීමේ මෙහෙයුම් මූලස්ථානයේ (MINUSMA) රාජකාරියේ යෙදී සිටියදී මියගිය ශ්‍රී ලංකා යුද හමුදා සාම සාධක භටයන් දෙදෙනා වෙනුවෙන් වන්දි මුදල් පිරිනැමීම අඟහරුවාදා දින (නොවැම්බර් 05) යුද හමුදා මූලස්ථානයේදී සිදුකරන ලදි. යුද හමුදා මාධ්‍යට අනුව, එම වන්දි මුදල් යුද හමුදාධිපති ලුතිනන් ජෙනරාල් ෂවේන්ද්‍ර සිල්වා විසින් මියගිය රණවිරුවන්ගේ ලඟම ඥාතීන් වෙත භාර දෙන ලදි. මාලි රාජ්‍යයේ කීරනා (Keerana) ප්‍රදේශයේ මුර සංචාරයේ යෙදී සිටියදී පිපිරිමකට හසුව ශ්‍රී ලංකා පාබල හමුදාවට අයත් මේජර් එච්.ඩබ්ලිව්.ඩි. ජයවික්‍රම සහ ශ්‍රී ලංකා යාන්ත්‍රික පාබල රෙජිමේන්තුවට අයත් සැරයන් එස්.එස්. විජේකුමාර ජිවිතක්‍ෂයට පත්විය. දිවිපිදු මේජර් ජයවික්‍රම මියයන් විට අවිවාහක නිලධාරියකු බැවින් ඔහුට හිමි මුදල පියා සහ මව වෙත ලබා දෙන ලදි. එක්සත් ජාතීන්ගේ උපදෙස් හා වන්දි ගෙවීමේ රාමුවට අනුව දිවිපිදු සැරයන් විජේකුමාර වෙනුවෙන් ඔහුගේ මව, බිරිද සහ දියණියන් දෙදෙනා වෙත වන්දි මුදල් ලබා දෙන ලදී. මෙම අවස්ථාව සඳහා ජ්‍යෙෂ්ඨ යුද හමුදා නිලධාරීන් සහභාගී විය."
    },
    {
        "content": "ශ්‍රී ලංකා යුද හමුදා භටපිරිස් විසින් මුලන්කාවිල් පුල්ලයාර් කෝවිල් පරිශ්‍රය සහ කාරියලනගපඩ්ඩුවාන් අන්තෝනියාර් පල්ලිය පිරිසිදු කිරිමේ වැඩසටහනක් සඳහා තම දායකත්වය ලබා දුන්හ. යුද හමුදා මාධ්‍යට අනුව කිලිනොච්චි ආරක්‍ෂක සේනා මුලස්ථානය යටතේ රාජකාරි කරනු ලබන භටපිරිස් විසින් අගෝස්තු මස 28 දින සිට 31 වන දින දක්වා මෙම සමාජ සුබසාධන වැඩසටහන් සිදු කර ඇත. මේ අතර, පසුගිය සෙනසුරාදා දින (අගෝස්තු 31) ස්කන්ධපුරම් පිල්ලෙයාර් කෝවිල් පිරිසිදු කිරීම සඳහා කිලිනොච්චි ප්‍රදේශයේ යුද  හමුදා භටපිරිස් විසින් ශ්‍රමදාන වැඩසටහනක් සංවිධානය කර තිබුණි. තම සමාජ සේවා වැඩසටහන්හි කොටසක් ලෙස මෙවැනි සමාජ සුභසාධන වැඩසටහන් ක්‍රියාත්මක කිරීම වෙනුවෙන් යුද හමුදා සාමාජිකයින් නිරතුරුවම දායකත්වය ලබා දෙයි."
    },
    {
        "content": "පසුගිය අඟහරුවාදා (සැප්තැම්බර් 03) දින මින්නේරියේදී ආරම්භ වූ ශ්‍රී ලංකා හමුදාව විසින් සංවිධානය කරනු ලබන ක්ෂේත්‍ර යුද අභ්‍යාසය(FTX), ‘දියකාවා යුද අභ්‍යාසය 2019’ නැගෙනහිර කලාපය කේන්ද්‍ර කර ගනිමින් ක්‍රියාත්මක වෙමින් පවතී.යුද හමුදා මාධ්‍යට අනුව ත්‍රස්තවාදීන් විසින් ප්‍රාණ ඇපයට ගෙන සිටි නැවක් සහ එහි කාර්ය මණ්ඩලය බේරා ගැනීම සඳහා ත්‍රිවිධ හමුදා සෙබළුන් විසින් බදාදා දින (සැප්තැම්බර් 04) ත්‍රිකුණාමලය වරායේ ඇෂ්රොෆ් ජැටියේ දී මෙහෙයුමක් සිදුකරන ලදී. මෙම මෙහෙයුමේදී යුද හමුදා සහ නාවික හමුදා භටයන් විසින් විදේශිකයන්ද ඇතුළුව 22 දෙනෙකුගෙන් යුත් කාර්ය මණ්ඩලය ත්‍රස්තවාදීන්ගෙන් බේරා ගත්හ. කමාන්ඩෝ භට පිරිස් නාවික හමුදාවේ විශේෂ යාත්‍රා බලඝණය (SBS) සමඟ එක්ව අට දෙනෙකුගෙන් යුත් කණ්ඩායම් 6 ක් සහ ත්‍රස්තවාදීන්ගේ පුපුරණ ද්‍රව්‍ය සහ ආයුධ සෙවීම සඳහා පුහුණුකරන ලද සුනඛයන් ද යොදාගනිමින් මෙම මෙහෙයුම සිදු කරණ ලදී. බෙල් 212 හෙලිකොප්ටරයක් ගුවනේ සෝදිසි කිරීමේ යෙදී සිටියදී කමාන්ඩෝ භටපිරිස් විසින් ප්‍රාණ ඇපකරුවන් නිදහස් කිරීමේ මෙහෙයුම දියත් කර ප්‍රාණ ඇපකරුවන් සියලුදෙනා නිරුපද්‍රිතව මුදාගැනීමට සමත්වූහ. මෙම ඒකාබද්ධ ත්‍රිවිධ හමුදා යුධ පුහුණු අභ්‍යාසය සඳහා යුද්ධ හමුදා සෙබළුන් 2400 ක්, නාවික හමුදා සෙබළුන් 400 ක් සහ ගුවන් හමුදා සෙබළුන් 200 දෙනෙකු සහභාගී වන අතර මෙවර වාර්ෂික ත්‍රිවිධ හමුදා ඒකාබද්ධ ක්ෂේත්‍ර යුද අභ්‍යාසය (FTX) පවත්වන්නේ නොකඩවා 10 වන වරටයි. මැලේසියාව, මාලදිවයින, නේපාලය, රුසියාව, බංගලාදේශය,චීනය, ඉන්දියාව, පාකිස්ථානය, ඉන්දුනීසියාව, නයිජීරියාව සහ සැම්බියාව නියෝජනය කරමින් විදේශීය හමුදා නියෝජිතයන් 100 කට අධික සංඛ්‍යාවක් මෙවර “දියකාවා යුද අභ්‍යාසය අදියර 10 – 2019” සදහා සහභාගී වේ. පුහුණු අභ්‍යාසය නැරඹීම සදහා අභ්‍යාස අධ්‍යක්‍ෂ මේජර් ජෙනරාල් ලක්සිරි වඩුගේ, ජ්‍යෙෂ්ඨ ත්‍රිවිධ හමුදා නිලධාරීන් සහභාගී විය."
    },
    {
        "content": "ත්‍රිකුණාමලය නාවික හා සාගරික විද්‍යාපීඨයේ   සෙනසුරාදා   දින පැවති නාවික හමුදා විසිරයාමේ උත්සවය සදහා අතිගරු ජනාධිපති මෛතී‍්‍රපාල සිරිසේන මැතිතුමන් සහභාගී විය. මෙම අවස්ථාවට ආරක්‍ෂක අමාත්‍යාංශයේ ලේකම් ජෙනරාල් එස්.එච්.එස්. කොට්ටෙගොඩ   ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතාද සහභාගී විය. නාවික හමුදාපති වයිස් අද්මිරාල් පියල් ද සිල්වා විසින් ජනාධිපතිතුමන් ත්‍රිකුණාමලයේ පිහිටි ප්‍රධානතම නාවික හමුදා පුහුණු කදවුරේදී මහත් හරසරින් පිළිගන්නා ලදී. එහිදී ජනපතිතුමන් වෙත සම්මාන මුරයක් ද පිළිගන්වන ලදී. නාවික හමුදා සම්ප්‍රදායන්ට හා චාරිත්‍රයන්ට අනුකුලව පසුගිය දා සන්ධ්‍යාවේ පැවති වර්ණවත් විසිරයාමේ පෙළපාලියේදී සර් ජෝන් කොතලාවල ආරක්‍ෂක විශ්ව විද්‍යාලයේ   පාඨමාලා අංක 32  ,පාඨමාලා අංක 33 හා කෙඩෙට් නිලධාරි පාඨමාලා අංක 59 ට අයත් මධ්‍ය නිලධාරීන් 89 දෙනෙකු ප්‍රධාන ආරාධිත අමුත්තා විසින් අධිකාරියට පත්කරන ලදී. අධිකාරියට පත් නව නිලධාරීන් අතුරින් 19 දෙනෙකු සර් ජෝන් කොතලාවල ආරක්‍ෂක විශ්ව විද්‍යාලයේ   පාඨමාලා අංක 32  , නිලධාරීන් 44 දෙනෙකු සර් ජෝන් කොතලාවල ආරක්‍ෂක විශ්ව විද්‍යාලයේ  පාඨමාලා අංක 33 හා කෙඩෙට් නිලධාරී පාඨමාලා අංක 59 ට අයත් නිලධාරීන් 26 දෙනෙකුද වේ. පුහුණුවීම් තුලදී දක්ෂතා දැක්වූ තෝරාගන්න ලද මධ්‍ය නිලධාරීන්හට ජනාධිපතිතුමන් විසින් සම්මාන ප්‍රදානය කරන ලදී. මෙම අවස්ථාවට සර්ව ආගමික නායකයින්, උතුරු පළාත් ආණ්ඩුකාරවරයා, ගුවන් හමුදාපති, පොලිස්පති, ත්‍රිවිධ හමුදාවේ හා පොලීසියේ ජ්‍යෙෂ්ඨ නිලධාරීන්, ජ්‍යෙෂ්ඨ රාජ්‍ය නිලධාරීන්, නාවික හා සාගරික විද්‍යාපීඨයේ ආඥාපති, විසිර යන ලද නාවික නිලධාරීන්ගේ පවුල් වල සාමාජිකයින් සහ නාවික භටයින් විශාල පිරිසක් සහභාගී වී සිටියහ."
    },
    {
        "content": "ශ්‍රී ලංකා ප්‍රජාතාන්ත්‍රික සමාජවාදී ජනරජයේ අතිගරු ජනාධිපති, මෛත්‍රීපාල සිරිසේන මැතිතුමා විසින් ශ්‍රී ලංකා නාවික හමුදාවේ 4 වන වේග ප්‍රහාරක යාත්‍රා බළඝනය අද (ජූනි 22) දින “4 වන වේග ප්‍රහාරක යාත්‍රා සමුහය’’ ලෙස අධිකාරියට පත් කීරීම ත්‍රිකුණාමලය නාවික හමුදා කඳවුරේදී සිදුකරන ලදී. මෙම අවස්ථාවට ආරක්‍ෂක අමාත්‍යාංශයේ ලේකම් ජෙනරාල් එස්.එච්.එස්. කොට්ටෙගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතාද සහභාගී විය. ත්‍රිකුණාමල නාවික හමුදා තටාංගනයට පැමිණි ජනාධිපතිවරයා නාවික හමුදාපති වයිස් අද්මිරාල් පියල් ද සිල්වා විසින් මහත් හරසරින් පිළිගන්නා ලදී. අධිකාරියට පත්කිරීමට සමගාමීව 4 වන වේග ප්‍රහාරක යාත්‍රා සමූහය වෙත ජනාධිපති වර්ණ පිළිගන්වන ලද අතර එය හමුදා ආයතනයකට පිරිනැමිය හැකි උසස්ම ගෞරවයයි. නාවික හමුදාවේ ප්‍රධානතම ප්‍රහාරක බළඝනය වන 4 වන වේග ප්‍රහාරක යාත්‍රා බළඝනය ශ්‍රී ලංකාවට අයත් සාගර කලාපයේ බලය තහවුරු කිරීම සඳහා ඉක්මන් හා වේගවත් වේග ප්‍රහාරක යාත්‍රා භාවිතා කරමින් පසුගිය ත්‍රස්තවාදී යුධ සමයේ මුහුදු කොටි තර්ජන මැඩපැවැත්වීම උදෙසා විශාල කාර්ය භාරයක් ඉටුකරන ලදී. මෙම අවස්ථාවට සර්ව ආගමික නායකයින්, උතුරු පළාත් ආණ්ඩුකාරවරයා, ජ්‍යෙෂ්ඨ නාවික නිලධාරීන් සහ නාවික භටයින් විශාල පිරිසක් සහභාගී වී සිටියහ."
    },
    {
        "content": "ප‍්‍රජා සංවිධාන මූලික කරගත් විශේෂ වැඩසටහන් දීප ව්‍යාප්තව …. මතින් නිදහස් රටක් ගොඩනැඟීම සඳහා ජනාධිපති ගරු මෛතී‍්‍රපාල සිරිසේන මැතිතුමාගේ මඟපෙන්වීමෙන් කි‍්‍රයාත්මක කර ඇති මත්ද්‍රව්‍ය මර්දන වැඩසටහන තවදුරටත් ශක්තිමත් කරමින් ජූනි 23 වන දා සිට ජූලි 01 වන දා දක්වා සතිය ජාතික මත්ද්‍රව්‍ය නිවාරණ සතිය ලෙස නම් කර තිබේ. එහි දෙවන දිනය වන අද ප‍්‍රජා සංවිධාන මූලික කරගත් විශේෂ වැඩසටහන් දීප ව්‍යාප්තව සංවිධානය කර තිබූ අතර එම වැඩසටහන් සඳහා රාජ්‍ය සේවකයින්, පාසල් දරුවන් මෙන් ම පොදු ජනතාවගේ ද පුළුල් සහභාගිත්වයක් දක්නට ලැබිණි. ප‍්‍රධාන වැඩසටහන කිලිනොච්චිය සමූපකාර ශාලාවේ දී පැවැත්වුණු අතර මත්ද්‍රව්‍ය භාවිතයේ ආදීනව පිළිබඳ ජනතාව දැනුවත් කිරීමේ සම්මන්ත‍්‍රණ, ප‍්‍රදර්ශන, ඉදිරිපත් කිරීම් ඇතුළු අංග රැසකින් එය සමන්විත විය. යාපනය, කිලිනොච්චිය, මුලතිව්, මන්නාරම, වව්නියාව දිස්ති‍්‍රක්වලට සිට රථ පෙළපාලිවලින් පැමිණි පිරිස මෙම දැනුවත් කිරීමේ වැඩසටහනට එක් විය. උතුරු පළාත් ආණ්ඩුකාර සුරේන් රාඝවන්, පාර්ලිමේන්තු මන්තී‍්‍රවරුන් වන අංගජන් රාමනාදන්, කාදර් මස්තාන් යන මහත්වරුන් ඇතුළු මහජන නියෝජිතයන්, දිස්ති‍්‍රක් ලේකම්වරු ඇතුළු රාජ්‍ය නිලධාරිහු එම අවස්ථාවට එක්ව සිටියහ. “මම මත්ද්‍රව්‍ය ප‍්‍රතික්ෂේප කරමි” තේමාව යටතේ දැවැන්ත රථ පෙළපාලියක් අද උදෑසන වව්නියාව දිස්ති‍්‍රක් ලේකම් කාර්යාලය අසළින් ආරම්භ කර කිිලිනොච්චිය සමූපකාර ශාලාව වෙත පැමිණි අතර ඉන් අනතුරුව එහි පැමිණි පිරිස දැනුවත් කිරීමේ වැඩසටහනට එක් විය. මේ අතර වව්නියාව දිස්ති‍්‍රක් ලේකම් කාර්යාලය අසළින් ද මත්ද්‍රව්‍ය විරෝධි රථ පෙළපාළියක් අද උදෑසන ආරම්භ කෙරුණු අතර වව්නියාව දිස්ති‍්‍රක් ලේකම් කාර්යාලය හා උතුරු පළාත් ආණ්ඩුකාර කාර්යාලය එක්ව එය සංවිධානය කර තිබිණි. මත්ද්‍රව්‍ය භාවිතයේ ආදීනව හා එයින් සිදුවන පුද්ගල මෙන්ම සමාජ හානිය පිළිබඳ ජනතාව දැනුවත් කිරීමේ පොස්ටර්, කටවුට් ප‍්‍රදර්ශනය කරමින් ගමන් ගත් රථ පෙළපාළිය කිලිනොචිචිය සමූපකාර ශාලාව වෙත පැමිණියේය. ඌව පළාත් සභාව විසින් සංවිධානය කර තිබූ විශේෂ දැනුවත් කිරීමේ සම්මන්ත‍්‍රණයක් ඌව පුස්තකාල ශ‍්‍රවණාගාරයේ දී පැවැත්විණි. ඌව පළාත් ආණ්ඩුකාර ඇතුළු මහජන නියෝජිතයන් පිරිසක් ඊට එක්ව සිටියහ. මේ අතර පාසල් ප‍්‍රජාව දැනුවත් කිරීමේ විශේෂ වැඩසටහනක් අද අත්තනගල්ල, රන්පොකුණගම මහා විද්‍යාලයේ දී පැවැත්වුණු අතර බස්නාහිර පළාත් අධ්‍යාපන දෙපාර්තමේන්තුව එය සංවිධානය කර තිබිණි. ජාතික මත්ද්‍රව්‍ය නිවාරණ සතියේ තෙවන දිනය වන හෙට රාජ්‍ය ආයතන සඳහා වූ විශේෂ වැඩසටහන් දීප ව්‍යාප්තව සංවිධානය කර තිබේ.  ජනාධිපති මාධ්‍ය ඒකකය"
    },
    {
        "content": "මැතිවරණ ඉලක්ක කර ගනිමින් රටේ ජන කොටස් අතර නොසන්සුන්තාවයන් ඇතිවන වෛරී ප‍්‍රකාශයන් ඇතැම් දේශපාලනඥයන් විසින් සිදු කළ ද රටේ සෑම පුරවැසියෙකුගේම ගරුත්වය සහ ආරක්ෂාව තහවුරු කෙරෙන වැඩපිළිවෙළ රාජ්‍ය නායකයා ලෙස තමා කි‍්‍රයාත්මක කර තිබෙන බව ජනාධිපතිතුමා පවසයි. ජනාධිපති ගරු මෛතී‍්‍රපාල සිරිසේන මැතිතුමා මේ බව ප‍්‍රකාශ කළේ මුස්ලිම් රටවල් එකමුතුවේ සාමාජිකත්වය ලබා සිටින මුස්ලිම් රටවල තානාපතිවරු සහ මහකොමසාරිස්වරු සමග අද (26) දහවල් ජනාධිපති කාර්යාලයේ පැවති හමුවේ දී ය. පාස්කු ඉරිදා ප‍්‍රහාරයෙන් පසුව, ශ‍්‍රී ලංකාවට මෙම රටවල් ලබාදුන් සහයෝගය සහ දායකත්වය පිළිබඳව තානාපතිවරුන්ට ස්තූතිය පුද කළ ජනාධිපතිතුමා ඉදිරියටත් රටට ආර්ථික ආධාර අඛණ්ඩව ලබාදෙන ලෙසත්, ශ‍්‍රී ලංකාවට පැමිණිමේ දී සංචාරකයන්ට පනවා තිබෙන බාධා ඉවත් කිරීමට කටයුතු කරන ලෙසත් ඉල්ලා සිටියේ ය. ත‍්‍රස්තවාදී කටයුතු හමුවේ ආරක්ෂක අංශ සහ බුද්ධි අංශ විසින් සිදුකළ සාර්ථක මෙහෙයුම් පිළිබඳව ද මෙහිදී කරුණු පැහැදිලි කළ ජනාධිපතිතුමා එම කටයුතු සඳහා සියලුදෙනා දැක්වූ සහය පිළිබඳව ද තම ස්තූතිය පුද කළේය. මෙහිදී අදහස් දැක්වූ තානාපතිවරු සහ මහකොමසාරිස්වරු කියා සිටියේ කුමන තැනක වුවද ත‍්‍රස්තවාදය දැඩි ලෙස හෙළා දකින බවයි. තුර්කිය, මැලේසියාව, පකිස්ථානය, එක්සත් අරාබි රාජ්‍යය, ඇෆ්ගනිස්ථානය, ඉන්දුනිසියාව, සවුදි අරාබිය, පලස්තීනය, බංග්ලාදේශය, කුවේට්, කටාර්, මාලදිවයින, ඉරාකය, ලිබියාව, ඉරානය සහ ඕමානය යන රටවල් නියෝජනය කරමින් තානාපතිවරු සහ මහකොමසාරිස්වරු මීට එක්ව සිටියහ. ජනාධිපති ලේකම් උදය ආර්. සෙනෙවිරත්න. විදේශ කටයුතු අමාත්‍යාංශයේ ලේකම් රවිනාත් ආරියසිංහ, ජනාධිපති අතිරේක ලේකම් ඇසළ වීරකෝන් යන මහත්වරුන් ද මෙම අවස්ථාවට එක්ව සිටියහ.  ජනාධිපති මාධ්‍ය ඒකකය"
    },
    {
        "content": "රටත්, ජාතියත් විනාශ කරමින් තිබෙන නීති විරෝධි මත්ද්‍රව්‍ය ජාවාරම මැඩලීමට ඉකුත් සිව් වසර පුරා තමා ගෙන ගිය දැවැන්ත වැඩපිළිවෙළට අබපියල්ලක සහයක් ලබා නොදුන් පිරිස් අද මත්ද්‍රව්‍ය ජාවාරම්කරුවන්ට දැඩී නිති ක්‍රියාත්මක කිරීමට ගත් පියවර හමුවේ තමා වැරදිකරුවෙකු ලෙස රටට පෙන්වීමට උත්සාහ දරමින් සිටින බව ජනාධිපතිතුමා පවසයි. මත්ද්‍රව්‍ය භාවිතයට යොමු වූ ලක්‍ෂ 03 ක තරුණ ජීවිත බේරා ගැනීමට හෝ එම පවුල්වල සාමාජිකයන් දුකින් මුදාගැනීමට බලයේ සිටිය දී හෝ විපක්ෂයේ සිටියදී ඔවුන් ඉටුකළ කාර්යය කුමක් දැයි තමා එම සියලු දෙනාගෙන් ප්‍රශ්න කරන බව ද ජනාධිපතිතුමා කියා සිටියේය. ජනාධිපති ගරු මෛත්‍රීපාල සිරිසේන මැතිතුමා මේ බව ප්‍රකාශ කළේ අද (01) පෙරවරුවේ කොළඹ සුගතදාස ගෘහස්ථ ක්‍රීඩාංගණයේ පැවති ජාතික මත්ද්‍රව්‍ය නිවාරණ බස්නාහිර පළාත් සමුළුව අමතමිනි. මෙහිදී අදහස් දැක්වූ ජනාධිපතිතුමා වැඩිදුරටත් සඳහන් කළේ ජීවිත අවදානම නොතකා තමා මත්ද්‍රව්‍ය මර්දන වැඩපිළිවෙළට නායකත්වය ලබා දෙන්නේ ජාතිය සහ මතු පරපුර වෙනුවෙන් බවයි. ජාතියක් විනාශ කිරීමට හැකි පහසුම දේ නීති විරෝධි මත්ද්‍රව්‍ය ජාවාරම බව පෙන්වා දුන් ජනාධිපතිතුමා උතුම් ශ්‍රී ලංකා මාතෘ භූමිය ද තවත් මෙක්සිකෝවක් වීමට ඉඩ නොතබා මතින් නිදහස් රටක් සංකල්පය ප්‍රවර්ධනයටත්, ව්‍යාප්තියටත් කටයුතු කරමින් රටත්, ජාතියත් ගලවා ගැනීමට දේශපාලනඥයන්, රාජ්‍ය නිලධාරින්, පාසල් සිසුන් ඇතුළු සියලු පුරවැසියන් තම වගකීම් ඉටුකළ යුතු බව ද ප්‍රකාශ කළේය. මත්ද්‍රව්‍ය ජාවාරම්කරුවන්ට මරණීය දණ්ඩනය ලබාදීමට ගත් තීරණය හමුවේ ඇතැම් ජාත්‍යන්තර සංවිධාන ද අද ශ්‍රී ලංකාවට තර්ජන එල්ල කරමින් සිටින අතර, රටේ ආර්ථික සංවර්ධනයට ජාත්‍යන්තර සංවිධානවල සහය අවශ්‍ය නමුත් රටේ ස්වාධීනත්වයට අත ගැසීමට හෝ එම ස්වාධීනත්වයට තර්ජනයක් එල්ල කිරීමට එම කිසිවෙකුට අයිතියක් නොමැති බව ද ජනාධිපතිතුමා කියා සිටියේය. නිති විරෝධි මත්ද්‍රව්‍ය ජාවාරමට සම්බන්ධ දේශපාලනඥයන් පිළිබඳ තොරතුරු ද මේ වන විට රහසක් නොවන අතර මත්ද්‍රව්‍ය උවදුරෙන් රට බේරාගැනීමට දේශපාලනඥයන් කී දෙනෙකු තම වගකීම ඉටුකරනවාදැයි අද ප්‍රශ්න සහගත බව ද ජනාධිපතිතුමා සඳහන් කළේය. ජාත්‍යන්තර මත්ද්‍රව්‍ය ජාලය සහ ජාත්‍යන්තර ත්‍රස්තවාදය අතර සම්බන්ධතාවය ද පැහැදිලි කළ ජනාධිපතිතුමා කියා සිටියේ පසුගිය අප්‍රේල් 21 වනදා ත්‍රස්ත ප්‍රහාරයට ද ජාත්‍යන්තර මත්ද්‍රව්‍ය ජාලයේ සම්බන්ධතාවක් තිබෙන බවයි. මේ අතර මත්ද්‍රව්‍ය නිවාරණ ජනාධිපති කාර්ය සාධන බළකාය, අන්තරායකර ඖෂධ පාලක ජාතික මණ්ඩලය හා ශ්‍රී ලංකා පොලිසිය එක්ව පිළියෙල කළ මත්ද්‍රව්‍ය භාවිතයේ ව්‍යාප්තිය පිළිබඳ ජාතික සමීක්ෂණ වාර්තාව ද මෙහිදී ජනාධිපතිතුමා වෙත පිළිගැන්විණි. මෙතෙක් රටේ පහළ වූ කිසිදු නායකයෙකු ඉටුනොකළ කාර්යභාරයක් ඉටුකරමින් මත්ද්‍රව්‍ය උවදුරෙන් ජාතිය ගලවා ගැනීමට ජනාධිපති ගරු මෛත්‍රීපාල සිරිසේන මැතිතුමා ඉටුකරන මෙහෙවර මෙහිදී මහා සංඝරත්නය, මැති ඇමතිවරු ඇතුළු සියලු පාර්ශ්වයන්ගේ දැඩි ඇගැයීමට සහ උපහාරයට ලක් විය. මහා සංඝරත්නය ප්‍රමුඛ අන්‍යාගමික පූජකවරුන් ද, සෞඛ්‍ය අමාත්‍ය රාජිත සේනාරත්න මහතා ඇතුළු මැති ඇමතිවරුන් ද, රාජ්‍ය නිලධාරින්, පාසල් සිසුන් සහ විශ්ව විද්‍යාල සිසුන්, ත්‍රිවිධ හමුදා සහ පොලිස් නිලධාරින්, ප්‍රජා සංවිධාන සහ සිවිල් සංවිධාන නියෝජිතයන්, බන්ධනාගාර රැඳවියන්, පුනරුත්ථාපන මධ්‍යස්ථානවල පිරිස් මෙන්ම මාර්ගස්ථ ප්‍රවාහන අධිකාරයේ රියදුරන්, රිය සහායකයන් ඇතුළු සමාජයේ විවිධ පාර්ශ්ව නියෝජනය කරමින් විශාල පිරිසක් මෙම සමුළුවට සහභාගී වි සිටියහ.  ජනාධිපති මාධ්‍ය ඒකකය"
    },
    {
        "content": "ශ්‍රී ලංකන් ගුවන් සේවයේ වංචා සහ දූෂණ පිළිබඳ සොයා බැලීමට තමා පත් කළ ජනාධිපති පරික්ෂණ කොමිසමේ වාර්තාව අද ලැබුණු බවත්, පසුගිය යුගය තුළ එහි සිදුව ඇති වංචා සහ අක්‍රමිකතා පිළිබඳ එමඟින් අනාවරණය කර ඇති සියලු කරුණු තමා ඉදිරියේ දී පාර්ලිමේන්තුවටත්, ජනතාවටත් හෙළි කරන බවත් ජනාධිපතිතුමා පවසයි. තමා මේ රටේ ජනාධිපති ධුරයට පත්වූයේ කිසිදු අයෙකු ආරක්ෂා කිරීමට නොව රටත්, ජනතාවත් ආරක්ෂා කිරීම වෙනුවෙන් බව පැවසූ ජනාධිපතිතුමා වංචාව සහ දූෂණය පිටුදැකීමේ දී ඉහළ සිට පහළටත්, පහළ සිට ඉහළටත් නීතිය ක්‍රියාත්මක කිරීම තම ප්‍රතිපත්තිය බව ද කියා සිටියේය. ජනාධිපති ගරු මෛත්‍රීපාල සිරිසේන මැතිතුමා මේ බව සඳහන් කළේ මහවැලි ජනපදිකයන් වෙත ඉඩම් ඔප්පු අටදහසක් ප්‍රදානය වෙනුවෙන් අද (02) පස්වරුවේ පොළොන්නරුව, සිරිපුර මධ්‍ය මහා විද්‍යාලයේ පැවති ඉඩම් ඔප්පු ප්‍රදානෝත්සවය අමතමිනි. ඉහළ දේශපාලන නායකයින් සිදු කරන කෝටි, ප්‍රකෝටි මුල්‍ය වංචා මෙන් ම අහිංසක ගොවියෙකුට ඉඩම් බලපත්‍රයක් ලබාදීමේ දී තම සාක්කු පුරවා ගැනීමට උත්සහ දැරීම ද තමාට ඉවසා සිටිය නොහැකි බව පැවසූ ජනාධිපතිතුමා මේ රටේ හැට දෙලක්ෂ පනස්දහසක ජනතාවක් 2015 ජනාධිපතිවරණයේ දී තමා මේ රටේ ජනාධිපති ධූරයට පත් කරගත්තේ එම සියලු ආකාරයේ වංචා සහ දූෂණ පිටුදැකීමට බව ද කියා සිටියේය. වංචාව හා දූෂණය පිටුදකිමින් රට ගොඩනැගීමට කටයුතු කරද්දි තමා බලයට පත්කර ගැනීමට සහය වූ අය මෙන්ම විරුද්ධ පක්ෂයේ අය ද තමාට විරුද්ධ වී සිටින බව පැවසු ජනාධිපතිතුමා ආණ්ඩුවේ ද විපක්ෂයේ ද කියා තමාට වෙනසක් නොමැති අතර සියලු වැරදිකරුවන්ට දඬුවම් ලබාදෙන බවත්, අද තමාට ආණ්ඩුවේ අය මෙන්ම විපක්ෂයේ අය ද දොස් නගන්නේ දූෂණය සහ වංචාව පිටුදැකීමට ගෙන යන වැඩපිළිවෙළ නිසා බවත් කියා සිටියේය. අප්‍රේල් 21 වන දා සිදුවීම පිළිබඳ සොයා බැලීමට පත් කළ ජනාධිපති පරික්ෂණ කොමිසම පිළිබඳව ද මෙහිදී අදහස් දැක්වූ ජනාධිපතිතුමා කියා සිටියේ අද පරික්ෂණ කටයුතු ඉදිරියට ක්‍රියාත්මක වන්නේ අදාළ කොමිෂන් සභා වාර්තාව අනුව බවයි. මේ පිළිබඳ ශ්‍රේෂ්ඨාධිකරණයේ නඩු 07ක් පවරා තිබෙන අතර, තමා ද එම සිදුවීමට වගඋත්තරකරුවෙක් කර ඇත්තේ තමා විසින්ම මේ රටේ ගොඩනැඟු නිදහස සහ ප්‍රජාතන්ත්‍රවාදය හේතුවෙන් බව පෙන්වා දුන් ජනාධිපතිතුමා ශ්‍රේෂ්ඨාධිකරණය අපක්ෂපාතිව කටයුතු කර ලබාදෙන ඕනෑම තීන්දුවක් භාරගැනීමට තමා සූදානමින් සිටින බව ද කියා සිටියේය. මෙම සියලු කටයුතු වෙනුවෙන් තමා ස්වාධීන කොමිෂන් සභා ශක්තිමත් කර තිබෙන අතර, කරුණු නොදැන ඇතැම් පිරිස් තමාට චෝදනා නඟන බවත්, කුමන බාධා හමුවේ වුව ද තම වගකීම රට වෙනුවෙන් ඉටු කරන බවත් ජනාධිපතිතුමා අවධාරණය කළේය. එමෙන්ම ජනාධිපතිතුමා වැඩිදුරටත් සඳහන් කළේ තමා පිළිබඳ චෝදනා ඇත්නම් ඕනෑම අයෙකුට අධිකරණයට ගොස් ඒ පිළිබඳ කරුණු ඉදිරිපත් කළ හැකි බවයි. මත්ද්‍රව්‍ය ජාවාරම්කරුවන් පිටුපස සිට උසාවි යන රාජ්‍ය නොවන සංවිධාන තමාට විරුද්ධව ගෙන යන ප්‍රචාර මෙන්ම රටට එරෙහි ගිවිසුම්වලට විරුද්ධ වූ විට ද ඇතැමුන් එල්ල කරන චෝදනා පිළිබඳව ද අදහස් දැක්වූ ජනාධිපතිතුමා කියා සිටියේ එම කිසිවක් සැලකිල්ලට නොගන්නා තමාගේ උත්සහය වී ඇත්තේ රටත්, ජනතාවත් ගොඩනැගීම පමණක් බවයි. සෑම ශ්‍රී ලාංකිකයෙකුටම තමන්ගේම ඉඩමක හිමිකම හා නිවසක උරුමය ලබාදීමේ ප්‍රතිපත්තිය අනුව මහවැලි ජනපදිකයින්ට ඉඩම් ඔප්පු ලබාදීමේ වැඩසටහන 2016 වසරේදී ජනාධිපතිතුමාගේ මගපෙන්වීමෙන් ආරම්භ කෙරුණු අතර, සාර්ථකව ක්‍රියාත්මක වූ වැඩසටහන මේ වන විට අවසන් අදියරේ පවති. ඔප්පු ප්‍රදානය සංකේතවත් කරමින් කිහිප දෙනෙකු වෙත ඉඩම් ඔප්පු පිළිගැන්වීම ජනාධිපතිතුමා අතින් සිදු විය. නැගෙනහිර පළාත් ආණ්ඩුකාර ශාන් විජයලාල් ද සිල්වා, උතුරු මැද පළාත් ආණ්ඩුකාර සරත් ඒකනායක, අනෝමා ගමගේ, ඉසුර දේවප්‍රිය, චාමර සම්පත් දසනායක, පී දයාරත්න යන මහත්වරුන් ඇතුළු මැති ඇමතිවරු පිරිසක් ද, මහවැලි සංවර්ධන හා පරිසර අමාත්‍යාංශයේ ලේකම් අනුර දිසානායක, මහවැලි අධ්‍යක්ෂ ජනරාල් ආචාර්ය ඩී.එම්.එස්. දිසානායක යන මහත්වරුන් ඇතුළු පිරිසක් මෙම අවස්ථාවට එක්ව සිටියහ. මේ අතර මහවැලි සී කලාපයේ සංචාරක කටයුතු ප්‍රවර්ධනය වෙනුවෙන් දෙහිඅත්තකණ්ඩියේ ඉදිකෙරුණු “මහවැලි මංසල” සංචාරක නිවාසය අද විවෘත කෙරුණේ ද ජනාධිපතිතුමා අතිනි. සොබාව සෞන්දර්යයෙන් අනූන මහවැලි කලාපවල අසිරිය විඳ ගැනීමට දෙස් විදෙස් සංචාරකයන්ට අවස්ථාව සලසා දෙමින් සුවදායී නවාතැනක් ලෙස මෙම මහවැලි සංචාරක නිවාසය ඉදිකර තිබේ.  ජනාධිපති මාධ්‍ය ඒකකය"
    },
    {
        "content": "පාස්කු ඉරිදා ප්‍රහාරයෙන් අකර්මණ්‍ය වූ සංචාරක හා ඊට අනුබද්ධ ක්‍ෂේත්‍රවල ව්‍යාපාරිකයන්ට අවශ්‍ය සහන වැඩපිළිවෙළ විධිමත්ව සහ කාර්යක්‍ෂමව ක්‍රියාවට නංවමින් එම ව්‍යාපාරික ප්‍රජාව නැවත ගොඩනැංවීමට කටයුතු කිරීම සියලුදෙනාගේ වගකීම බව ජනාධිපතිතුමා අවධාරණය කරයි. කුඩා හා මධ්‍යම පරිමාණ ව්‍යාපාරික සංගමයේ නියෝජිතයන් සමඟ අද (04) පෙරවරුවේ ජනාධිපති කාර්යාලයේ පැවති සාකච්ඡාවක දී ජනාධිපතිතුමා මේ බව සඳහන් කළේය. සංචාරක අමාත්‍යාංශය, මුදල් අමාත්‍යාංශය, වෙළෙඳ අමාත්‍යාංශය ඇතුළු ආදළ ආයතනවල ප්‍රධානින් ද මෙම සාකච්ඡාවට කැඳවා තිබූ අතර, ව්‍යාපාරික ප්‍රජාව මුහුණ දී සිටින අසීරුතාවයන් පිළිබඳ මෙහිදී දීර්ඝ වශයෙන් කරුණු ඉදිරිපත් කෙරිණි. සංචාරක ව්‍යාපාරයට බලපාන කරුණු, බදු වර්ග ගණනාවක් හේතුවෙන් මුහුණදීමට සිදුව ඇති අසීරුතා සහ පෞද්ගලික මූල්‍ය සමාගම්වල හැසිරීම ඇතුළු ගැටලු ගණනාවක් මෙහි දී ජනාධිපතිතුමා වෙත ඉදිරිපත් කරන ලදී. මෙම ව්‍යාපාරිකයන්ට සහන ලබාදිම වෙනුවෙන් අමාත්‍ය අනුකාරක සභාවක් ද පිහිටුවා මුදල් අමාත්‍යාංශය සහ මහ බැංකුව මඟින් අදාළ උපදෙස් නිකුත් කළ ද ඉන් පහළ ආයතනවල එම උපදෙස් නිසි පරිදි ක්‍රියාත්මක නොවීමේ ගැටලුව පිළිබඳ අවධානය යොමු කළ ජනාධිපතිතුමා ප්‍රකාශ කළේ අදාළ අමාත්‍ය අනුකාරක සභාව සමග මෙන්ම ඉදිරි කැබිනට් මණ්ඩලයේ දී ද මේ පිළිබඳ සාකච්ඡා කර අවශ්‍ය සහන වැඩපිළිවෙළ විධිමත් කරන බවයි. සංචාරක කටයුතු අමාත්‍ය ජෝන් අමරතුංග මහතා ද, මුදල් අමාත්‍යාංශය, වෙළෙඳ අමාත්‍යාංශය මහබැංකුව ඇතුළු ආයතන නියෝජනය කරමින් ජ්‍යෙෂ්ඨ නිලධාරින් ද, කුඩා හා මධ්‍යම පරිමාණ ව්‍යාපාරික සංගමයට අයත් සංගම් 30ක් නියෝජනය කරමින් නියෝජිතයෝ මෙම සාකච්ඡාවට එක්ව සිටියහ.  ජනාධිපති මාධ්‍ය ඒකකය"
    },
    {
        "content": "දුෂ්කර පළාත්වල ජීවත්වන ජනතාවගේ මෙතෙක් නොවිසඳුණු ගැටලු හඳුනාගෙන එම ගැටලු විසඳීම සඳහා ජනාධිපති ගරු මෛත්‍රීපාල සිරිසේන මැතිතුමාගේ මඟපෙන්වීමෙන් ජනාධිපති කාර්යාලය විසින් දීප ව්‍යාප්තව ක්‍රියාවට නංවා තිබෙන රට වෙනුවෙන් එකට සිටිමු ජාතික වැඩසටහනේ පස්වැන්න පසුගිය පළමු වැනිදා මොණරාගල දිස්ත්‍රික්කය කේන්ද්‍ර කර ගනිමින් ආරම්භ කෙරිණි. මොණරාගල දිස්ත්‍රික්කයට අයත් මොණරාගල, තණමල්විල, මඩුල්ල, කතරගම, බුත්තල, බඩල්කුඹුර, වැල්ලවාය, මැදගම, සියඹලාණ්ඩුව, බිබිල, සෙවණගල යන ප්‍රාදේශීය ලේකම් කොට්ඨාශ 11 කට අයත් ග්‍රාම නිලධාරි වසම් 319ක් ආවරණය කරමින් මෙම වැඩසටහන ජූලි 06 වනදා දක්වා සතියක් පුරා ක්‍රියාත්මක අතර ඉලක්කගත ප්‍රතිලාභීන් සංඛ්‍යාව 479,000කි. ජනාධිපති කාර්යාලය මගින් ක්‍රියාත්මක කරන ප්‍රධාන ජාතික වැඩසටහන් වන ජාතික වකුගඩු රෝග නිවාරණය, ග්‍රාමශක්ති, ජාතික පරිසර සංරක්‍ෂණය, දරුවන් සුරකිමු, ජාතික මත්ද්‍රව්‍ය නිවාරණය, විශේෂ අවශ්‍යතා සහිත සහ වැඩිහිටි ප්‍රජාව සවිබල ගැන්වීම, ස්මාර්ට් ශ්‍රී ලංකා, ජාතික ආහාර නිෂ්පාදන ආදි වැඩසටහන්වලට අයත් ක්‍රියාකාරකම් රැසක් මෙම සතිය පුරා දිස්ත්‍රික්කයේ දී ක්‍රියාත්මක කෙරේ. ඊට අමතරව දිස්ත්‍රික්කයේ ජනතාව කෙරෙහි ඝෘජුවම බලපාන කෘෂිකර්ම, නිවාස හා ඉඩම්, වෘත්තීය හා සෞඛ්‍ය ගැටලු විසඳීම හා එම ක්‍ෂේත්‍රයන්හි සංවර්ධන කටයුතු ක්‍රියාත්මක කිරීම වෙනුවෙන් විශේෂ වැඩසටහන් දියත් කර තිබේ. තව ද ජනතාවගේ ගැටලු ඝෘජුව ජනාධිපතිතුමා වෙත ඉදිරිපත් කළ හැකි ජනපතිට කියන්න වැඩසටහන ද මෙම සතිය පුරා දිස්ත්‍රික්කයේ ස්ථාන කිහිපයක දී ක්‍රියාත්මක වෙයි. වැඩසටහනේ සිව්වන දිනය වන අද දින ද විශේෂ වැඩසටහන් රැසක් දිස්ත්‍රික්කය පුරා සාර්ථකව ක්‍රියාත්මක වු අතර ජනතාව විශාල පිරිසක් එම අවස්ථාවන්ට එක්ව සිටියහ. වැඩිහිටි ප්‍රජාව වෙනුවෙන් විශේෂ උපදේශක වැඩසටහනක් මොරණාගල ප්‍රාදේශීය ලේකම් කාර්යාලයේ දී අද පෙරවරුවේ ක්‍රියාත්මක වූ අතර ඊට සමගාමීව පාසල් දරුවන් වෙනුවෙන් ශිෂ්‍යත්ව ප්‍රදානයක් ද සිදුකෙරිණි. වතුර මෝටර් සහ පැල බෙදාදීමක් වැල්ලවාය ප්‍රාදේශීය ලේකම් කාර්යාලයේ දී අද පෙරවරුවේ සිදු විය. මත්ද්‍රව්‍ය නිවාරණ වැඩසටහනක් හා පා ගමනක් බිබිල, වෙල්ලස්ස මධ්‍ය මහා විද්‍යාලයේ දී පාසල් දරුවන් විශාල පිරිසකගේ සහභාගිත්වයෙන් සිදු කෙරිණි. ලංකාවේ වකුගඩු රෝග අවදානම් දිස්ත්‍රික්ක 11 අතරින් මොණරාගල දිස්ත්‍රික්කය සුවිශේෂී වෙයි. දිස්ත්‍රික්කයෙන් මේ වන විට වාර්තා වී ඇති වකුගඩු රෝගින්ගේ සංඛ්‍යාව 1459 කට අධික අතර සියඹලාණ්ඩුව, වැල්ලවාය, තණමල්විල සහ බුත්තල ප්‍රදේශ කේන්ද්‍ර කර ගනිමින් අද දිනයේ ද වකුගඩු රෝග නිවාරණය වෙනුවෙන් විශේෂ වැඩසටහන් රැසක් ක්‍රියාත්මක විය. රුපියල් මිලියන 23ක් වැය කරමින් පවුල් 47500කට පමණ දිනකට ජල ලීටර් 190,000ක් පමණ පිරිවැය කිරීමට හැකියාව ඇති ප්‍රති ආශ්‍රැතකරණ ජල පද්ධති 19ක් ස්ථාපිත කිරීම ද මෙම වැඩසටහනට සමගාමීව සිදු කෙරෙන අතර ඉන් ව්‍යාපෘති කිහිපයක කටයුතු අද දිනයේ එම ප්‍රදේශවල රාජ්‍ය නිලධාරින්ගේ සහහාගිත්වයෙන් ආරම්භ කෙරිණි. වකුගඩු රෝගී අඩු ආදායම් ලාභී පවුල් වෙනුවෙන් වස විසෙන් තොර දේශීය සහල් ලබාදීම, දරුවන්ට අධ්‍යාපනික ශිෂ්‍යත්ව ලබාදීම, වකුගඩු රෝගීන් පෙර හඳුනාගැනීමේ සායන පැවැත්වීම ඇතුළු වැඩසටහන් ද ක්‍රියාත්මක විය.  ජනාධිපති මාධ්‍ය ඒකකය"
    },
    {
        "content": "මතින් නිදහස් රටක් ගොඩනැඟීම සඳහා ජනාධිපති ගරු මෛත්‍රීපාල සිරිසේන මැතිතුමාගේ මඟපෙන්වීමෙන් ක්‍රියාත්මක කර ඇති මත්ද්‍රව්‍ය මර්දන වැඩසටහන තවදුරටත් ශක්තිමත් කරමින් පසුගිය   වන දා ආරම්භ කළ ජාතික මත්ද්‍රව්‍ය නිවාරණ සතියේ අවසන් දිනය අදයි. මෙහි ප්‍රධාන සමුළුව හෙට   පෙරවරුවේ කොළඹ සුගතදාස ක්‍රිඩාංගණයේ දී පැවැත්වෙන්නේ ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙනි. ජූනි 26 වන දාට යෙදුණු මත්ද්‍රව්‍ය භාවිතය හා නීති විරෝධි ප්‍රවාහනයට එරෙහි ජාත්‍යන්තර දිනයට සමගාමීව ජනාධිපතිතුමාගේ මගපෙන්වීමෙන් පාසල් දරුවන්, විශ්විවිද්‍යාල සහ වෘත්තීය අධ්‍යාපනය ලබන සිසුන් මෙන්ම පොදු ජනතාව ඉලක්ක කර ගනිමින් දීප ව්‍යාප්තව ජාතික මත්ද්‍රව්‍ය නිවාරණ සතිය ක්‍රියාවටය නැංවිණි. සතියේ පළමු දිනය වූ ජූනි   වන දා පාසල් සිසුන් දැනුවත් කිරීමේ විශේෂ වැඩසටහන් ද, ජූනි   වන දා ප්‍රජා සංවිධාන මුලික කරගත් වැඩසටහන් ද, ජූනි   වන දා රාජ්‍ය ආයතන සඳහා වූ වැඩසටහන් ද, ජූනි   වන දා ආරක්ෂක අංශ විසින් ක්‍රියාත්මක කළ වැඩසටහන් ද, ජූනි   වන දා මත්ද්‍රව්‍යවලට ඇබ්බැහිවුවන් පුනරුත්ථාපනය සඳහා වූ වැඩසටහන් ද, ජූනි   වන දා විශ්වවිද්‍යාල සිසුන් ඉලක්ක කරගත් වැඩසටහන් ද, අවසන් දිනය වන අද දින රාජ්‍ය සේවයේ නියුතු ක්ෂේත්‍ර නිලධාරින් දැනුවත් කිරීම සඳහා වූ වැඩසටහන් ද දීප ව්‍යාප්තව සංවිධානය කර තිබිණි. පා ගමන්, දැනුවත් කිරීමේ වැඩසටහන්, සම්මන්ත්‍රණ, දේශන චිත්‍ර සහ පෝස්ටර් තරඟ ඇතුළු වැඩසටහන් රැසක් දීප ව්‍යාප්තව ක්‍රියාත්මක වූ අතර එම සියලු වැඩසටහන් සඳහා ඉහළ ජනතා සහභාගිත්වයක් දක්නට ලැබීම විශේෂත්වයකි. මේ අතර මත්ද්‍රව්‍ය නිවාරණ ජනාධිපති කාර්ය සාධන බලකාය, අන්තරායකර ඖෂධ පාලක ජාතික මණ්ඩලය හා ශ්‍රී ලංකා පොලිසිය එක්ව මත්ද්‍රව්‍ය භාවිතයේ ව්‍යාප්තිය පිළිබඳ ජාතික සමීක්ෂණ වාර්තාවක් ද පිළියෙළ කළ අතර එම වාර්තාව හෙට පැවැත්වෙන සමුළුවේ දී ජනාධිපතිතුමා වෙත පිළිගැන්වීමට නියමිතය. ජනාධිපතිතුමාගේ සෘජු මැදිහත්වීමෙන් ක්‍රියාත්මක මත්ද්‍රව්‍ය නිවාරණ ජාතික වැඩසටහන තුළින්   වර්ෂයේ සිට 2019 වර්ෂය දක්වා කාල සීමාව තුළ මත්ද්‍රව්‍ය ආශ්‍රිත වැරදි සඳහා අත්අඩංගුවට ගැනීම් සහ මත්ද්‍රව්‍යවලට ඇබ්බැහිවූවන්ට ප්‍රතිකාර හා පුනරුත්ථාපන සේවාවන්ට ඇතුළත්වීම ආශ්‍රීත විවිධ ජයග්‍රහණ රැසක් සපුරාගෙන තිබේ. මෙම ඉලක්ක සපුරා ගැනීමේ දී ගරු ජනාධිපතිතුමාගේ ප්‍රධානත්වයෙන් දිස්ත්‍රික් සමුළු  ක් පවත්වා තිබෙන අතර, දිස්ත්‍රික් ප්‍රාදේශීය, ග්‍රාමීය වශයෙන් මත්ද්‍රව්‍ය නිවාරණ කමිටු  කට අධික සංඛ්‍යාවක් අද වනවිට සාර්ථකව රට පුරා දියත් වේ. දිවයින පුරා මත්ද්‍රව්‍ය නිවාරණ තාක්ෂණික සහයකයින්  ක සංචිතයත් මත්ද්‍රව්‍ය නිවාරණය වෙනුවෙන් පෙළ ගැසී සිටිති. තිරසර පාසල් වැඩසටහන යටතේ   ඉක්මවු පාසල් සංඛ්‍යාවක මත්ද්‍රව්‍ය නිවාරණ කමිටු පිහිටුවා තිබේ. දිවයින පුරා  කට අධික දහම් පාසල්වල කළ්‍යාණ මිත්‍ර සමාජ සාර්ථකව දියත් වේ. පළමු වතාවට මත්ද්‍රව්‍ය නිවාරණයට ත්‍රිවිධ හමුදාවේ පුළුල් දායකත්වයක් ලබා ගැනීමට ජනාධිපතිතුමා කටයුතු කර තිබෙන අතර මත්ද්‍රව්‍ය නිවාරණයට දායකවන සියලු නිලධාරින් අගයමින් ජනාධිපති සම්මාන පිළිගැන්වීමට ද කටයුතු කෙරිණි. මත්ද්‍රව්‍ය නිවාරණ ක්‍රියාවලිය පිළිබඳ ජනතා විශ්වාසය තහවුරු කිරීම උදෙසා නඩු කටයුතු අවසන් කළ නීති විරෝධි මත්ද්‍රව්‍ය කිලෝ ග්‍රෑම්  ක් ප්‍රසිද්ධියේ විනාශ කර තිබේ.   වසරේ සිට   වසර දක්වා අත්අඩංගුවට පත් විවිධ වර්ගවලට අයත් විෂ මත්ද්‍රව්‍ය ප්‍රමාණය කිලෝ   යි ග්‍රෑම් 393, මිලිග්‍රෑම්  කි.  ජනාධිපති මාධ්‍ය ඒකකය"
    },
    {
        "content": "අවශ්‍යතා සහිත පවුලකට ජීවන තත්වය නගාසිටුවීම කෙරෙහි තම මානුෂීය සැලකිල්ල යොමුකරමින් ශ්‍රී ලංකා යුද්ධ හමුදාවේ යාන්ත්‍රික පාබල රෙජිමේන්තුවේ (MIR) භටයින් විසින් නවීකරණය කරන ලද ත්‍රීරෝද රථයක් සිකුරාදා (ඔක්තොම්බර් 25) ලබා දී ඇත. යුධ හමුදා මාධ්‍යට අනුව යාන්ත්‍රික පාබල රෙජිමේන්තු සාමාජිකයන්ගේ මෙම කාරුණික පරිත්‍යාගයෙහි ප්‍රතිලාභියා ශාරීරික හා මානසික ආබාධ සහිත වැඩිහිටි දරුවන් හතරදෙනෙකුගේ පියෙකි. එම දරුවන්ගේ ශාරීරික අවශ්‍යතාවයන්ට සරිලන පරිදි පරිත්‍යාගකළ ත්‍රීරෝද රථය නවීකරණය කර ඇත. පවුලේ පියා විසින් පවත්වාගෙන යනු ලබන කුඩා වෙළඳ සැලෙන් ලැබෙන සුළු අදායම් මාර්ගය මගින් වැඩිහිටි දරුවන් සිවුදෙනා සහ බිරිඳ රැකබලා ගනී. මෙම අසරණ පවුලේ දුක්ඛිත තත්වය සලකා බැලීමෙන් පසු සිවිල්, හමුදා සහයෝගීත ව්‍යාපෘතිය යටතේ පරිත්‍යාගශීලීන්ගේද සහය ඇතිව නවීකරණය කරන ලද ත්‍රීරෝද රථය පරිත්‍යාග කර ඇත. ජනමාධ්‍ය අධ්‍යක්ෂ ජෙනරාල් යාන්ත්‍රික පාබල රෙජිමේන්තුවේ රෙජිමේන්තු අධිපති මේජර් ජෙනරාල් සුමිත් අතපත්තු විසින් රෙජිමේන්තු මධ්‍යස්ථානයේදී දඹුල්ල හල්මිල්ලෑව ප්‍රෙදේශයේ පදිංචි එම ප්‍රතිලාභියාට නවීකරණය කරන ලද ත්‍රීරෝද රථය ලබාදෙන ලදී."
    },
    {
        "content": "හදට හදක් භාරකාර අරමුදලේ නියෝජිතයින් සදුදා (අගෝස්තු 19) දින සාකච්චාවක් සදහා ආරක්‍ෂක අමාත්‍යංශයේ ලේකම් ජෙනරාල් එස්.එච්.එස්. කෝට්ටෙගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතා ආරක්‍ෂක අමාත්‍යාංශයේදී හමුවිය. හදට හදක් භාරකාර අරමුදලේ කාර්යයන් කොතලාවල ආරක්‍ෂක විශ්ව විද්‍යාලයීය රෝහල සමග ඒකාබද්ධව සිදුකිරීම පිලිබදව යෝජනාවක් නියෝජිත පිරිස විසින් භාර දෙන ලදී. ශල්‍යකර්ම හා වෙනත් චිකිත්සක ප්‍රතිකාර සඳහා මූල්‍ය ආධාර අවශ්‍ය හෘද රෝගීන්ට උපකාර කිරීම සඳහා හදට හදක් භාරකාර අරමුදල 2014 වර්ෂයේදී සංස්ථාගත කරන ලදී. මේ දක්වා රෝගීන් 210 දෙනෙකු වෙනුවෙන් වූ සැත්කම් සඳහා මූල්‍ය ආධාර අරමුදල මගින් ලබා දී ඇති අතර සියලු සැත්කම් ශ්‍රී ජයවර්ධනපුර මහ රෝහලේදී සිදු කර ඇත. පැමිණි නියෝජිතයින් විසින් කොතලාවල ආරක්‍ෂක විශ්ව විද්‍යාලයීය රෝහල ශල්‍යකර්ම සිදු කිරීම සදහා සුදුසු ස්ථානයක් ලෙස යෝජනා කරන ලද අතර මෙමගින් ශ්‍රී ජයවර්ධනපුර මහ රෝහලේ මේ වන විටත් තිබෙන විශාල පොරොත්තු ලේඛනය අවම කර ගැනීම සදහා මෙය විසඳුමක් විය හැකි බවත් පෙන්වා දෙන ලදී. එවැනි සැත්කම් සිදු කිරීමට බලාපොරොත්තුවෙන් සිටින ත්‍රිවිධ හමුදාවේ රෝගීන්ට මෙමගින් ප්‍රමුඛතාවය ලබා දීමට ද අරමුදල අපේක්ෂා කරයි. මෙම අවස්ථාව සදහා කොතලාවල ආරක්‍ෂක විශ්ව විද්‍යාලයේ උප කුලපති එයාර් වයිස් මාෂල් එච්.එම්.එස්.කේ.බී කොටකදෙනියා, විශ්ව විද්‍යාල රෝහලේ විධායක අධ්‍යක්ෂ ආචාර්ය සරත් අමුණුගම, කොතලාවල ආරක්‍ෂක විශ්ව විද්‍යාලයීය ජ්‍යෙෂ්ඨ නිලධාරීන්, හදට හදක් භාරකාර අරමුදලේ සම-නිර්මාතෘවරුන් වන ආචාර්ය රුවන් ඒකනායක සහ ආචාර්ය රජිත වයි ද සිල්වා ඇතුළු නියෝජිතයින් සහ ආරක්‍ෂක අමාත්‍යංශයේ හමුදා සම්බන්ධතා නිලධාරි සහභාගී විය."
    },
    {
        "content": "ජලයෙන් ආර  වීම, දියේ ගිලීම වැලැක්වීම සහ ප්‍රථමාධාර පිළිබඳව සිවිල් වැසියන් හා විශේෂයෙන්ම ධීවර ප්‍රජාව දැනුවත් කිරීමේ අරමුණින් ශ්‍රී ලංකා වෙරළාර ක ජීවිතාර ක පුහුණු පාසල විසින් ජීවිතාර ක සහ දියේ ගිලී යාම් වැළැක්වීමේ දැනුවත් කිරීමේ වැඩමුළුවක් පවත්වන ලදී. ශ්‍රී ලංකා වෙරළාර ක මාධ්‍යයට අනුව ජනාධිපති මහලේකම් කාර්යාලයේ මගපෙන්වීම අනුව රට වෙනුවෙන් එකට සිටිමු වැඩසටහන යටතේ ගම්පහ දිස්ත්‍රික් වැඩසටහන පවත්වා ඇත. පමුණුගම, දික්ඕවිට, හැඳල, දූව සහ පිටිපන ප්‍රදේශවල ජනතාව වෙනුවෙන් ජූලි 30 සහ අගෝස්තු 04 දිනවල මෙම වැඩමුළු පවත්වා ඇත. වැඩමුළුව සඳහා සිවිල් වැසියන්, රාජ්‍ය නිලධාරීන් හා පලාත් පාලන නිලධාරීන් විශාල පිරිසක් සහභාගී වූහ"
    },
    {
        "content": "ඩ්‍රෝන යානා ක්‍රියාත්මක කිරීම පිළිබඳ සාකච්ඡාවක් සඳහා නියෝජිත කණ්ඩායමක් ඊයේ (අගෝස්තු 08) දින සවස ආරක්‍ෂක අමාත්‍යංශයේ ලේකම් ජෙනරාල් එස්.එච්.එස්.කෝට්ටෙගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතා අමාත්‍යාංශ පරිශ්‍රයේදී හමු විය. චිත්‍රපට නිෂ්පාදන හා වෙළඳ ප්‍රචාරණ සමාගම්වල නියෝජිතයින් සහ ඩ්‍රෝන ක්‍රියාකරුවන් විසින් ඩ්‍රෝන යානා භාවිතා කරමින් සිදුකරන රූගත කිරීම් සහ වෙනත් කටයුතු වලදී මුහුණ දෙන ගැටළු ඉදිරිපත් කරන ලදී. අප්‍රේල් බෝම්බ ප්‍රහාරයෙන් පසුව මැයි මාස නිකුත් කරන ලද ගැසට් නිවේදනයක් මගින් ඩ්‍රෝන හා මිනිසුන් රහිත ගුවන් යානා වල ක්‍රියාකාරිත්වය අත්හිටුවන ලදී. ජ්‍යෙෂ්ඨ ආරක්ෂක හමුදා සහ පොලිස් නිලධාරීන් ඉදිරියේ ආරක්ෂක ලේකම්වරයා නියෝජිත පිරිස සමඟ සාකච්ඡා පැවැත්වීය. මෙම අවස්ථාවට ජ්‍යෙෂ්ඨ ත්‍රිවිධ හමුදා සහ පොලිස් නිලධාරීන් සහ රාජ්‍ය නිලධාරීන් සහභාගී විය"
    },
    {
        "content": "මේ වන විට දිවයිනේ පවතින අයහපත් කාලගුණික තත්ත්වය හේතුවෙන් බොහෝ ප්‍රදේශවලට වැඩි වර්ෂාපතනයක් ලැබෙමින් පවතින අතර, මෙම තත්වය මහජනතාවගේ එදිනෙදා ක්‍රියාකාරකම් සදහා විවිධාකාරයෙන් බලපා ඇති අතර ගංවතුර හා නායයෑම් තත්වය ජනජීවිතයට බාධාවක් වී තිබේ. නායයෑම් හේතුවෙන් කඳුකර ප්‍රදේශයන්හි ඇතැම් ප්‍රධාන මාර්ගයන්හි වාහන ගමනාගමනයද ඇණහිට තිබේ. මධ්‍යම ආරක්‍ෂක සේනා මූලස්ථානය යටතේ රාජකාරි කරන  ශ්‍රී ලංකා යුද්ධ හමුදාවේ භට පිරිස් ඉරිදා දින (ඔක්තෝබර් 27) නායයෑමෙන් අවහිර වී තිබු ප්‍රධාන මාර්ග දෙකක් පිරිසිදු කර ගමනා ගමනය යථාතත්ත්වයට පත් කිරීමට ඉතා කඩිනමින් ක්‍රියා කරන ලදී. යුද්ධ හමුදා මාධ්‍යට අනුව, කුඹල්වෙල - ඇල්ල ප්‍රධාන මාර්ගයේ කන්දකින් වැටී තිබූ විශාල ගල් නිසා රථවාහන ගමනාගමනය මුළුමනින්ම නැවතී තිබුණු නිසා මාර්ගය පිරිසිදු කිරීම සදහා යුද්ධ හමුදා භට පිරිස් යොදවන ලදී. එලෙසම, දැවැන්ත ගස් කඩා වැටීම හේතුවෙන් බදුල්ල - කොළඹ ප්‍රධාන මාර්ගයේ හපුතලේ අසල මාර්ගය අවහිර වීම නිසා මාර්ගය පිරිසිදු කිරීම සදහා යුද්ධ හමුදා භට පිරිස් යොදවා තිබුණි."
    },
    {
        "content": "පවතින කාලගුණික තත්වය හේතුවෙන් හදුනාගත් ආපදාවන්ට ලක්විය හැකි ප්‍රදේශ සඳහා පූර්වාරක්‍ෂිත පියවරක් ලෙස සහන සැලසීමේ කණ්ඩායම් ස්ථාපිත කිරීමට ශ්‍රී ලංකා නාවික හමුදාව මේ වන විට කටයුතු කර ඇත. ඒ අනුව දකුණු පලාතේ තවලම සහ නෙළුව ප්‍රදේශයන්හි නාවික හමුදා සහන සැලසීමේ කණ්ඩායම් යොදවා තිබේ. මෙම රාජකාරී සඳහා නාවික හමුදා ක්‍ෂණික ප්‍රථිචාර දැක්වීමේ, මුදවා ගැනීමේ සහ සහන සැලසීමේ ඒකකය (4RU) සහ නාවික හමුදාවේ කිමිදුම් අංශයෙන් සමන්විත සහන සැලසීමේ කණ්ඩායම් අනියුක්ත කර ඇත. ගං වතුර අවධානම අවම කිරීම සඳහා පූර්වාරක්‍ෂිත පියවරක් ලෙස වර්ෂාව අතරතුර ජලය ගලායාම ක්‍රමවත් කිරීම සඳහා පාලම්, ඇලවල් සහ බෝක්කු පිරිසිදු කිරීමේ වැඩසටහනක් පසුගිය සතිය තුල නාවික හමුදාව විසින් සිදුකරන ලදි. එවැනි එක් වැඩසටහනක් සඳුදා (ඔක්තේබර් 28) දින සිදුකරන ලද අතර එහිදී ගාල්ල දොඩංගොඩ පාලම පිරිසිදු කරන ලදි. ජලය ගලායාමට බාධා කරමින් පාලම තුල සිරව තිබූ අපද්‍රව්‍ය සහ වෙනත් දෑ ඉවත් කිරීමට දකුණු නාවික විධානයට අනුයුක්ත කිමිදුම් කණ්ඩායමක් යොදවා ඇත. පාලම තුල අපද්‍රව්‍ය සිරව තිබීම නිසා ඒ අවට පහත් බිම්වලට ගංවතුර තර්ජනයක් එල්ලවී තිබූ අතර නාවික හමුදාව විසින් එම සුන්බුන් ඉවත් කර ජලය ක්‍රමවත්ව ගලායාමට කටයුතු සිදුකරන ලදි."
    },
    {
        "content": "නව යුද හමුදාධිපති ලූතිතන් ‍ජෙනරාල් ශවේන්ද්‍ර සිල්වා ඩබ්ලිව්ඩබ්ලිව්වී, ආර් ඩබ්ලිව්පී, ආර්එස්පී, පීඑස්වී, යූඑස්පී, එන්ඩීසී, පීඑස්සී අද (අගෝස්තු 21) දින කොළඹ යුධ හමුදා මූලස්ථානයේදී පැවති උත්සවයේදී සිය ධූරයෙහි රාජකාරි නිල වශයෙන් භාර ගන්නා ලදී. නව යුද හමුදාපතිවරයාට සාම්ප්‍රදායික හමුදා ගෞරවාචාර පිරිනමන ලද අතර මේ අවස්ථාවට ජ්‍යෙෂ්ඨ හමුදා නිලධාරීන් සහ සෙසු නිලයන් විශාල පිරිසක් සහභාගී විය. ලුතිතන් ජෙනරාල් ශවේන්ද්‍ර සිල්වා ශ්‍රී ලංකා යුද හමුදාවේ 23 යුද හමුදාපති වරයායි. අතිගරු ජනාධිපතිතුමන් විසින් එතුමන් යුද්ධ හමුදාධිපති ලෙස පත්කිරීමට පෙර යුද හමුදා මාණ්ඩලික ප්‍රධානී ලෙස රාජකාරී කරන ලදී. 1984 මාර්තු මස 05 වන දින පාඨමාලා අංක 19 යටතේ කැඩෙට් නිලධාරියකු ලෙස යුද්ධ හමුදා විද්‍යාපීඨයට ඇතුලත්ව හමුදා පුහුණුව සාර්ථකව නිම කිරීමෙන් අනතුරුව 1985 නොවැම්බර් 16 වන දින අධිකාරියට පත්ව ගජබා රෙජිමේන්තුව වෙත ඇතුළත් කරන ලදි. වසර 35 කට අධික එතුමන්ගේ කීර්තිමත් සේවා කාලය තුල මාණ්ඩලික අණදීම් සහ රාජ්‍යතාන්ත්‍රික තනතුරු රැසක් හොඹවා ඇත. එතුමන් වර්ෂ 2005 දී ශ්‍රී ලංකා යුධ හමුදා විද්‍යාපීඨයේ උපදේශක නිළධාරියකු ලෙසද කෙඩෙට් නිලධාරි පුහුණු අංශයේ අණදෙන නිළධාරී වශයෙන් ද රාජකාරි කර ඇත. ශ්‍රී ලංකා හමුදාව මෙතෙක් බිහිකල ලාබාලතම අණදෙන නිලධාරියා වන අතර වර්ෂ 1995 දී දියත් කෙරුණු “රිවිරැස” මෙහෙයුමේදී පාබල බලඇණියට අණදීම එතුමන් විසින් සිදු කරන ලදී. යාපනය අර්ධද්වීපය එල්ටීටීඊ ත්‍රස්තවාදීන්ගෙන් මුදා ගැනීම සඳහා වූ මෙහෙයුම් ඉතා තීරණාත්මක අවධියක තිබූ කාල සීමාවකදී එවකට යුධහමුදාපති තුමන් විසින් ගුවන් සංක්‍රමික බලසේනාවේ බලසේනාධිපති ලෙස එතුමන්ව පත් කරන ලදී. වර්ෂ 2006 අගෝස්තු මාසයේ දී එතුමන් මුහමාලේ ඉදිරි ආරක්ෂක වලල්ල නැවත අත්පත් කරගැනීමට සමත් විය. ඉන් අනතුරුව එතුමන් 58 වන සේනාංකය ට සහ කමාන්ඩෝ බලසේනාවට අණදෙමින් “වන්නි මානුෂීය මෙහෙයුම” තුළ වැඩිම ජයග්‍රහණ ප්‍රමාණයක් වාර්තා කිරීමට සමත් විය. මෙහෙයුම තුළ අවසන් විජයග්‍රහණය කිලෝමීටර 200 කට අධික දුරක් ගමන් කරමින් ත්‍රස්තවාදීන් සමග සටන් කළ අතර එහිදී ත්‍රස්තවාදීන් ග්‍රහණයෙන් සිවිල් වැසියන් ලක්ෂයකට අධික ප්‍රමාණයක් මුදා ගනිමින් මෙතෙක් සිදුකළ විශාලතම ප්‍රාණ ඇපකරුවන් බේරා ගැනීමේ මෙහෙයුමට ද එතුමන් අණදෙන ලදී. එතුමන් ශ්‍රී ලංකා යුද හමුදාවේ මේජර් ජෙනරාල් තනතුරට උසස් කරන ලද ලාබාලම නිලධාරියා ද විය. ඉන්පසුව ඔහු 53 සේනාංකයට අණ දුන් අතර එය අතිරේක ප්‍රහාරක බලකාය ලෙස හැඳින්වේ. වර්ෂ 2010 දී එතුමන් නිව්යෝර්ක් නුවර එක්සත් ජාතීන්ගේ සංවිධානයේ තානාපති සහ නියෝජ්‍ය නිත්‍ය නියෝජිත ලෙස පත් කරන ලදී. ඇමරිකා එක්සත් ජනපදයේ සුප්‍රසිද්ධ හාවඩ් විශ්ව විද්‍යාලයේ ආදි ශිෂ්‍යයකු වන ඔහු ඉන්දියාවේ ජාතික ආරක්ෂක විද්‍යාලයේ උපාධිධාරියෙකි. එතුමන් මානව සම්පත් කළමනාකරණ පිළිබඳ ඩිප්ලෝමාධාරියෙකු වන අතර එක්සත් ජනපදය “මනෝවිද්‍යාත්මක මෙහෙයුම්” පුහුණුවක් ලබා ඇත. එතුමන් වර්ජිනියා හි කීර්තිමත් මැරීන් බලකා යුද්ධ විද්‍යාලයේ බාහිර කථිකාචාර්යවරයෙකි.   එතුමන් වීර වික්‍රම විභූෂණය (WWV) , රණ වික්‍රම පදක්කම (RWP), රණ සූර පදක්කම (RSP), විශිෂ්ට සේවා විභූෂණ (VSV), සහ උත්තම සේවා පදක්කම (USP) යන පදක්කම් වලින් පිදුම් ලබා ඇත. දේශය වෙනුවෙන් සිදුකරන ලද උතුම් සේවය වෙනුවෙන් එතුමන් හට එතුමාට “ශ්‍රී ලංකේෂ්වර අපරාධ මෙහෙයුම් විශාරද ජෝතිකා ධජ වීරප්‍රතාප දේශමාන්‍ය ජාතික ගෞරව නාම සම්මාන උපාධි සන්නස් පත්‍රය, වීර ගජේන්ද්‍ර සංග්‍රාමශූරී ජාතික ගෞරවනාම සන්නස් පත්‍රය සහ වීර වික්‍රම දේශාභිමානී විශ්වකීර්ති ශ්‍රී රණශූර” (පුද්ගලයකු වශයෙන් ලබාගත හැකි ඉහළම ගෞරව නම්බු නාමයෙන් යන ගෞරව නම්බු නාමයෙන්) බුද්ධ ශාසනයෙහි ත්‍රෛනිකායන් වෙතින් ප්‍රධානය කර ඇත. බුද්ධ වර්ෂ 2600 වන සම්බුද්ධ ජයන්තිය නිමිතිකොට ගෙන නිමිති කොටගෙන රචනා කරන ලද \"Sri Lankan Identity Since 2600 Years\" කතෘ වන්නේද එතුමන්ය.   අද උදෑසන පැවති උත්සවයට මහා සංඝරත්නය, ආගමික නායකයින්, ජේෂ්ඨ යුධ හමුදා නිලධාරීන් සහ පවුලේ සාමාජිකයන් සහභාගී විය."
    },
    {
        "content": "අද (අගෝස්තු 23) දින එළඹෙන බෙල්ලන්විල ඇසල පෙරහැරේ ආරක්ෂක විධිවිධානයන් පිළිබඳව සාකච්ඡා කිරීම සඳහා ආරක්‍ෂක අමාත්‍යංශයේ ලේකම් ජෙනරාල් එස්.එච්.එස්.කෝට්ටෙගොඩ(විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතා විසින් විශේෂ රැස්වීමක් කැඳවන ලදී. මෙම රැස්වීමට ආරක්ෂක අංශ සහ පොලීසියේ නිලධාරීන් සහභාගී වූහ. ආරක්‍ෂක ලේකම්වරයා පැමිණ සිටි අය සමඟ ආරක්ෂක සැලැස්ම පිළිබඳව සාකච්ඡා කළ අතර පෙරහැර කාල සීමාව තුළ උපරිම ආරක්ෂාව සහතික කිරීම සඳහා අවශ්‍ය වන්නාවූ සියළු පියවරන් ගන්නා ලෙස අදාළ බලධාරීන්ට උපදෙස් ලබාදෙන ලදී."
    },
    {
        "content": "ශ්‍රී ලංකා නාවික හමුදාව වෙත චීනය වෙතින් ලද ගැඹුරු මුහුදු නිරීක්‍ෂණ නෞකාව (Offshore Patrol Vessel) ත්‍රිවිධ හමුදා සේනාධිනායක සහ අතිගරු ජනාධිපති මෛත්‍රිපාල සිරිසේන මැතිතුමන් විසින් “ශ්‍රී ලංකා නාවික නෞකා පරාක්‍රමබාහු” ලෙස අද (අගෝස්තු 22 වන බ්‍රහස්පතින්දා) සවස කොළඹ වරායේදී අධිකාරියට පත් කෙරිණි. ආරක්‍ෂක අමාත්‍යංශයේ ලේකම් ජෙනරාල් එස්.එච්.එස්.කෝට්ටෙගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතාද එම අවස්ථාවට සහභාගී විය. කොළඹ වරාය වෙත සපැමිණි ජනාධිපතිතුමන්, නාවික හමුදාධිපති වයිස් අද්මිරාල් පියල් ද සිල්වා මහතා විසින් මහත් හරසරින් පිළිගන්නා ලදී. නාවික සම්ප්‍රධායානුකුලව ජනාධිපතිතුමන් හට නාවික හමුදා ජනාධිපති සම්මාන මුරයක් පිරිනමන ලදී. ඉන් අනතුරුව අතිගරු ජනාධිපතිතුමන් විසින් අභිනව නෞකාවේ අණදෙන නිලධාරී වෙත නෞකාව අධිකාරියට පත් කිරීමේ සන්නස් පත්‍රය ප්‍රදානය කරන ලද අතර නෞකාවේ අණදෙන නිලධාරි විසින් එය කියවා ප්‍රකාශයට පත්කරන ලදී. සර්ව ආගමික ආශිර්වාදය මධ්‍යයේ මෙම නෞකාවේ නාම පුවරුව සහ නිල ලාංඡනය නිරාවරණය කිරීම අතිගරු ජනාධිපති මෛත්‍රීපාල සිරිසේන මැතිතුමා අතින් සිදු කෙරිණි. අතිගරු ජනාධිපතිතුමන්, ආරක්ෂක ලේකම්තුමන් සහ නාවික හමුදාපතිතුමන් “පරාක්‍රමබාහු” නෞකාවේ නිරීක්‍ෂණ චාරිකාවක නිරත විය. නව නෞකාවේ උසස් විශේෂාංග, නවීන පහසුකම් සහ අධි තාක්‍ෂණික මෙහෙයුම් අංශ පිළිබඳව නාවික හමුදාපතිවරයා විසින් ජනාධිපතිවරයා දැනුවත් කළේය. මෙම අවස්ථාව සනිටුහන් කිරීම සඳහා නාවික හමුදාපතිවරයා විසින් ජනාධිපතිතුමන් වෙත සමරු තිළිණයක්ද පිළිගැන්වීය. පි 625 අංක දරන නෞකාවේ දිග මීටර් 112 ක් සහ පළල මීටර් 12.4 කි. නොට් 25 ක උපරිම වේගයකින් ගමන් කළ හැකි අතර නොට් 18 ක වේගයකින් මුහුදු සැතපුම් 3500ක දුරක් ගමන් කල හැක.   මෙම නෞකාව 053H2G ජියැන්ග්වේයි - 1 (නේටෝ කේත නාමය) පන්තියේ ආරක්ෂක නෞකාවක් වන අතර එය 1988-1991 දී චීනයේ ෂැංහයි හි හුඩොං ෂොන්ගුවා (Hudong Zhonghua) නැව් තටාකයේ ඉදිකර ඇත. 1994 දී පි 542 අංකය යටතේ ටොංලිං ලෙස අධිකාරියට පත් කරන ලද අතර මහජන විමුක්ති නාවික හමුදාව (PLAN) විසින් ඉතා ප්‍රතිපලදායි ලෙස රාජකාරි සඳහා යොදාගනු ලැබීය. මෙම නෞකාව ශ්‍රී ලංකාවට භාරදීමට පෙර චීනයේ ෂැංහයි හි ගැඹුරු මුහුදු නිරීක්‍ෂණ යාත්‍රාවක් ලෙස භාවිතා කර තිබේ. ශ්‍රී ලංකා ආරක්ෂක අමාත්‍යාංශය සහ චීනයේ ජාතික ආරක්ෂක අමාත්‍යාංශය අතර ඇතිකරගත් හමුදාමය ආධාර සැපයීම සම්බන්ධයෙන් වූ ගිවිසුම් යටතේ නෞකාව රටට භාර දෙන ලදී. මෙම නෞකාව ශ්‍රී ලංකා නාවික හමුදාවට පරිත්‍යාග කිරීමේ ගිවිසුම 2016 ඔක්තෝබර් 13 දින අත්සන් කර ඇත. නෞකාව නවීකරණය කිරීමේ මුළු පිරිවැය දළ වශයෙන් ඇමරිකානු ඩොලර් මිලියන 28 කි. එය නිල වශයෙන් 2019 ජුනි 05 වන දින ෂැංහයි හි නාවික නැව් තටාකයේ දී ශ්‍රී ලංකා නාවික හමුදාවට භාර දෙන ලදී. නෞකාව අධිකාරියට පත් කිරීමේ උත්සවය සදහා මහා සංඝරත්නය සහ අනෙකුත් ආගමික නායකයින්, චීන තානාපති චෙන්ග් සූයුආන් මැතිතුමා, ජ්‍යෙෂ්ඨ රාජ්‍ය නිලධාරීන්, ආරක්‍ෂක මාණ්ඩලික ප්‍රධානී, යුද සහ ගුවන් හමුදාධිපතිවරුන්,හිටපු නාවික හමුදාපතිවරුන්, රාජ්‍ය තාන්ත්‍රික බලකා සාමාජිකයින්, ජ්‍යෙෂ්ඨ ත්‍රිවිධ හමුදා නිලධාරීන්, කීර්තිමත් ආරාධිතයින් සහ නාවික හමුදා සාමාජිකයින් විශාල පිරිසක් සහභාගි විය."
    },
    {
        "content": "ආරක්ෂක අමාත්‍යාංශ නිල වෙබ් අඩවිය www.defence.lk නව මුහුණුවරකින් නිල වශයෙන් නැවත අන්තර්ජාලයට මුදා හැරීම ආරක්‍ෂක අමාත්‍යංශයේ ලේකම් ජෙනරාල් එස්.එච්.එස්.කෝට්ටෙගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතා විසින් අද (අගෝස්තු 26) දින පැවති උත්සවයකදී සිදු කරන ලදී. වෙබ් අඩවිය නිල වශයෙන් අන්තර්ජාලයට මුදා හැරීමේ උත්සවය අද පස්වරුවේ අමාත්‍යාංශ ශ්‍රවණාගාරයේදී පැවැත්විණි ආරක්ෂක ලේකම්ගේ සම්බන්ධීකරණ ලේකම් සහ උපදේශක සුරේන් දයාරත්න මහතා විසින් උත්සවය ආරම්භ කර වෙබ් අඩවියේ නව විශේෂාංග සහ නව අංගයන් ඇතුළත්ව වෙබ් අඩවිය පිලිබදව දළ විස්තරයක් ඉදිරිපත් කරන ලදී. ඉන් පසුව වෙබ් අඩවියේ නව මුහුණුවර සහ වැඩිදියුණු කළ අංගයන් දැක්වෙන කෙටි වීඩියෝ පඨයක් ඉදිරිපත් කිරීම සිදු විය.   පැමිණ සිටි සියලු දෙනා ඉතා උනන්දුවෙන් බලා සිටි මොහොත එලඹුනි හමුදා මාධ්‍ය  ප්‍රකාශක සහ ආරක්ෂක අමාත්‍යංශ  මාධ්‍ය කේන්ද්‍රයේ අධ්‍යක්ෂ බ්‍රිගේඩියර් සුමිත් අතපත්තු මහතාගේ ආරාධනයෙන් ආරක්ෂක ලේකම්තුමන්  විසින් නවීකරණය කරන ලද නව වෙබ් අඩවිය නිල වශයෙන් මුදා හැරීම සිදු කරන ලද අතර ආරක්ෂක තොරතුරු ඒකකය විසින් මාස කිහිපයක් පුරා කැපවීමෙන් සහ වෙහෙස නොබලා සිදු කල කාර්යන්හි ප්‍රතිඵලය ලොවට නිරාවරණය විය. නව වැඩිදියුණු කළ වෙබ් අඩවිය පරිශීලනය කල ලේකම්වරයා එවැනි ආකර්ශනීය, වැඩිදියුණු කළ හා වඩා පරිශීලක හිතකාමී වෙබ් අඩවියක් නිර්මාණය කිරීම සඳහා කැපවීමෙන්  සහ වෙහෙස නොබලා වැඩ කිරීම පිළිබඳව ආරක්ෂක තොරතුරු ඒකකයේ ත්‍රිවිධ හමුදා සාමාජිකයින්ට  සිය කෘතඥතාවය පළ කළේය.   මෙම අවස්ථාවට අමාත්‍යාංශය අතිරේක ලේකම්වරුන්, ආරක්ෂක අමාත්‍යතුමන්ගේ පෞද්ගලික ලේකම්, හමුදා මාධ්‍ය  ප්‍රකාශක සහ ආරක්ෂක අමාත්‍යංශ  මාධ්‍ය කේන්ද්‍රයේ අධ්‍යක්ෂ, හමුදා සම්බන්ධතා නිලධාරි,නාවික හා ගුවන් හමුදා මාධ්‍ය  ප්‍රකාශකවරුන්, ජ්‍යෙෂ්ඨ ත්‍රිවිධ හමුදා නිලධාරීන් සහ පොලිස් නිලධාරින් සහභාගී විය.     වෙබ් අඩවියට නවතම විශේෂාංග ගණනාවක් එක් කර ඇති අතර එය වඩාත් පරිශීලක හිතකාමී, ආකර්ශනීය හා කාර්යක්ෂම වන ආකාරයට මුලික සංකල්ප මත පදනම්ව නිර්මාණය  කර ඇත. ආරක්ෂක අමාත්‍යාංශයේ නිල වෙබ් අඩවිය වන www.defence.lk යනු ශ්‍රී ලංකාවේ වඩාත් ජනප්‍රිය රජ්‍ය නිල වෙබ් අඩවි වලින් එකකි. මානුෂීය මෙහෙයුම් පැවති කාලයේදී මිලියන ගණනක් වූ පරිශීලකයන් පිරිසක් නැරඹු ඉතාමත් ජනප්‍රිය වූ වෙබ් අඩවියයි. මානුෂීය මෙහෙයුම් පිළිබඳව සත්‍ය හා යාවත්කාලීන තොරතුරු සැපයීම සහ එල් ටී ටී ඊ සංවිධානය විසින් සිදු කල ප්‍රචාරණයන් හා වැරදි තොරතුරු ප්‍රචාරක ව්‍යාපාරයන්ට එරෙහිව කටයුතු කිරීම අරමුණු කරගනිමින් මෙම වෙබ් අඩවිය 2006 වර්ෂයේ අග භාගයේදී ආරම්භ කරන ලදී. මෙම වෙබ් අඩවිය ජනතාව අතර අන්තර්ජාල භාවිතය ප්‍රචලිත වීමේ මුල් අවධියේදී රට තුළ දියත් වූ අමාත්‍යාංශ නිල වෙබ් අඩවි වලින් එකකි. මානුෂීය මෙහෙයුම් පිළිබඳ සත්‍ය හා නිවැරදි තොරතුරු සැපයීමට අමතරව ආරක්ෂක අමාත්‍යාංශය විසින් සපයනු ලබන සේවාවන් පිළිබඳ තොරතුරු ද වෙබ් අඩවිය මගින් ලබා ගත හැකිවේ. යුද්ධය අවසන් වීමත් සමඟ, ජාතික ආරක්ෂාව පිළිබඳව නිවැරදි තොරතුරු ලබා දීම මුල් අරමුණ කර ගනිමින් ප්‍රතිසන්ධාන ක්‍රියාවලිය සහ ජාතික සංවර්ධනය ඉදිරියට ගෙනයෑම ප්‍රවර්ධනය කිරීම සඳහා පුළුල් කාර්යභාරයක් වෙබ් අඩවිය මගින් ඉටු කරන ලදී. අන්තර්ජාලය හා ජංගම දුරකථන භාවිතය ජනතාව අතර වඩාත් ජනප්‍රිය වීම හේතු කොට ගෙන විශේෂයෙන් වෙබ් අඩවියට කාලානුරූපිව වෙනසක් හා තාක්‍ෂණික වර්ධනයන් සමඟ ප්‍රචලිතවන නව ප්‍රවණතාවන්ට අනුකූලව අවශ්‍ය වෙනස්කම්  සිදු කල යුතුව තිබුණි. මෙම නවීකරණය කරන ලද වෙබ් අඩවිය සමගින් සම්බන්ධවන ලොව පුරා සිටින අපගේ  පරිශීලකයන් හට පරිශීලක-හිතකාමී ගවේෂණ  අත්දැකීමක් එක් කරනු  ඇත. වෙබ් අඩවිය තුල සැරිසැරීමට පහසු වන හා ආකර්ෂණීය ආකාරයකින් නිර්මාණය කර ඇති අතර වඩාත් කාර්යක්ෂම සේවාවක් ලබාදීම සඳහා නව අංග කිහිපයක්ද  අන්තර්ගත කර ඇත. දෛනිකව පැය 24 පුරාම සේවය සදහා කැපවූ ත්‍රිවිධ හමුදා සාමාජිකයින් පිරිසක් විසින් ජාතික ආරක්ෂාව සම්බන්ධ නවතම ප්‍රවෘත්ති ඇතුළු අමාත්‍යාංශ විෂය පථයට අයත් අනෙකුත් ආයතනයන් සහ ත්‍රිවිධ හමුදාව පොලීසිය සහ සිවිල් ආරක්ෂක බලකාය සම්බන්ධ තොරතුරු වෙබ් අඩවියේ නිරන්තරයෙන් යාවත්කාලීන කරනු ලැබේ. අමාත්‍යංශය විසින් සපයනු ලබන සේවාවන් පිළිබඳ තොරතුරු අවශ්‍යවන්නන් හට මෙම වෙබ් අඩවිය ඉතාමත් ප්‍රයෝජනවත්ය.   නව වෙබ් අඩවිය පරිශීලක හිතකාමී සැලසුමක් සහිත උපාංගයන්ගෙන් නිර්මාණය කර ඇත. කඩිනමින් ප්‍රවේශ විය හැකි අංගයන්ගෙන් සමන්විත වන අතර එමඟින් ගවේෂණය වඩාත් කාර්යක්ෂම හා සිත්ගන්නා සුළු කරවයි. පරිශීලක අධීක්ෂණ පද්ධතිය සහ සෙවුම් යන්ත්‍ර ප්‍රශස්තකරණය ඊට එක් වූ  තවත් නව අංග දෙකකි. මෙහි අතිගරු ජනපතිතුමන්ගේ නිල වෙබ් අඩවියට ඉක්මන් ප්‍රවේශයක් ද ඇත. තවත් විශේෂ ලක්‍ෂණයක් වන්නේ ව්‍යාජ ප්‍රවෘත්ති සත්‍යාපනය කර දැක්වීමට අවශ්‍ය පහසුකම ඇතුලත් කර තිබීමයි."
    },
    {
        "content": "කටුකුරුන්ද විශේෂ කාර්ය බලකා පුහුණු පාසලේදී අද දින (සැප්තැම්බර් 01) පැවති 35 වන විශේෂ කාර්ය බලකා රණවිරු සැමරුම් උත්සවය සදහා ආරක්‍ෂක අමාත්‍යංශයේ ලේකම් ජෙනරාල් එස්.එච්.එස්.කෝට්ටෙගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතා සහභාගී විය. අද පෙරවරුවේ පුහුණු පාසල වෙත පැමිණි ලේකම්වරයා වැඩබලන පොලිස්පති සීඩී වික්‍රමරත්න මහතා විසින් උණුසුම් අයුරින් පිළිගනු ලැබීය. උත්සවය අතරතුර, ලේකම්තුමන් විශේෂ කාර්ය බලකා රණවිරු ස්මාරකය වෙත ගොස් මියගිය රණවිරුවන් සිහිකර පුෂ්පෝපහාර දැක්වීය. මෙම උත්සවයේ දී කෙටි දේශනයක් සිදු කරමින් ලේකම්වරයා රට වෙනුවෙන් දිවි පිදූ සහ ආබාධිත තත්වයට පත්වූ රණවිරුවන්ට කෘතඥතාවය පළ කළ අතර ත්‍රස්තවාදයට එරෙහි සටනේදී විශේෂ කාර්ය බලකාය විසින් සිදු කල දායකත්වය පැසසුමට ලක් කළේය. ත්‍රස්තවාදී අරගල සහ මත්ද්‍රව්‍ය ජාවාරම් වැළැක්වීමේ මෙහෙයුම්හිදී විශේෂ කාර්ය බලකාය විසින් සිදු කල මෙහෙවර ආරක්ෂක ලේකම්ගේ ප්‍රශංසාවට ලක්විය. ආරක්ෂක ලේකම්තුමන් නැඟෙනහිර ප්‍රදේශයේ රාජකාරී කල වකවානුවේදී ආරක්ෂක හමුදාවන් වෙත විශේෂ කාර්ය බලකාය විසින් ලබා දුන් සහයෝගය එතුමන් විසින් සිහිපත් කරන ලදී. ඔවුන් විසින් සිදු කල සේවය හා පරිත්‍යාගයන් වර්තමාන පරම්පරාවට අනුගමනය කිරීමට මහගු ආදර්ශයක් සපයන බව ඔහු තවදුරටත් පැවසීය. මියගිය සහ ආබාධිත රණවිරුවන්ගේ පවුල්වල සාමාජිකයින් හට ඔවුන් විසින් රට වෙනුවෙන් සිදු කල සහයෝගය හා කැපකිරීම් වෙනුවෙන් ලේකම්වරයා ස්තූතිය පුද කරන ලදී. උත්සවය අතරතුර, ලේකම්තුමන් විසින් ආබාධිත විශේෂ කාර්ය බලකා සාමාජිකයින් කිහිප දෙනකු වෙත රෝද පුටු සහ කෘතිම පාද පරිත්‍යාග කිරීමද සිදු විය. ඉන් පසුව එතුමන් පුහුණු පාසලේ නිරීක්ෂණ චාරිකාව අතරතුර සමීප සටන් පුහුණු ප්‍රදේශය සහ එක්සත් ජාතීන්ගේ සාම සාධක රාජකාරී සඳහා යොදවන් ලද වාහන නරඹන ලදී. මෙම උත්සවය සදහා ආරක්‍ෂක අමාත්‍යංශයේ සේවා වනිතා ඒකකයේ සභාපතිනිය සෝනියා කොට්ටෙගොඩ මහත්මිය, විශේෂ කාර්ය බලකා අණදෙන නිලධාරි ජ්‍යෙෂ්ඨ නියෝජ්‍ය පොලිස්පති එම් ආර් ලතීෆ්, විශේෂ කාර්ය බලකා ජ්‍යෙෂ්ඨ නිලධාරීන් සහ විශේෂ කාර්ය බලකා රණවිරු පවුල්වල සාමාජිකයින් සහභාගී විය. ත්‍රස්තවාදී ගැටුම් වලදී විශේෂ කාර්ය බලකායේ රණවිරුවන් 464 දෙනකු හා සිවිල් මහතුන් 06 දෙනකු මාතෘ භුමිය වෙනුවෙන් දිවි පුදා ඇත."
    },
    {
        "content": "ආරක්‍ෂක අමාත්‍යංශයේ ලේකම් ජෙනරාල් එස්.එච්.එස්.කෝට්ටෙගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතා දින හතරක සුහද සංචාරයක් සඳහා ශ්‍රී ලංකාවට පැමිණි බංග්ලාදේශ නාවික නෞකා සොමුද්‍රා අවිජාන්   නෞකාවේ ඊයේ දින (සැප්තැම්බර් 09) සංචාරයක නිරත විය. මෙම නෞකාව සෙනසුරාදා (සැප්තැම්බර් 07) කොළඹ වරායට පැමිණියේය. නෞකාව වෙත පැමිණී ආරක්‍ෂක ලේකම්වරයාව නෞකාවේ අණදෙන නිලධාරී කමාන්ඩර් සහිරුල් හක්  විසින් උණුසුම් ලෙස පිළිගනු ලැබීය. මෙම අවස්ථාවේදී ලේකම්වරයා බංග්ලාදේශ නාවික නිලධාරීන් සමඟ නෞකාවේ නිරීක්‍ෂණ චාරිකාවකට සහභාගී වූ අතර පසුව ඔවුන් සමඟ සුහද සාකච්ඡාවක්ද නිරතවීය. මෙම අවස්ථාව සනිටුහන් කරමින් නෞකාවේ අණදෙන නිලධාරී කමාන්ඩර් සහිරුල් හක් විසින් ආරක්‍ෂක ලේකම්වරයාට සමරු තිළිණයක් පිළිගැන්වීය. ආරක්‍ෂක මාණ්ඩලික ප්‍රධානී අද්මිරාල් රවින්ද්‍ර විජේගුනරත්න, බංග්ලාදේ තානාපති කාර්යාලයේ ආරක්‍ෂක උපදේශක කොමඩෝර් සයිඩ් මැක්සූමුල් හකීම්  , නාවික හමුදාපති වයිස් අද්මිරාල් පියල් ද සිල්වා, ගුවන් හමුදාපති එයාර් මාශල් සුමංගල ඩයස්, හිටපු හමුදාපතිවරුන්, රාජ්‍ය තාන්ත්‍රික සාමාජිකයන් සහ ජ්‍යෙෂඨ නාවික හමුදා නිලධාරීන් මෙම අවස්ථාවට සහභාගී විය. බංග්ලාදේශ නාවික නෞකාව අඟහරුවාදා (සැප්තැම්බර් 10) දිවයිනෙන් පිටත්ව යාමට නියමිතය"
    },
    {
        "content": "කාම්බෝජයේ රාජ්‍ය සංචාරයක නිරත ජනාධිපති ගරු මෛත්‍රීපාල සිරිසේන මැතිතුමා සහ කාම්බෝජ අග‍්‍රාමාත්‍ය  මහතා අතර හමුව අද (08) පස්වරුවේ සිදුවිය. කාම්බෝජයේ අග‍්‍රාමාත්‍ය කාර්යාලය වන සාම මන්දිරයේ දී  මෙම හමුව සිදුවූ අතර කාම්බෝජ අග‍්‍රාමාත්‍යවරයා විසින් ඉතා ගෞරවයෙන් යුතුව ජනාධිපතිතුමාව පිළිගනු ලැබීය. අතීතයේ සිටම ඉහළ මට්ටමෙන් පැවති දෙරට අතර ආගමික හා සංස්කෘතික සබැදියාව මෙහිදී සිහිපත් කළ අග‍්‍රාමාත්‍යවරයා එම ඓතිහාසික සබැඳියාව පදනම් කරගනිමින් දෙරට අතර සංචාරක සහ වෙළෙඳ කටයුතු ඉහළ නංවා ගැනීම පිළිබඳව ද සාකච්ඡා කළහ. දෙරට අතර සෘජු ගුවන් සේවා ඇතිකරගැනීම පිළිබඳව ද මෙහිදී විශේෂ අවධානයට ලක්වූ අතර ඉදිරියේ දී සිවිල් ගුවන් සේවා පිළිබඳ ගිවිසුමක් අත්සන් කිරීම පිළිබඳව ද සාකච්ඡා කළහ. එමෙන්ම ආර්ථික, වෙළෙඳ ක්ෂේත‍්‍රවල සහයෝගීතාවය වර්ධනය කරගැනීම පිළිබඳවත් අධ්‍යාපනික සහ තරුණ අත්දැකීම් හුවමාරු වූ වැඩසටහනත් ක‍්‍රියාත්මක කිරීම පිළිබඳවත් නායකයෝ සාකච්ඡා කළහ. දෙරට අතර දීර්ඝ කාලයක සිට ද්විපාර්ශ්වික සබඳතා පැවතිය ද දෙරටේම තානාපති කාර්යාල ස්ථාපිත කර නොමැති අතර ඒ සඳහා කඩිනමින් කටයුතු කිරීමට ද සාකච්ඡා විය. අන්තර් වෙළෙඳපොළ අවස්ථාවන් සහ වෙළෙඳපොළ වාසි ලබාගැනීම පිළිබඳව ද පුළුල් අවධානයක් යොමුවූ අතර ආයෝජන ආරක්ෂාව සඳහා නෛතික පදනමක ඇති අවශ්‍යතාවය පෙන්වා දුන් ජනාධිපතිතුමා කියා සිටියේ කිසිදු රටක් තවත් රටක බලපෑමට ලක්නොවිය යුතුය යන්න තම විදේශ ප‍්‍රතිපත්තිය බවයි. ආසියාන් සංවිධානයේ ප‍්‍රධාන රටක් වන කාම්බෝජය සහ ශ‍්‍රී ලංකාව අතර සබඳතා ශක්තිමත් කරගැනීමේ වැදගත්කම පිළිබඳ මෙහිදී අවධාරණය කෙරුණු අතර එහිදී අදහස් දක්වමින් ජනාධිපති ගරු මෛත‍්‍රීපාල සිරිසේන මැතිතුමා සඳහන් කළේ දෙරටේ ඈත් වීම දෙරටටම පාඩුවක් බවත් ඉදිරියේ දී තානාපති සබඳතා ශක්තිමත් කරගැනීමට කඩිනම් පියවර ගැනීමට ශ‍්‍රී ලංකා විදේශ කටයුතු අමාත්‍යාංශය වෙත උපදෙස් ලබාදෙන බවත් ය. කාම්බෝජ භික්ෂූන් වහන්සේලා විශාල පිරිසක් ශ‍්‍රී ලංකාවේ අධ්‍යාපනය ලබන අතර ඒ සඳහා සලසා ඇති පහසුකම් පිළිබඳ ජනාධිපතිතුමා වෙත ස්තුතිය පළකළ කාම්බෝජ අග‍්‍රාමාත්‍යවරයා සමාන ආගමික සහ සංස්කෘතික පසුබිමකට හිමිකම් කියන දෙරට අතර සබඳතා සියලු ක්ෂේත‍්‍රයන් ඔස්සේ ශක්තිමත් කරගැනීමට ඇති හැකියාව ද පෙන්වා දුන්නේ ය. එමෙන්ම පසුගිය අපේ‍්‍රල් 21 වනදා ශ‍්‍රී ලංකාවට මුහුණ දීමට සිදු වූ ත‍්‍රස්ත සිදුවීම පිළිබඳව කනගාටුව පළකිරීමට ද කාම්බෝජ අග‍්‍රාමාත්‍යවරයා මෙහිදී කටයුතු කළේය. නායකයන් අතර හමුවෙන් පසුව ශ‍්‍රී ලංකාව සහ කාම්බෝජය අතර නව අවබෝධතා ගිවිසුම් දෙකකට ද අත්සන් තැබිණි. ඒ අනුව දේශපාලන උපදේශනය පිළිබඳ එකඟතා ගිවිසුමට ශ‍්‍රී ලංකාව වෙනුවෙන් විදේශ කටයුතු රාජ්‍ය අමාත්‍ය වසන්ත සේනානායක මහතා අත්සන් තැබූ අතර කාම්බෝජ රජය වෙනුවෙන් එරට විදේශ කටයුතු ලේකම්වරයා අත්සන් තැබීය. ශ‍්‍රී ලංකා කාම්බෝජ ජාතික කවුන්සිලයක් පිහිටුවීමට අදාළ ගිවිසුමට දෙරටේ වාණිජ මණ්ඩල සභාපතිවරු අත්සන් තැබූහ.  ජනාධිපති මාධ්‍ය ඒකකය"
    },
    {
        "content": "ශ්‍රී ලංකාව සහ කාම්බෝජය අතර පවතින දිගුකාලීන සබඳතා නව ක්ෂේත්‍රයන් කරා ව්‍යාප්ත කරමින් අන්‍යෝන්‍ය ප්‍රතිලාභ තවදුරටත් වර්ධනය කරගැනීමේ අරමුණින් ජනාධිපති ගරු මෛත්‍රීපාල සිරිසේන මැතිතුමා කාම්බෝජියාවේ රාජ්‍ය සංචාරයකට එක් ව සිටී. ඒ කාම්බෝජ රජයේ විශේෂ නිල ආරාධනය ක් පරිදි ය. අද පෙරවරුවේ Phnom Penh ජාත්‍යන්තර ගුවන් තොටුපොළ වෙත ළඟා වූ ජනාධිපතිතුමා කාම්බෝජියා නියෝජ්‍ය අග්‍රාමාත්‍ය සහ රාජ්‍ය මාළිගාවේ අමාත්‍ය   මහතා ඇතුළු එරට රජයේ ඉහළ මට්ටමේ නියෝජිත පිරිසක් විසින් මහත් හරසරින් පිළිගන්නා ලදී. සිය සංචාරය තුළදී ජනාධිපතිතුමා කාම්බෝජියා රජු වන   මැතිතුමා හමුවීමට නියමිත අතර කාම්බෝජියා අග්‍රාමාත්‍ය   මහතා ඇතුළු එරට රජයේ ඉහළ නියෝජිත පිරිසක් සමඟ ද ද්විපාර්ශ්වික සාකච්ජා පැවැත්වීමට නියමිත ය. දෙරට අතර ආර්ථික, වෙළඳ, සංචාරක මෙන්ම බෞද්ධාගමික සබඳතා පුළුල් කරගැනීම පිළිබඳ මෙහිදී විශේෂ අවධානයක් යොමුවනු ඇති අතර ඒවාට අදාළ නව ගිවිසුම් කිහිපයකටද එළඹීමට නියමිත ය. මේ අතර ජනාධිපතිතුමා අද පස්වරුවේ ශ්‍රී ලංකා කාම්බෝජියා ව්‍යාපාරික සමුළුවේ සමාරම්භක සැසිය සඳහා ද එක්වීමට නියමිත ය.  ජනාධිපති මාධ්‍ය ඒකකය"
    },
    {
        "content": "ආර්ථික, වෙළෙඳ, සාමාජයීය වශයෙන් මෙන්ම බෞද්ධ ආගමික පුනර්ජීවනය වෙනුවෙන් වූ සියලු කටයුතුවල දී කාම්බෝජය, ශ්‍රී ලංකාව සමඟ ශක්තිමත් ලෙස අත්වැල් බැඳගෙන සිටින බව කාම්බෝජ රජතුමා   ප්‍රකාශ කළේය. කාම්බෝජ රජයේ විශේෂ ආරාධනය පරිදි එරට රාජ්‍ය සංචාරයක නිරත ජනාධිපති ගරු මෛත්‍රීපාල සිරිසේන මැතිතුමා සහ කාම්බෝජ රජු අතර හමුවක් අද   පෙරවරුවේ සිදුවිය. අද පෙරවරුවේ කාම්බෝජ රජමාලිගාව වෙත ගිය ජනාධිපතිතුමා කාම්බෝජ රජු විසින් ඉතා උණුසුම් සහ සුහදශිලී ලෙස පිළිගනු ලැබීය. ශ්‍රී ලංකා ජනාධිපතිතුමා පිළිගැනීම වෙනුවෙන් අභිමානවත් සහ අලංකාරවත් උත්සවයක් ද එහි සංවිධානය කර තිබිණි. ඈත අතීතයට විහිද යන දෙරටේ සබඳතාවයන් මෙහි දී සිහිපත් කළ කාම්බෝජ රජු තම ආරාධනය පරිදි කම්බෝජ රාජ්‍ය සංචාරයකට එක්වීම පිළිබඳ ජනාධිපතිතුමා වෙත සිය කෘතවේදීත්වය පළ කළේය. ජනාධිපති ගරු මෛත්‍රීපාල සිරිසේන මැතිතුමාගේ නායකත්වය යටතේ අද වන විට ශ්‍රී ලංකාව ආර්ථික සහ වෙළෙඳ වශයෙන් මෙන්ම සාමාජයීය සහ ආගමික වශයෙන් ලබමින් සිටින දියුණුව ඇගැයීමට ලක් කළ කාම්බෝජ රජු විශේෂයෙන්ම කාම්බෝජ භික්ෂූන් වහන්සේලාට අධ්‍යාපන ශිෂ්‍යත්ව ලබාදීම ඇතුළු අධ්‍යාපනික ක්ෂේත්‍රයේත් ශ්‍රී ලංකා රජය කාම්බෝජයට ලබා දෙන සහාය පිළිබඳව සිය ස්තූතිය පළ කළේය. දෙරට අතර අධ්‍යාපන, සංචාරක කර්මාන්ත ඇතුළු ක්ෂේත්‍ර රැසක් ඔස්සේ පවතින සබඳතා දෙරටටම ප්‍රතිලාභ සැලසෙන අයුරින් නව ප්‍රවේශයන් ඔස්සේ ඉදිරියට ගෙන යාම පිළිබඳව මෙහිදී නායකයෝ දිර්ඝ වශයෙන් සාකච්ජා කළහ. ශ්‍රී ලංකාව සහ කාම්බෝජය අතර අතීතයේ පටන් පවතින මිත්‍රත්වයේ සුවිශේෂී සන්ධිස්ථානයක් සනිටුහන් කරමින් කාම්බෝජ රාජ්‍ය සංචාරයකට ආරාධනා කිරීම පිළිබඳව කාම්බෝජ රජු වෙත ස්තුතිය පළ කළ ජනාධිපතිතුමා බෞද්ධාගමික පුනර්ජීවනය වෙනුවෙන් ශ්‍රී ලංකාව මේ වන විට සුවිශේෂ වැඩ කොටසක් ඉටු කරමින් සිටින බවත් එවන් අවස්ථාවක මෙම සංචාරයට එක්වීමට ලැබීම පිළිබඳ තමා මහත් සතුටට පත් වන බවත් කියා සිටියේය. මේ අතර, කාම්බෝජයේ අගනුවර වන   හි පිහිටා ඇති කාම්බෝජයේ නිදහස් ස්මාරකය වෙත පූෂ්පෝපහාර දැක්වීමට ද ජනාධිපතිතුමා අද පෙරවරුවේ එක්විය. කාම්බෝජයේ පියා ලෙස සැලකෙන වත්මන් රජුගේ පියාණන් වන   මන රජු සිහි කරමින් එහි ඉදිකර ඇති ස්මාරකය අභියස මල්කළඹක් තැන්පත් කර ජනාධිපතිතුමා ඊට පුෂ්පෝපහාර දැක්වීය.  ජනාධිපති මාධ්‍ය ඒකකය"
    },
    {
        "content": "පසුගිය සති අන්තයේ (සැප්තැම්බර් 07) මහනුවර ගැටබේ ප්‍රදේශයේදී ‘දියකාවා යුද අභ්‍යාසය – 2019’ ඒකාබද්ධ ක්‍ෂේත්‍ර යුද අභ්‍යාසයේ තවත් එක් මෙහෙයුමක් සාර්ථකව පවත්වන ලදී. මෙම අභ්‍යාසය තුළදී යුධ හා ගුවන් හමුදා භටයින් සහ නේපාල සහ බංග්ලාදේශ සෙබළුන්ගෙන් සමන්විත ඒකාබද්ධ කණ්ඩායමක් විසින් ත්‍රස්තවාදීන් සැඟවුණු ස්ථානයක් වැටලීම සඳහා මෙහෙයුමක් සිදුකර ත්‍රස්ත නායකයා සහ අනුගාමිකයින් නිරුපද්‍රිතව අත්අඩංගුවට ගන්නා ලදී. යුද හමුදා මාධ්‍යට අනුව සෙනසුරාදා දින සිදුකරන ලද මෙම පුහුණු මෙහෙයුම දැක බලා ගැනීම යුද්ධ හමුදාධිපති ලුතිනන් ජෙනරාල් ශවේන්ද්‍ර සිල්වා මහතාද සහභාගී විය. 4 වන විශේෂ බලකායේ (SF) සෙබළුන් අට දෙනෙකුගෙන් යුත් කණ්ඩායම් දෙකක් ගුවන් හමුදා භටයින්ගේද සහාය ඇතිව, යතුරු පැදි කණ්ඩායම් දෙකක් සහ නාගරික සටන් කණ්ඩායම් සමඟ මෙම මෙහෙයුම සිදුකර ඇත. මේ අතර, බෙල් 212 හෙලිකොප්ටර් යානයකින් 4 වන විශේෂ බලකායේ අට දෙනෙකුගෙන් යුත් කණ්ඩායම් දෙකක් එම ස්ථානයට ළගා විය. නාගරික සටන් සඳහා නිර්මාණය කර ඇති යතුරු පැදි කණ්ඩායම්වලින් ක්‍ෂණිකව අදාළ ස්ථානයට ළගාවී  ත්‍රස්ත නායකයා සහ අනුගාමිකයින් අත්අඩංගුවට ගන්නා ලදී. පසුව ඔවුන් ප්‍රශ්න කිරීම සඳහා ගුවන් මගින් මින්නේරිය මෙහෙයුම් මූලස්ථානය වෙත ගෙන රැගෙන යන ලදී. පුහුණු මෙහෙයුම නිරීක්‍ෂණය සඳහා අභ්‍යාස අධ්‍යක්‍ෂ මේජර් ජෙනරාල් ලක්සිරි වඩුගේ සහ ත්‍රිවිධ හමුදාවේ ජ්‍යෙෂ්ඨ නිලධාරීන් රැසක් සහභාගි විය."
    },
    {
        "content": "විදේශීය සංචාරයක් සඳහා දිවයිනෙන් පිටත්ව ගිය ශ්‍රී ලංකා නාවික හමුදා නෞකාවන් දෙක සැප්තැම්බර් 08 වන ඉරිදා දින ත්‍රිකුණාමල වරාය වෙත පැමිණියේය. ශ්‍රී ලංකා නාවික නෞකා ‘සයුර’ සහ ‘නන්දිමිත්‍ර’ යන නෞකාවන් පසුගිය මස 22 දින  (අගෝස්තු) විදේශීය පුහුණු සංචාරයක් සදහා බංගලාදේශය සහ මියන්මාරය බලා පිටත් විය. මෙම නෞකාවන් දෙක අගෝස්තු 26 වන දින බංගලාදේශ, චිතගොන් වරාය වෙත ලගා වී ඇති අතර අගෝස්තු 29 වන දින දක්වා එහි රැඳීසිටින ලදී. මෙම කාලය තුළ ශ්‍රී ලංකා නාවික හමුදා සාමාජිකයින් බංගලාදේශ නාවික හමුදා විද්‍යාපිඨයේ නිරික්‍ෂණ චාරිකාවකද නිරත විය. චිතගොං සිට පිටත්ව යන අතරතුරදී  ශ්‍රී ලංකා නාවික හමුදා නෞකාවන් බංගලා‍දේශ නාවික හමුදාව සමඟ  නාවික අභ්‍යාසයකට ද එක් වීය. සැප්තැම්බර් 01 වන දින ‘සයුර’ සහ ‘නන්දිමිත්‍ර’ නෞකාවන් මියන්මාරයේ, රැංගුන් වරාය වෙත ලගා වී ඇත. එම රටේ නැවතී සිටි කාලය තුළ නැව් දෙකේම කාර්ය මණ්ඩලය මියන්මාර් පළමු නාවික බලඇණියේ නාවික පුහුණු විධානයේ සහ ජාතික ගම්මානයේ නිරික්‍ෂණ චාරිකාවක නිරත විය. ඉන් පසුව, සංචාරය නිම කිරීමෙන් පසුව නෞකාවන් දෙක සැප්තැම්බර් 04 වන දින  මියන්මාරයෙන් පිටත්වන ලදී."
    },
    {
        "content": "මේ වනවිට ක්‍රියාත්මක වෙමින් පවතින දියකාවා යුද අභ්‍යාසයේ තවත් එක පුහුණු මෙහෙයුමක් බ්‍රහස්පතින්දා (සැප්තැම්බර් 12) දඹුල්ල කුරුණෑගල ප්‍රධාන මාර්ගයේ ඉබ්බන්කටුව ප්‍රදෙශයෙදී සාර්ථකව අවසන් විය. රස්තවාදීන් සැගවුණු ස්ථානය වටලා ත්‍රස්තවාදීන් විසින් රදවාගෙන සිටින සංචාරක මණ්ඩලයේ නිලධාරීන් පිරිසක් හමුදා භට පිරිස් විසින් සාර්ථකව බේරාගන්නා ලදී. මෙම පුහුණු මෙහෙයුම සදහා 3 වන කමාන්ඩෝ රෙජිමේන්තුවේ භටපිරිස් ශ්‍රී ලංකා නාවික හමුදාවේ හතරවන ජීවිතාරක්ෂක බලගණය සහ ශ්‍රී ලංකා ගුවන් හමුදාවේ එම් අයි 17 හෙලිකොප්ටරයක් භාවිත කරන ලදී. ගුවනේ සිට ගොඩබිමට බැසීම සදහා විශේෂ පුහුණුව ලත් සහ කිමිදුම් සටන් ශිල්ප පිලිබදව දන්නා භට පිරිස් විසින් රහසිගත මෙහෙයුමක් දියත් කර සතුරන් සගවා සිටින ස්ථානයට ලඟා වී ප්‍රාණ ඇපකරුවන් බේරාගෙන ඇත. බේරාගන්නාලද රාජ්‍ය නිලධාරීන් ගුවන් මගින් වවුනියාව වෙත ගෙනගියේය. දියකාවා යුද අභ්‍යාසය 2019 යටතේ සිදුකරනලද මෙම පුහුණු අභ්‍යාසය නැගෙනහිර අවට ප්‍රදේශයන් තුල සිදුකරන ලදී . ශ්‍රී ලංකා යුද හමුදාව විසින් අඛණ්ඩව 10 වන වරට සංවිදානය කරනු ලබන මෙම අභ්‍යාසය. සදහා යුද්ධ හමුදා සාමාජිකයන් 2400ක්, නාවික හමුදා සාමාජිකයන් 400ක්ද,  ගුවන් හමුදා සාමාජිකයන් 200ක්ද, විදෙස් හමුදා සාමාජිකයන් හා නිරීක්ෂකයන් 100කට අධික සංක්‍යාවක්ද මේ සදහා සහභාගී වේ. දිවයිනේ නැගෙනහිර, මධ්‍යම, බටහිර සහ උතුරුමැද පළාත් තුල මෙම පුහුණු අභ්‍යාසය පැවැත්වේ. පුහුණු අභ්‍යාසය සැප්තැම්බර් 23 වන දින නැගෙනහිර පළාතේ කුච්චවේලි හිදී ඒකාබද්ධ මෙහෙයුමක් ලෙස අවසන් කිරීමට නියමිත අතර අභ්‍යාසය පිළිබද පසු කථනයක් පසුදින (සැප්තැම්බර් 24) පැවැත්වේ."
    },
    {
        "content": "කොතලාවල ආරක්‍ෂක විශ්ව විද්‍යාලය (KDU) විසින් සංවිධානය කරනු ලබන 12 වන ජාත්‍යන්තර පර්යේෂණ සමුළුව අද දින (සැප්තැම්බර් 11) කොතලාවල ආරක්‍ෂක විශ්ව විද්‍යාලයීය ශ්‍රවණාගාරයේදී ආරම්භ විය. අද දින උදෑසන ආරම්භ වූ දෙදින සමුළුවේ ආරම්භක සැසිය සඳහා ප්‍රධාන ආරාධිත අමුත්තා ලෙස ආරක්‍ෂක අමාත්‍යංශයේ ලේකම් ජෙනරාල් එස්.එච්.එස්. කෝට්ටෙගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පී එන්ඩිසී මහතා සහභාගී විය. කොතලාවල ආරක්‍ෂක විශ්ව විද්‍යාලය වෙත පැමිණි ආරක්‍ෂක ලේකම්වරයා කොතලාවල ආරක්‍ෂක විශ්ව විද්‍යාලයේ උපකුලපති එයාර් වයිස් මාෂල් සාගර කොටකදෙණිය මහතා විසින් පිළිගන්නා ලදී. මෙම සමුළුව ලෝක මට්ටමේ සංසදයක් වන අතර විවිධ අංශවල වෘත්තිකයන් සහ පර්යේෂකයින් ඔවුන් විසින් සිදුකරන ලද වටිනා පර්යේෂණයන්හි ප්‍රතිඵලයන් එකිනෙකා අතර හුවමාරු කර ගැනීම සඳහා අවකාශය සපයනු ඇත. ‘නව තාක්‍ෂණය හමුවේ මානව වර්ගයාට ඇති අභියෝග’ යන තේමාව යටතේ මෙවර සමුළුව සැප්තැම්බර් 11 සහ 12 යන දෙදින තුල පැවැත්වේ. සමුළුවේ දී පූර්ව සම්මන්ත්‍රණ වැඩමුළු, පුර්ණ සැසිවාරයන්, පෝස්ටර් ඉදිරිපත් කිරීම්, ආරක්‍ෂක හා උපාය මාර්ගික අධ්‍යයන ඇතුළු විෂයන් නවයක පෝස්ටර් ඉදිරිපත් කිරීම් සහ තාක්‍ෂණික සැසි, නීතිය, කළමනාකරණය, සමාජ විද්‍යාව සහ මානව ශාස්ත්‍ර, නිර්මාණ ශාස්ත්‍රය, පරිගණක තාක්‍ෂණය, ඉංජිනේරු විද්‍යාව, වෛද්‍ය විද්‍යාව මූලික හා ව්‍යවහාරික විද්‍යාවන් සහ ඊට අනුබද්ධ සෞඛ්‍ය විද්‍යාවන් පිළිබදව වැඩමුළු පැවැත්වේ. සමාරම්භය සනිටුහන් කරමින් ආරක්‍ෂක ලේකම්තුමන් විසින් පවසා සිටියේ මෙම සමුළුවේදී අනාවරණය කරගන්නා සහ හුවමාරු කරගන්නා වූ දැනුම උගත් ප්‍රජාවට පමණක් නොව සමස්ථ මානව  සංහතියටම ඔවුන්ගේ ජීවිත යහපත් කරගැනීමට ඉමහත් ප්‍රයෝජනයක් වනු ඇති බවයි. වැඩිදුරටත් අදහස් දක්වමින් ලේකම්තුමන් පවසා සිටියේ වඩා හොඳ තීරණයන් ගැනීම සඳහා අපගේ මනස සකස් කරගැනීමට මෙවැනි සම්මන්ත්‍රණ මගින් ලබාගන්නා දැනුම ඉවහල් වන බවයි. ‍මෙම අවස්ථාව සඳහා කොතලාවල ආරක්‍ෂක විශ්ව විද්‍යාලයේ කුලපති අද්මිරාල් (විශ්‍රා) දයා සඳගිරි, නාවික හමුදාධිපති වයිස් අද්මිරාල් පියල් ද සිල්වා, ගුවන් හමුදාධිපති එයාර් මාෂල් සුමංගල ඩයස්, ආරක්‍ෂක අමාත්‍යංශයේ අතිරේක ලේකම් (ආරක්‍ෂක) අනුරාධ විජේකෝන්, ජ්‍යෙෂ්ඨ හමුදා නිලධාරීන්, රාජ්‍ය තාන්ත්‍රික නිලධාරීන්, විද්වතුන් සහ කොතලාවල ආරක්‍ෂක විශ්ව විද්‍යාලයේ සහ අනෙකුත් සහභාගී වන්නන් විශාල පිරිසක් සහභාගී විය."
    },
    {
        "content": "නවෝත්පාදනයන් දිරිගැන්වීම සහ යාපනය අර්ධද්වීපයේ සිටින හමුදා සාමාජිකයින්, පාසල් සිසුන්, විශ්ව විද්‍යාල උපාධි අපේක්‍ෂකයින් සහ නිර්මාණශීලී පුද්ගලයින් වෙනුවෙන් ඔවුන්ගේ නව නිපැයුම් ප්‍රදර්ශනය කිරීම සඳහා ආරක්‍ෂක සේනා මූලස්ථානය - යාපනය (SF HQ-J) විසින් ප්‍රදර්ශනයක් සංවිධානය කර තිබුණි. අඛණ්ඩව සිව්වන වරට පවත්වන ලද ‘තල් අරනේ කෞශල්‍යය - 2019 ’ සැප්තැම්බර් 04 සහ 05 යන දිනයන්හිදී යාපනය වීරසිංහම් ශාලාවේදී පැවැත්විනි. ප්‍රදර්ශනය සඳහා ඉදිරිපත්කර තිබු නව නිෂ්පාදන හතළිහක් අතුරින් ප්‍රථම ස්ථානය 14 වන ගජබා රෙජිමේන්තුවේ කෝප්‍රල් ඩබ්ලිව්.පී.ඩබ්ලිව් දිසානායක, දෙවන ස්ථානය 4 වන ශ්‍රි ලංකා සිංහ රෙජිමේන්තුවේ කෝප්‍රල් ජී.සී.සී.ආර් ෆොන්සේකා, තුන්වන ස්ථානය 7 වන ශ්‍රි ලංකා කාන්තා බලකායේ සාමාන්‍ය සෙබල එස්.ඩී.එන් මල්ෂා යන තරඟකරුවන් විසින් දිනාගන්නා ලදී. සම්මාන උළෙල සඳහා උතුරු පළාත් ආණ්ඩුකාර ආචාර්ය සුරේන් රාගවන්, යාපනය දිස්ත්‍රික් ලේකම් නාගලිංගම් වේදනායහම්, ශ්‍රී ලංකා නාවික හමුදා උතුරු විධානයේ අණදෙන නිලධාරී රියර් අද්මිරාල් කපිල සමරවීර, 55 වන සේනාංකයේ සේනාංකාධිපති බ්‍රිගේඩියර් සම්පත් කොටුවේගොඩ යන නිලධාරීන් සහභාගී විය."
    },
    {
        "content": "අද්මිරාල් (විශ්‍රාමික) වසන්ත කරන්නාගොඩ ‘අද්මිරාල් ඔෆ් ද ෆ්ලීට්’ යන ගෞරවනීය නිලයෙහි සහ එයාර් චීෆ් මාර්ෂල් (විශ්‍රාමික) රොෂාන් ගුණතිලක ‘මාර්ෂල් ඔෆ් ද ශ්‍රී ලංකා එයාර් ෆෝස්’ යන ගෞරවනීය නිලයන්හි අභිෂේක ගැන්වීමේ උත්සවය අද දින (සැප්තැම්බර් 19) කොළඹ වරායේ නැගෙනහිර බහාලුම් පර්යන්තයේදී උත්කර්ෂවත් අන්දමින් පැවැත්විණි. ශ්‍රී ලංකා ප්‍රජාතාන්ත්‍රික සමාජවාදී ජනරජයේ අතිගරු ජනාධිපති සහ සන්නද්ධ හමුදා සේනාධිනායක මෛත්‍රීපාල සිරිසේන මැතිතුමා විසින් අද උදෑසන පැවති මෙම උත්සවයේදී යුද කාලසීමාවේ නාවික හමුදාවේ සහ ගුවන් හමුදාවේ හිටපු හමුදාධිපතිවරුන් දෙදෙනාට ගෞරව නාමයන් පිරිනමන ලදි. මෙම අවස්ථාව සඳහා ආරක්‍ෂක අමාත්‍යංශයේ ලේකම් ජෙනරාල් එස්.එච්.එස්. කෝට්ටෙගොඩ (විශ්‍රා) ඩබ්ඩබ්වී ආර්ඩබ්පී ආර්එස්පී වීඑස්වී යුඑස්පී එන්ඩිසී මහතාද සහභාගී විය. උත්සවයේ කටයුතු ආරම්භයේදී ජනාධිපතිතුමන් වෙත සම්ප්‍රදායානූකූල සම්මාන මුරයක් පිරිනමනු ලැබීය. නාවික හමුදාවේ සහ ගුවන් හමුදාවේ හිටපු හමුදාධිපතිවරුන් දෙදෙනා සේවයේ යෙදී සිටිය දී සිදුකරන ලද සේවය පිළිබඳව ඇගයීමක් ආරක්‍ෂක මාණ්ඩලික ප්‍රධානී අද්මිරාල් රවින්ද්‍ර විජේගුණරත්න විසින් කියවා සිටින ලදී. අද්මිරාල් (විශ්‍රාමික) වසන්ත කරන්නාගොඩ ආර්එස්පී වීඑස්වී යුඑස්පී එම්බීඒ එම්එස්සී එන්ඩීසී පීඑස්සී ඩිඅයිඑස්එස් එම්ආර්අයිඑන් එම්එන්අයි ශ්‍රී ලංකාවේ පළමු අද්මිරාල් ඔෆ් ද ෆ්ලීට් නිලයට පත්වූ ප්‍රථම නිලධාරියායි. ත්‍රස්තවාදී යුධ කාලසීමාවේදී ශ්‍රී ලංකා නාවික හමුදාවේ හමුදාධිපති ලෙස දැක්වූ සුවිශේෂී නායකත්වය අගයමින් මෙම ගෞරව නිලය පිරිනමන ලදි. අද්මිරාල් (විශ්‍රාමික) වසන්ත කරන්නාගොඩ 1971 අගෝස්තු 01 වෙනි දින කෙඩෙට් නිලධාරියකු ලෙස ශ්‍රී ලංකා නාවික හමුදාවට බැදී 1974 පෙබරවාරි 01 වෙනි දින අධිකාරියට පත්වන ලදී. ඔහු ත්‍රිකුණාමලය නාවික හා සාගරික විද්‍යා පීඨයෙන් සහ ඉන්දියානු නාවික හමුදාවෙන් තම මුලික පුහුණුව සාර්ථකව හදාරන ලදී. 2005 සැප්තැම්බර් 01 වෙනි දින ඔහු ශ්‍රී ලංකා නාවික හමුදාධිපති ලෙස පත් විය. නාවික හමුදාධිපති ලෙස ඔහු නාවික හමුදාවට විවිධ යුද උපක්‍රමයන් හඳුන්වා දෙන ලදී. එහි ප්‍රතිඵලයක් ලෙස නාවික හමුදාවට එල්ටීටීඊය සතුව තිබු මුහුදු පාවෙන අවි ගබඩාවන් 08 ක් විනාශ කිරීමට හැකි විය. නාවික හමුදාවෙන් සාදන ලද කුඩා යාත්‍රා සංඛ්‍යාව වැඩි කිරීමෙන් නොගැඹුරු මුහුදේ එල්ටීටීඊ මුහුදු කොටින්ගේ තර්ජනයන් සාර්ථකව මැඩ පැවැත්වීම සඳහා  මුහුදේ නාවික හමුදාවේ ශක්තිය තහවුරු කිරීම සඳහා වැදගත් කාර්ය භාරයක් ඔහු විසින් ඉටුකරන ලදී. යුධ සමයේදී යාපනය අර්ධද්වීපයට ත්‍රිවිධ හමුදා සාමාජිකයින් සහ භාණ්ඩ ප්‍රවාහනයේදී ප්‍රමුඛ කාර්ය භාරයක් ඉටුකළ ජෙට් ලයිනර් නෞකාව ඒ සඳහා යෙදවීමද ඔහුගේ උපාය මාර්ගික තීරණ වලින් එකකි. 2009 වසරේ මානුෂීය මෙහෙයුමේ විජයග්‍රහණයත් සමඟම එතුමන් අද්මිරාල් නිලයට උසස් කරන ලදී. නාවික හමුදා සක්‍රීය සේවයේ යෙදී සිටිය දී එම නිලයට පත්වූ ප්‍රථම නාවික හමුදාධිපති වීමේ භාග්‍යය ද ඔහුට හිමි විය. එයාර් චීෆ් මාර්ෂල් (විශ්‍රාමික) රොෂාන් ගුණතිලක ආර්ඩබ්පී (දෙවරක්) වීඑස්වී යුඑස්පී එන්ඩිසී පීඑස්සී පළමු මාර්ෂල් ඔෆ් ද ශ්‍රී ලංකා එයාර් ෆෝස් වේ. 1978 ජනවාරි 13 වන දින කෙඩෙට් නිලධාරියකු ලෙස නියමු පොදු රාජකාරි ශාඛාව යටතේ ශ්‍රී ලංකා ගුවන් හමුදාවට බැඳී පියාසර පුහුණු පාඨමාලාව සාර්ථකව නිම කිරීමෙන් පසුව 1979 අගෝස්තු 24 වෙනි දින ප්ලයිට් ඔෆෙසර් ලෙස අධිකාරියට පත්වන ලදී.   2006 ජුනි 11 වෙනි දින ඔහු ශ්‍රී ලංකා ගුවන් හමුදාවේ 12 වන හමුදාධිපති ලෙස පත්වන ලදී. ඔහු ගුවන් හමුදාධිපති ලෙස පත්වීමට ප්‍රථම ගුවන් හමුදා මාණ්ඩලික ප්‍රධානී ලෙසද රාජකාරී කර ඇත. වසර 28 ක කීර්තිමත් ගුවන් හමුදා සේවා කාලය තුල ඔහු අණ, මෙහෙයුම් සහ පාලන යනාදී තනතුරු රාශියක් දරා ඇත. මෙහෙයුම් නියමුවකු ලෙස ගුවන් යානා සහ හෙලිකොප්ටර් යන දෙකෙහිම පියාසර පැය වැඩි ප්‍රමාණයක් සම්පුර්ණ කර ඇති මොහු අංක 03 සමුද්‍රීය බලඝණයේ අණදෙන නිලධාරී සහ අංක 04 හෙලිකොප්ටර් බලඝණයෙහි අණදෙන නිලධාරි ලෙස රාජකාරි කර ඇත. ඔහු උතුරු කලාපීය ආඥාපති සහ නැගෙනහිර කලාපීය ආඥාපති ලෙස ජ්‍යෙෂ්ඨ තනතුරුද හොබවා ඇත. ඔහු කටුනායක, අනුරාධපුර සහ චීන වරාය ගුවන් හමුදා කඳවුරු වල අණදෙන නිලධාරී වශයෙන්ද කටයුතු කර ඇත. ඔහු ගුවන් හමුදාවේ හිටපු 5 වන ගුවන් හමුදාධිපති එයාර් චීෆ් මාෂල් හැරී ගුණතිලකගේ පුත්‍රයායි. 2009 වසරේ මානුෂීය මෙහෙයුමේ විජයග්‍රහණයත් සමඟම ඔහු එයාර් චීෆ් මාර්ෂල් නිලයට උසස් කරන ලදී. සක්‍රීය සේවයේ යෙදී සිටිය දී එයාර් චීෆ් මාර්ෂල් නිලයට පත්වූ එකම ගුවන් හමුදාධිපති වීමේ භාග්‍යය ද ඔහුට හිමි විය. ආගමික නායකයින්, ආරක්‍ෂක රාජ්‍ය ලේකම් එන්.කේ.ජි.කේ නැම්මෙවත්ත මහතා ඇතුළු ජ්‍යෙෂ්ඨ රාජ්‍ය නිලධාරීන්, ත්‍රිවිධ හමුදාධිපතිවරුන්, හිටපු හමුදාධිපතිවරුන්, ජ්‍යෙෂ්ඨ ත්‍රිවිධ හමුදා නිලධාරීන් සහ විශේෂ ආරාධිතයින් මෙම උත්සව අවස්ථාවට සහභාගී විය."
    },
    {
        "content": "ශ්‍රී ලංකා යුද්ධ හමුදාව විසින් සංවිධානය කරනු ලබන වාර්ෂික ක්ෂේත්‍ර යුද අභ්‍යාසය “දියකාවා යුද අභ්‍යාසය අදියර 10 – 2019” සදුදා දින (සැප්තැම්බර් 23) ත්‍රිකුණාමලය කුච්චවේලි හිදී අවසන් අභ්‍යාසය වන ‘Critical Engagement’ පුහුණු  මෙහෙයුමෙන් ලෙස අවසන් විය. ඊයේ සවස පවත්වන ලද මෙම උත්සවය සදහා ආරක්ෂක මාණ්ඩලික ප්‍රධානී අද්මිරාල් රවීන්ද්‍ර විජේගුනරත්න මහතා සහභාගී විය. සැප්තැම්බර් 03 දින සිට ආරම්භ වූ සති තුනක් පුරා පැවති ඒකාබද්ධ ත්‍රිවිධ හමුදා යුධ පුහුණු අභ්‍යාසය සඳහා යුද්ධ හමුදා සෙබළුන් 2400  ක්, නාවික හමුදා සෙබළුන් 400 ක් සහ ගුවන් හමුදා සෙබළුන් 200 දෙනෙකු සහභාගී වන අතර රටවල් 10ක් නියෝජනය කරමින් විදේශීය හමුදා සාමාජිකයින් සහ නිරීක්ෂකයින් 80 කට අධික සංඛ්‍යාවක් සහභාගී විය. දිවයිනේ ත්‍රිකුණාමලය, නුවර, පුල්මුඩේ, නිලාවේලි, කොළඹ, සීගිරිය, ගෝමරන්කඩවල, වඩුමුණේ, මන්නාරම, බලපිටිය සහ නුවරඑළිය යන ප්‍රදේශ වල පුහුණු අභ්‍යාස පැවැත්විණි. අවසාන මෙහෙයුමේදී  සතුරු සැඟවුණු ස්ථානවලට ඉතාමත් නිරවද්‍යතාවයෙන් යුතුව බහුවිද ඒකාබද්ධ  ප්‍රහාරයක් එල්ල කිරීම සිදුවිය. අවසන් පුහුණු මෙහෙයුමේ අවසන් අධියර නැරඹීම සඳහා ත්‍රිවිධ හමුදාධිපතිවරුන්, ජ්‍යෙෂ්ඨ ත්‍රිවිධ හමුදා නිලධාරීන්, නිලධාරීන් සහ සෙසු නිළයින් විශාල පිරිසක් පැමිණ සිටියහ."
    },
    {
        "content": "අන්තර් ජාතික සම්මන්ත්‍රණයේ සමාරම්භක සැසිය සදහා ප්‍රධාන ආරාධිත අමුත්තා ලෙස ගරු ජනමාධ්‍ය සහ රාජ්‍ය ආරක්ෂක අමාත්‍ය ගරු රුවන් විජේවර්ධන මහතා සහභාගී විය. එම අවස්ථාවට ආරක්‍ෂක අමාත්‍යාංශයේ ලේකම් ජෙනරාල් එස්.එච්.එස්. කොට්ටෙගොඩ(විශ්‍රා) ඩබ්ඩබ්වී ආර්ඩබ්පී ආර්එස්පී වීඑස්වී යුඑස්පී එන්ඩිසී මහතාද විශේෂ අමුත්තකු ලෙස සහභාගී විය. එම ස්ථානයට පැමිණි ගරු ජනමාධ්‍ය සහ රාජ්‍ය ආරක්ෂක අමාත්‍යතුමන් සහ ආරක්‍ෂක ලේකම්තුමන් ගුවන් හමුදාධිපති එයාර් මාර්ෂල් සුමංගල ඩයස් මහතා විසින් පිළිගන්නා ලදී. “කුඩා ගුවන් හමුදාවක්: අනාගත දැක්ම සාක්ෂාත් කර ගැනීම සඳහා ඉදිරියට” (A Small Air Force: Way Forward in Achieving Future Vision) යන තේමාව යටතේ දෙදින වැඩමුළුව පැවැත්වේ. ගුවන් හමුදාව විසින් වාර්ෂිකව සංවිධානය කරනු ලබන සම්මන්ත්‍රණය මෙවර පැවැත්වෙන්නේ 5 වන වතාවටයි. මෙවර ගුවන් සම්මේලනය සදහා සියළුම කලාප නියෝජනය කරමින් හමුදා නායකයින්, තාක්ෂණික විශේෂඥයින්, ගෝලීය චින්තනයින් සහ රාජ්‍ය තාන්ත්‍රිකයින් සහභාගී වේ. කොළඹ ගුවන් සම්මන්ත්‍රණය 2015 වර්ෂයේදී ආරම්භ කරන ලද අතර එතැන් සිට මේ දක්වා එමගින් අනාගතය පිළිබඳ දැක්මක් සහිතව ගුවන් බලය යෙදවීමේ විවිධ අංශ පුළුල් කිරීම වෙනුවෙන් සාකච්ඡා පැවැත්වීමට හමුදා ක්ෂේත්‍රයේ ප්‍රවීණයන් හා විද්වතුන් සඳහා ශක්තිමත් වේදිකාවක් ස්ථාපිත කිරීම සිදු කරයි. දින දෙකක් පුරා පැවැත්වෙන සම්මන්ත්‍රණ සැසිවාරයන්හිදී හමුදා නිලධාරීන් සහ වෘත්තිකයන් විසින් තේමාත්මක සාකච්ඡාවන් සහ ඉදිරිපත් කිරීම් සිදුකරයි. මෙවර සම්මේලනය “කුඩා ගුවන් හමුදාවක්: අනාගත දැක්ම සාක්ෂාත් කර ගැනීම සඳහා ඉදිරියට” (A Small Air Force: Way Forward in Achieving Future Vision) යන තේමාව යටතේ අනාගතයේ දී කුඩා ගුවන් හමුදාවන්ගේ කාර්යභාරය ගවේෂණය කිරීම කෙරෙහි අවධානය යොමු කර ඇති අතර එමඟින් ජාතික  ආරක්ෂාවට තර්ජනයක් විය හැකි කරුණු සඳහා ප්‍රායෝගික විසඳුම් ලබා දීමේදී ගුවන් බලයේ උපායමාර්ගික මැදිහත්වීමේ වැදගත්කම මෙන්ම ආරක්ෂක ගැටළු, ගෝලීය උණුසුම සහ ස්වාභාවික විපත් වැනි පුළුල් වන ගෝලීය ගැටළු කෙරෙහිද අවධානය යොමු කෙරේ.  පසුගිය වසරේ “කොළඹ ගුවන් සම්මේලනය 2018”,“ශ‍්‍රී ලංකාවේ භූ-මූලෝපායික වැදගත්කම සනාථ කිරීම සඳහා ගුවන් උපාය මාර්ග” ̃යන තේමාව යටතේ පැවැත්විණි."
    },
    {
        "content": "ශ්‍රී ලංකා යුද්ධ හමුදාවේ අභිමානවත් පාබල රෙජිමේන්තුවක් වන ශ්‍රී ලංකා පාබල හමුදාවට වසර 30 ක් සපිරිම නිමිත්තෙන් පවත්වනු ලබන සැමරුම් උත්සව මාලාව තුල ක්‍රියාන්විත රාජකාරියේ යෙදී සිටියදී මියගිය රණවිරුවන් අනුස්මරණය කිරීමේ උත්සවයක් අද දින (ඔක්තෝබර් 25) සවස පනාගොඩ එම  රෙජිමේන්තු මුලස්ථානයේදී පැවැත්විණි. රණවිරු අනුස්මරණ උත්සවයේ ප්‍රධාන ආරාධිත අමුත්තා ලෙස ආරක්‍ෂක අමාත්‍යාංශයේ ලේකම් ජෙනරාල් එස්.එච්.එස්. කොට්ටෙගොඩ (විශ්‍රා) ඩබ්ඩබ්වී ආර්ඩබ්පී ආර්එස්පී වීඑස්වී යුඑස්පී එන්ඩිසී මහතා සහභාගී විය. රෙජිමේන්තු මූලස්ථානයට පැමිණි ආරක්‍ෂක ලේකම්වරයා රෙජිමේන්තු අධිපති මේජර් ජෙනරාල් එල්එම් මුදලිගේ ආර්ඩබ්ලිව්පී ආර්එස්පී එන්ඩීයු විසින් පිළිගනු ලැබීය. ලේකම්තුමන් වෙත ප්‍රධාන දොරටුව අභියසදී කඳවුරු මුරය පසු කර යෑමක් සිදුකර ආචාර දැක්විය. උත්සවය අමතමින් ආරක්‍ෂක ලේකම්තුමන් විසින් ශ්‍රී ලංකා යුද්ධ හමුදාවේ පැරණිතම රෙජිමේන්තුව වන ශ්‍රී ලංකා පාබල හමුදාව වසර 30 ක අභිමානය සමරමින් සිදුකරන ලද උත්සව මාලාවේ සුවිශේෂීම කර්තව්‍ය වශයෙන් පවත්වන ලද මියගිය රණවිරුවන් අනුස්මරණය කිරීමේ උත්සවය සඳහා සහභාගී වීමට ලැබීම ගෞරවයක් බවත් රටේ නිදහස වෙනුවෙන් ආත්ම පරිත්‍යාගයෙන් කටයුතු කල අභිමානවත් රණවිරුවන් අනුස්මරණය කිරීම අගය කරන ලදි. එතුමන් හැදී වැදුණු රෙජිමේන්තුවට පැමිණීමට ලැබීම සතුටට කරුණක් බවත් තම කීර්තිමත් යුද්ධ හමුදා සේවා කාලය තුල රෙජිමේන්තුවේ ගත කල කාලය සිහිපත් කරන ලදී. තවද, පැමිණ සිටි රණවිරු පවුල් වල සාමාජිකයින් වෙත පවසා සිටියේ “ඔබගේ පුතනුවන්, ආදරණිය පියාණන්, ඔබගේ ස්වාමිපුරුෂයා එම උතුම් කැපකිරීම සිදුකලේ යම් අරමුණක් උදෙසා බවත් ඔවුන්ගේ නාමයට අභිමානයක් එක් වන පරිදි හැසිරීමටත්, එසේ ජීවත් වීමටත්, ඔවුන් දුටු සිහිනය යථාර්ථයක් කිරීමටත් සිහි තබා ගත යුතු බවත් අපට ඔවුන් වෙනුවෙන් පුද කල හැකි ඉහලම සත්කාරය වනුයේ ඔවුන් දුටු සිහිනය වන යහපත් සමාජයක්, නිදහස් ශ්‍රී ලංකාවක් හා සමෘද්ධිමත් රටක් දක්වා ගමන් කිරීම බවයි.   ආරක්‍ෂක ලේකම්තුමන් ශ්‍රී ලංකා පාබල හමුදා රෙජිමේන්තු මධ්‍යස්ථානයේ රණවිරු ස්මාරකය අභියසදී මියගිය රණවිරුවන් සිහිකර පුෂ්පෝපහාර දැක්වීය. මෙම අවස්ථාවට මියගිය රණවිරුවන් ගේ ලගම ඥාතීන් විශාල පිරිසක් සහභාගී විය. ත්‍රස්තවාදීන් සමග සටන් වැද ශ්‍රී ලංකා පාබල හමුදාවේ නිලධාරීන් 168 ක් හා සෙසු නිලයින් 3700 ක් තම ජිවිත පරිත්‍යාග කර ඇත. මෙම අවස්ථාවට යුද්ධ හමුදාධිපති, හිටපු යුද්ධ හමුදාධිපතිවරුන්, ජ්‍යෙෂ්ඨ යුද හමුදා නිලධාරින් සහ සෙසුනිලයින් විශාල පිරිසක් සහභාගී විය."
    },
    {
        "content": "ආරක්‍ෂක අමාත්‍යාංශ වාර්ෂික ක්‍රිකට් තරඟාවලිය 2019 අද කොළඹ ශ්‍රී ලංකා ගුවන් හමුදා ක්‍රිඩාංගණයේදී පැවැත්විණි. මේ සඳහා ආරක්‍ෂක අමාත්‍යාංශ ලේකම් ජෙනරාල් එස්.එච්.එස්. කෝට්ටෙගොඩ (විශ්‍රා) ඩබ්ලිව්ඩබ්ලිව්වී ආර්ඩබ්ලිව්පී ආර්එස්පී වීඑස්වී යූඑස්පී එන්ඩීසී මහතා සහභාගී විය. මෙම අවස්ථාවට ආරක්‍ෂක අමාත්‍යාංශ සේවා වනිතා ඒකකයේ සභාපතිනිය සෝනියා කෝට්ටෙගොඩ මහත්මියද සහභාගී විය. තරඟාවලිය ආරම්භ කිරීමට ප්‍රථම මියගිය රණවිරුවන් සිහිකර විනාඩි 2 ක නිශ්ෂබ්දතාවයක් ආරක්‍ෂා කරන ලදි. තරඟාවලිය සඳහා කණ්ඩායම් 11 ක් සහභාගීවූ අතර අවසන් මහා තරඟය සඳහා තාක්‍ෂණ අංශය සහ ගිණුම් අංශය සුදුසුකම් ලැබීය. තාක්‍ෂණික අංශය අවසන් තරඟයේ ජයග්‍රහණය තමන් වෙත නතුකර ගනිමින් ගිණුම් අංශය පරදවා තරඟාවලියේ ශුරතාව හිමිකරගන්නා ලදි. තරඟාවලියේ ජයග්‍රාහී කණ්ඩායමට සහ දක්‍ෂතා දැක්වූ ක්‍රිඩකයින් හට කුසලතා ප්‍රධානය අතිරේක ලේකම් (පරිපාලන) කේ ඒ කුලසූරිය, හමුදා සම්බන්ධතා නිලධාරී බ්‍රිගේඩියර් ටී ජේ කොඩිතුවක්කු වැඩබලන අතිරේක ලේකම් නිලන්ති ප්‍රේමචන්ද්‍ර මහත්මිය සහ නියෝජ්‍ය හමුදා සම්බන්ධතා නිලධාරී බ්‍රිගේඩියර් අජිත් දිසානායක විසින් සිදුකරන ලදි."
    },
    {
        "content": "අද (සැප්තැම්බර් 15)දින කොළඹ 9 දෙමටගොඩ මහවිල පාරේ නිවසක ගෑස් කාන්දුවීමක් හේතුවෙන් පිපිරීමක් සිදුව තිබේ. අද පෙරවරු 08.30 ට පමණ මෙම පිපිරීම සිදුව ඇත. මෙම සිදුවීමෙන් නිවසේ සිටි කාන්තාවන් දෙදෙනෙකු තුවාල ලබා ඇති අතර ප්‍රතිකාර සඳහා කොළඹ මහ රෝහල වෙත ඇතුළත් කර ඇත. පොලිසිය විසින් මේ පිලිබදව වැඩිදුර පරීක්ෂණ පවත්වයි."
    },
    {
        "content": "වත්තල හුනුපිටිය ප්‍රදේශයේ ස්ථාපිත කර තිබු නාවික හමුදා මුර පොලක අණ නොතකා ධාවනය කල මෝටර් රථයක් වෙත වෙඩි තැබීමට එම මුරපොලෙහි සේවයේ නියුතු නාවික හමුදා භටපිරිස් කටයුතු කර ඇත. සැකකටයුතු වාහනයක් පිළිබඳව ලද තොරතුරකට අනුව නාවික හමුදාව විසින් වත්තල දුම්රිය හරස් පාර අවට මාර්ග බාධක තුනක් ස්ථානගත කර තිබේ. ඇවරියවත්ත, වත්තල සහ හුණුපිටිය යන මාර්ග ආවරණය වන පරිදි මෙම මාර්ග බාධක ස්ථානගත කරන ලදී. සෙනසුරාදා   අලුයම   ට පමණ අදාළ වාහනය හුණුපිටිය දෙස සිට පැමිණ ඇති අතර, මාර්ග බාධකය වෙතින් එය නතර කිරීමට නියෝග කෙරිණි. එහිදී මෙම සැකකටයුතු වාහනයේ රියදුරා විසින් රාජකාරියෙහි නිරත නාවික සෙබළුන් ද යටකිරීමට උත්සාහ කරමින් තම රථය ඉදිරියට ධාවනය කර තිබේ. මෙහිදී එම ස්ථානයේ සේවයේ නියුතු නාවික භටයින් විසින් අදාළ වාහනයට වෙඩි තබා තිබේ.   මෙහිදී තුවාල ලැබූ එම රටයේ රියදුරා වත්තල පෞද්ගලික රෝහලකට ඇතුලත් කර ඉන් අනතුරුව කොළඹ ජාතික රෝහල වෙත මාරු කර යැවීමට කටයුතු කර ඇති අතර සිදුවූ තුවාල හේතුවෙන් ඔහු මියගොස් ඇත. අදාළ රියදුරු වත්තල ප්‍රදේශයේ පදිංචි   හැවිරිදි පුද්ගලයෙකු බවට හඳුනාගෙන තිබේ. මෙම සිද්ධිය පිළිබඳව විමර්ශන කටයුතු සිදුකරමින් පවතී. තවත් මෙවැනිම සිදුවීමක් එම ප්‍රදේශයේදීම අලුයම   ට පමණ සිදුවිය. නාවික හමුදා මාර්ග බාධකයෙහි අණ නොතකා ධාවනය කල තවත් මෝටර් රටයක් වෙත නාවික හමුදා භටපිරිස් වෙඩි තබා තිබේ. මෙම සිදුවීමෙන් කිසිවෙකුටත් අනතුරක් සිදුවී නොමැති අතර මෙටර් රථයට හානි සිදුවී ඇත. මෙහි රියදුරු මත්පැන් පානය කර ඇති බව පසුව අනාවරණය විය. ඔහු අත්අඩංගුවට ගත බව පොලිස් මාධ්‍ය ප්‍රකාශක පොලිස් අධිකාරී රුවන් ගුණසේකර මහතා සෙනසුරාදා   දින පස්වරුවේ කොල්ලුපිටිය මාධ්‍ය මධ්‍යස්ථානයේ පැවති මාධ්‍ය හමුවකදී මේ බව ප්‍රකාශ කළේය. තමන් සතුව නීති විරෝධී පුපුරන ද්‍රව්‍ය ඇත්නම් ඒවා බලධාරීන් වෙත භාරදීම සඳහා මැයි මස   වන දින පෙ.ව.   සිට   වන දින පෙ.ව.   දක්වා දින තුනක සහන කාලයක් ප්‍රකාශයට පත්කර ඇත. වලංගු අවසරයකින් තොරව එවැනි පුපුරණ ද්‍රව්‍ය හිමිකරගෙන ඇත්නම් හෝ නීති විරෝධී අයුරකින් එම ද්‍රව්‍ය තමන් සතු කරගෙන ඇත්නම් එවැනි ඕනෑම අයෙකුට ළඟම ඇති පොලිස් ස්ථානයෙහි ස්ථානාධිපති වෙත හෝ ප්‍රජා පොලිස් කමිටුවේ නිලධාරීන් වෙත දැනුම් දිය හැකිය. ඉන්පසු පොලිසිය විසින් එම පුපුරන ද්‍රව්‍ය රැගෙන යාමට කටයුතු කරනු ඇත. දැනටමත් සියලුම පොලිස් ස්ථානවෙත මේ සම්බන්ධයෙන් උපදෙස් ලබා දී ඇත. පාස්කු ඉරිදා බෝම්බ ප්‍රහාරයෙන් තම දෙමාපියන් අහිමි වූ අවතැන්වූ දරුවන්ගේ තොරතුරු රැස් කිරීම සඳහා පොලිස් ළමා හා කාන්තා කාර්යාංශය මේ වනවිට කටයුතු කරමින් සිටී. මෙම දරුවන්ගේ තොරතුරු එක්රැස් කිරීමෙන් අනතුරුව ඔවුන් සම්බන්ධයෙන් අදාළ බලධාරීන් සමග සාකච්ඡා කිරීමෙන් අනතුරුව ඉදිරිපියවර ගනු ලබයි. මේ සම්බන්ධ වැඩිදුර තොරතුරු පහත සඳහන් දුරකථන අංක වෙත ලබාදිය හැකිය. 2018 නොවැම්බර් මස 30 වන දින වව්නතිවු පොලිස් මුරපොලේදී පොලිස් භටයින් දෙදෙනෙකු ඝාතනය කිරීමේ සිද්ධිය සම්භන්ධයෙන් මූලිකවම අත්අඩංගුවට ගත් සැකකරු සෙනසුරාදා   දින මඩකලපුව මහේස්ත්‍රාත් අධිකරණය වෙත ඉදිරිපත් කිරීමෙන් අනතුරුව නිදහස් කර තිබේ. පාස්කු ඉරිදා බෝම්බ ප්‍රහාරය සිදු කළ ත්‍රස්තවාදී කණ්ඩායම්වල සැකකරුවන් අත්අඩංගුවට ගැනීමෙන් පසුව මෙම ඝාතනය පිළිබඳ තොරතුරු අනාවරණය වී තිබේ. වව්නතිව් මුරපොලේදී ඝාතනය වූ පොලිස් නිලධාරින් දෙදෙනා සතුව තිබු රාජකාරි රිවෝල්වර් දෙක සහ එම උණ්ඩ, අත්අඩංගුවට ගත සැකකරුවන් සන්තකයේ තිබී සොයාගෙන ඇත."
    },
    {
        "content": "කොටුව දුම්රිය ස්ථානය ඉදිරිපිට උපවාසයේ නිරත රණවිරු අයිතිවාසිකම් සුරැකීමේ ජාතික බලවේගයේ සාමාජිකයින් සහ පූජ්‍ය අතුරලියේ රතන හිමි ඇතුළු සංඝයා වහන්සේලා අද (සැප්තැම්බර් 16) දින ආරක්‍ෂක අමාත්‍යංශයේ ලේකම් ජෙනරාල් එස්.එච්.එස්.කෝට්ටෙගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතා ආරක්‍ෂක අමාත්‍යංශ පරිශ්‍රයේදී හමුවිය. එහිදී, ආබාධිත වු හා මියගිය ත්‍රිවිධ හමුදා හා පොලිසියේ සාමාජිකයන් සඳහා ඔවුන්ගේ වයස අවුරුදු 55 වන තෙක් ගෙවන ලද වැටුප් හා දීමනා, මිය ගිය සාමාජිකයාගේ යැපෙන්නන් ජීවත්ව සිටින තෙක් සහ ආබාධිත සාමාජිකයා ජීවත්ව සිටින තෙක්ම ලබා දීම සදහා වන අනු කමිටු වාර්ථාව එම අනු කමිටුවෙන් ලැබුණු නිර්දේශ සියල්ල අධ්‍යනය කොට අවසන් අනු කමිටු වාර්තාවක් සකසා හෙට දින පැවැත්වෙන අමාත්‍ය මණ්ඩල රැස්වීමට ඉදිරිපත් කිරීමට හැකි වන පරිදි අද දිනය තුල අමාත්‍ය මණ්ඩල කාර්යාලය වෙත භාර දෙන බවට ආරක්ෂක ලේකම්තුමන් විසින් ප්‍රකාශ කරන ලදී."
    },
    {
        "content": "සියලුම පාසල්වලට ආරක්‍ෂාව සැපයීම සඳහා පොලිසිය සහ ත්‍රිවිධ හමුදාව සිය උපරිමයෙන් කැපවී සිටි. මහජන ආරක්‍ෂාව සහතික කිරීම සඳහා උපරිම ආකාරයෙන් ක්‍රියාකර ඇති බැවින් බියෙන් සැකෙන් තොරව තම එදිනෙදා කටයුතු සිදුකරන ලෙස පොදු ජනතාවගෙන් ඉල්ලා සිටි. බිය වීමට කිසිඳු හේතුවක් නැහැ. ආගමික ස්ථානවල ආගමික කටයුතු පෙර පරිදි සිදුකෙරිණි. දරුවන් පුද්ගලික පන්ති සඳහා ද පෙර පරිදිම සහභාගී වේ. ඊයේ (මැයි 12) සවස කොල්ලූපිටිය මාධ්‍ය මධ්‍යස්ථානයේ පැවැති මාධ්‍ය හමුවකදී පොලිස් මාධ්‍ය ප්‍රකාශක පොලිස් අධිකාරි රුවන් ගුණසේකර මහතා මේ බව ප්‍රකාශ කරන ලදී. හමුදා මාධ්‍ය ප්‍රකාශක සහ කොල්ලුපිටිය මාධ්‍ය මධ්‍යස්ථානයේ අධ්‍යක්‍ෂ බ්‍රිගේඩියර් සුමිත් අතපත්තු මහතාද මෙම අවස්ථාවට සහභාගී විය. සඳුදා (මැයි 13) දිනය පිළිබඳව සමාජ මාධ්‍යයන් තුල ප්‍රචාරය වන තහවුරු නොකරන ලද වාර්තා පිළිබඳව අදහස් දක්වමින් පොලිස් මාධ්‍ය ප්‍රකාශකවරයා කියා සිටියේ ඔවුන්ට ලැබෙන සියලු තොරතුරු පිළිබඳව පුළුල් විමර්ශනයක යෙදෙන බවත් ආරක්‍ෂක අංශ විසින් සියලුම ස්ථානවලට උපරිම ආරක්‍ෂාවක් ලබාදෙන බවත් ය. මෙම තොරතුරු බුද්ධි ඒකක හෝ ආරක්‍ෂක ආයතන විසින් තහවුරු කර නොගත් මූලික තොරතුරු වේ. එසේ වුවත් මහජන ආරක්‍ෂාව සුරක්‍ෂිත කිරීම සඳහා උපරිම අයුරින් කටයුතු කරනු ඇත. ගල්කිස්සේදී ආයුධ සමඟ ත්‍රස්තවාදී කණ්ඩායමක් ඊයේ (මැයි 11) සවස අත්අඩංගුවට ගත් බවට සමාජ මාධ්‍ය ජාලා වල ප්‍රචාරය වෙමින් තිබිණි. නමුදු ගල්කිස්සේදී සිදුවුයේ ලද බුද්ධි තොරතුරකට අනුව නීති විරෝධිව සිදුකරනු ලබන විදේශ විනිමය ගණුදෙනු කිරීමේ ස්ථානයක් වැටලිමයි. විදේශ මුදල් තොගයක් නීති විරෝධී ලෙස මෙරට මුදල් වලට හුවමාරු කිරීම සම්බන්ධයෙන් යුද්ධ හමුදාවට ලැබුණු තොරතුරක් මත ක්‍රියාත්මක වූ යුද්ධ හමුදාව සහ පොලිසිය සැකකරුවන් අත්අඩංගුවට ගැනීම සඳහා මෙහෙයුමක් දියත් කර ඇත. මේ අනුව එක් සැකකරුවෙකු ගල්කිස්ස ප්‍රදේශයේ දී අත්අඩංගුවට ගෙන ඇති අතර තවත් සැකකරුවන් තිදෙනෙකු කිරුළපන, කළුතර සහ කොහුවල යන ප්‍රදේශවලදී අත්අඩංගුවට ගෙන තිබේ. සැකකරුවන්ට අයත් වාහන දෙකක් සහ රුපියල් මිලියන 2.5 ක් පමණ වටිනා විදේශීය මුදල් තොගයක් ද පොලිස් භාරයට ගෙන ඇති බව පොලිස් මාධ්‍ය ප්‍රකාශකවරයා අනාවරණය කළේය. බලධාරීන් විසින් මෙම විදේශ මුදල් නෝට්ටු වල සත්‍යතාවය තහවුරු කිරීමටත්, එම මුදල් මෙරටට රැගෙන ආ ආකාරය සහ මුදල් විශුද්ධිකරණයක් සිදුවී ඇත්ද යන්න පිළිබඳවත් විමර්ශනය කරමින් සිටි. මෙම පුද්ගලයන් සහ ත්‍රස්තවාදී කණ්ඩායම අතර කිසිදු සම්භන්ධතාවයක් නැති බව පොලිස් මාධ්‍ය ප්‍රකාශකවරයා සඳහන් කළේය. තවද කළුබෝවිල ශික්‍ෂණ රෝහලේ වෛද්‍ය සිසුන් තිදෙනෙකු අත්අඩංගුවට ගෙන ඇති බවට සමාජ මාධ්‍යවල පැතිරෙන පුවත ද අසත්‍ය බව ඔහු ප්‍රකාශ කළේය. එවැනි අත්අඩංගුවට ගැනීම් කිසිවක් සිදුනොවූ බව ද ඔහු වැඩිදුරටත් කියා සිටියේය. හලාවත නගරය තුළ ඇති වූ නොසන්සුන්කාරී තත්ත්වය යුද හමුදාව, නාවික හමුදාව හා විශේෂ කාර්ය බලකායත් සමඟ එක්ව පොලීසිය විසින් පාලනය කර ඇත. එතැන් සිට කිසිදු සිදුවීමක් මේ වනතෙක් වාර්තා වී නොමැති අතර පනවා ඇති ඇඳිරි නීතිය අලුයම 4.00 ට ඉවත් කෙරේ. ප්‍රදේශවාසින් දෙදෙනෙකු අතර ඇති වූ ෆේස්බුක් සංවාදයක් හේතුවෙන් ඒ එක් පුද්ගලයෙකුගේ සාප්පුවක් වටලා ප්‍රදේශවාසීන් කණ්ඩායමක් විසින් ඉරිදා (මැයි 12) උදෑසන වටලා විරෝධතාවයක් සිදුකර තිබේ. මෙම ෆේස්බුක් සංවාදයට සම්බන්ධ කඩහිමියා අත්අඩංගුවට ගෙන ඇත."
    },
    {
        "content": "ඊයේ (මැයි 12) රාත්‍රී කාලයේ දී යම් පිරිසක් විසින් කුලියාපිටිය ප්‍රදේශයේ වෙළඳසැල් කිහිපයකට අලාබහානි සිදුකර ඇති අතර එම ක්‍රියාවන් වැලැක්වීම සඳහා එම ප්‍රදේශයට පොලිස් ඇදිරිනීතිය පනවන ලදී. කෙසේ වෙතත්, නැවතත් එම ප්‍රදේශය තුළ අද (මැයි 13) දින ද සුළු සුළු සිද්ධීන් කිහිපයක් වාර්තා වී ඇති අතර එම තත්ත්වය පාලනය කිරීම සඳහා වයඹ පළාතටම නැවත දැනුම්දෙන තුරු පොලිස් ඇඳිරි නීතිය ක්‍රියාත්මක කරන ලදී. මෙම සිදුවීම් වලින් දේපල වලට පමණක් හානිවී ඇති අතර කිසිඳු පුද්ගලයෙකුට තුවාල සිදුවීමක් හෝ වාර්තා වී නොමැති බව පොලිස් මාධ්‍ය ප්‍රකාශක පොලිස් අධිකාරි රුවන් ගුණසේකර මහතා ඊයේ (මැයි 13) සවස කොල්ලුපිටිය මාධ්‍ය මධ්‍යස්ථානයේ පැවති මාධ්‍ය හමුවකදී පැවසිය. මෙම අවසතාවට හමුදා මාධ්‍ය ප්‍රකාශක සහ කොල්ලුපිටිය මාධ්‍ය මධ්‍යස්ථානයේ අධ්‍යක්‍ෂ බ්‍රිගේඩියර් සුමිත් අතපත්තු මහතාද සහභාගී විය. විවිධ ප්‍රදේශවල පොදුජනතාව විසින් මෙවැනි ප්‍රශ්න ඇතිකිරීම තුලින් ත්‍රස්තවාදී ක්‍රියා සම්භන්ධයෙන් අවශ්‍ය පුද්ගලයන් අත්අඩංගුවට ගැනීම වෙනුවෙන් සහ පොදුජනතාවගේ ආරක්ෂාව වෙනුවෙන් ත්‍රිවිධ හමුදාව සහ පොලිසිය විසින් සිදුකරනු ලබන විවිධ මෙහෙයුම් වලට බාධා පැමිණේ. පොදු ජනතාව අතර මෙවැනි ප්‍රශ්න ඇතිවීමට සමාජ මාධ්‍ය හරහා පතුරවන විවිධ වැරදි තොරතුරු හේතුපාදක වෙනු ඇත. මෑතක දී සිදුවුණා හලාවත සිද්ධිය උදාහරණයක් ලෙස දැක්විය හැක. මෙම වැරදි තොරතුරු සමාජගතවීම වලක්වා ගැනීම සඳහා පොලිස් මූලස්ථානයේ විශේෂ ඒකකයක් පිහිටුවා ඇත. සමාජ මාධ්‍ය හරහා ව්‍යාජ තොරතුරු බෙදා හැරීම වැළැක්වීම සඳහා මෙම ඒකකය කටයුතු කරනු ඇත. සමාජ මාධ්‍ය හරහා ජාතින් අතර අසමගිය හා වෛරය ඇතිකරන හා පොදු ජනතාව අතර භිතිය ඇතිකරන ව්‍යාජ තොරතුරු නිර්මාණය කරන සහ පතුරවන අයවලුන් හට හදිසි නීතියට අනුව වසර 3 සිට 5 දක්වා සිරදඩුවම් නියම කළ හැකි බවත් සිවිල් හා දේශපාලන අයිතිවාසිකම් පිලිබඳ ජාත්‍යන්තර අයිතිවාසිකම් පනත යටතේ වසර 10 ක සිර දඬුවමක් නියම කල හැකි බවත් පොලිස් මාධ්‍ය ප්‍රකාශකවරයා අනාවරණය කළේය. නීතිමය අවසරයකින් තොරව පුපුරණ ද්‍රව්‍ය ළඟ තබාගෙන සිටින අයවලුන්ට ඒවා ලඟම ඇති පොලිසියට බාරදීමට ලබාදුන් සහන කාල සීමාව හෙට (මැයි 14) පෙරවරු 6 ට අවසන් වේ. කොච්චිකඩේ පල්ලිය වෙත මරාගෙන මැරෙන බෝම්බකරු ප්‍රවාහනය කිරීම සඳහා යොදාගන්නා ලද, විශේෂ කාර්ය බලකා විසින් අප්‍රේල් 22 වන දින පුපුරවා හල වෑන් රථය කිංස්බරි හෝටලයේ දී මරාගෙන මැරුණු බෝම්බකරුගේ නම යටතේ ලියාපදිංචි වී ඇති බව පොලීසිය අනාවරණය කරගෙන ඇත. තවත් සැකකරුවෙකු මෙම මෙහෙයුම සඳහා සම්භන්ධ වී ඇති බව අපරාධ පරීක්ෂණ දෙපාර්තමේන්තුව විසින් සිදුකරන ලද පරීක්ෂණවලින් අනාවරණය වී ඇත. ඔහුගේ පැන්සලෙන් අඳින ලද චායාරූපයක් මාධ්‍ය මගින් ප්‍රසිද්ධ කරන ලද අතර, මෙම සැකකරු හඳුනා ගැනීම සඳහා පොලීසිය පොදු ජනතාවගෙන් සහාය ඉල්ලා සිටින බව පොලිස් මාධ්‍ය ප්‍රකාශකවරයා වැඩිදුරටත් සඳහන් කළේය."
    },
    {
        "content": "පසුගිය අප්‍රේල් 21 වන දින සිට ගෙවුණු සති තුනක කාලය තුළ ත්‍රිවිධ හමුදාව සහ පොලිසිය එක්ව රටතුල ක්‍රියාත්මක වූ ත්‍රස්තවාදය තුරන් කිරීම සඳහා විශේෂිත මෙහෙයුම් සිදු ක්‍රියාත්මක කරන ලදී. මෙම මෙහෙයුම් හේතුවෙන් ත්‍රස්තවාදීන් බොහෝ දෙනෙකු මියගිය අතර ඒ හා සම්භන්ධ අනෙකුත් අයවලුන් අත්අඩංගුවට ගෙන ඇත. අබවින් කිසිදු බියකින් තොරව තම එදිනෙදා කටයුතු සිදුකර ගැනුමට මහජනතාවට හැකියාව ඇත. පසුගිය මැයි 12 වන දින හලාවත, බිංගිරිය ප්‍රදේශයේ සිදු වූ සිදුවීමත්, පසුගිය සතියේ මීගමුව ප්‍රදේශයේ සිදුවූ සිදුවීමත් හේතුවෙන් එම ප්‍රදේශවල ජන ජීවිතය යතා තත්ත්වයට පත් කිරීම සඳහාත් නිතිය හා සාමය ආරක්ෂා කිරීම සඳහාත් අමතර භටපිරිස් ප්‍රමාණයක් යෙදවීමට සිදුවි ඇත. එමනිසා ත්‍රස්තවාදය මුලිනුපුටා දැමීම සඳහා ආරක්ෂක අංශවලට තම උපරිම සහාය ලබාදෙන ලෙස ජනතාවගෙන් ඉල්ලා සිටින බව ඊයේ (මැයි 13) සවස කොල්ලුපිටිය මාධ්‍ය මධ්‍යස්ථානයේ පැවති මාධ්‍ය හමුවකදී ආරක්ෂක මාණ්ඩලික ප්‍රධානි අද්මිරාල් රවින්ද්‍ර විජේගුණරත්න මහතා පැවසීය."
    },
    {
        "content": "මිනුවන්ගොඩ ප්‍රදේශයේ ඊයේ (මැයි 13) සිදුවූ නොසන්සුන්කාරී තත්ත්වය පාලනය කිරීම සඳහා ශ්‍රී ලංකා ගුවන් හමුදාව විසින් කඩිනම් පියවර ගන්නා ලද අතර ප්‍රදේශයේ ස්ථාපිත ගුවන් හමුදා කඳවුරු වල භටපිරිස් ඒ සඳහා යොදවන ලදී. නීති විරෝධී රැස්වීම් සහ ප්‍රචණ්ඩකාරී ක්‍රියාවන් පාලනය කිරීම සඳහා දිවා රාත්‍රී භේදයකින් තොරව හෙලිකොප්ටර් යානා පවා යොදවා ගැනීමට කටයුතු කරන ලෙස ගුවන් හමුදාපතිතුමන් උපදෙස් ලබාදී ඇත. තවද, මෙවැනි අවස්තාවලදී නීතිමය කටයුතු සඳහා අවශ්‍ය සාක්ෂි වෙනුවෙන් චායාරූප ලබාගැනීම සඳහා දැනටමත් හෙලිකොප්ටර් යානා යොදා ගන්නා අතර, හදිසි අවශ්‍යතාවයන් සඳහා භටපිරිස් ඉතා කඩිනමින් ප්‍රවාහනය කිරීම සඳහා ද හෙලිකොප්ටර් යානා යොදා ගැනීමට කටයුතු කර ඇති බව ගුවන් හමුදා මාධ්‍ය ප්‍රකාශක ගෲප් කපිතාන් ගිහාන් සෙනෙවිරත්න මහතා ඊයේ (මැයි 14) දින කොල්ලුපිටිය මාධ්‍ය මධ්‍යස්ථානයේ පැවති මාධ්‍ය හමුවකදී පැවසීය. ඊයේ පස්වරුවේ කුරුණෑගල, නිකවැරටිය, මිනුවන්ගොඩ, වාරියපොල, කුලියාපිටිය හා හලාවත ප්‍රදේශවල පැවති නොසන්සුන්කාරී තත්ත්වයන් ඇතිවීමට හේතුවුයේ පටු අදහස් දරන කණ්ඩායම් කිහිපයක් විසින් වගකීම් විරහිතව ක්‍රියාකිරීම හේතුවෙණි. මෙය ආගමික හෝ වාර්ගික ගැටලුවක් නොවේ. ඉහත සඳහන් කළ ප්‍රදේශවල යම් යම් දේපල හානි වාර්තා වුවද, පොදු ජනතාවගේ ආරක්ෂාව උදෙසා මුළු දිවයිනටම පොලිස් ඇඳිරි නිතිය පනවන ලදී. මෙවැනි තත්ත්වයක් ඇති කිරීමට යම් පුද්ගලයෙකු හෝ පුද්ගල කණ්ඩායමක් කටයුතු කරන්නේ නම් ඔවුන්ට එරෙහිව උපරිම පොලිස් බලය යෙදවීමට අවශ්‍ය ලිඛිත උපදෙස් පොලිස් මුලස්ථානය විසින් සියලුම ජේෂ්ඨ පොලිස් නිලධාරින් වෙත ඊයේ රාත්‍රියේදී නිකුත්කර ඇති බව පොලිස් මාධ්‍ය ප්‍රකාශක පොලිස් අධිකාරී රුවන් ගුණසේකර මහතා කොල්ලුපිටිය මාධ්‍ය මධ්‍යස්ථානයේ පැවති මාධ්‍ය හමුවකදී පැවසීය. අදාළ ප්‍රදේශවල සිදුවූ නොසන්සුන්කාරී තත්ත්වය පිළිබඳව මේ වනවිට පරීක්ෂණ සිදු කරමින් පවතී. මිනුවන්ගොඩ සිද්ධිය සම්භන්ධයෙන් ඊයේ (මැයි 13) රාත්‍රී වනවිට සැකකරුවන් 9 දෙනෙකු අත්අඩංගුවට ගෙන ඇති අතර එම සිද්ධියටම සම්බන්ධ තවත් සැකකරුවන් පස්දෙනෙකු අද (මැයි 14) පෙරවරුවේ අත්අඩංගුවට ගෙන තිබේ. එම සැකකරුවන් 14 දෙනා මිනුවන්ගොඩ මහේස්ත්‍රාත් අධිකරණයට ඉදිරිපත් කිරීමෙන් පසු මැයි මස 29 වැනිදා දක්වා රක්ෂිත බන්ධනාගාරගත කරන ලදී. හදිසි නීති රෙගුලාසි යටතේ එම සැකකරුවන් අධිකරණයට ඉදිරිපත් කරන ලදී. එම සැකකරුවන් අදාළ සිද්ධියට වැරදිකරුවන් බවට ඔප්පු වුවහොත් අවුරුදු 10 ක සිරදඬුවම් නියම කළ හැකි බව පොලිස් මාධ්‍ය ප්‍රකාශකවරයා වැඩිදුරටත් සඳහන් කළේය. වයඹ පළාත තුළ ඇඳිරි නිතිය කඩකිරීම සහ නොසන්සුන්කාරී තත්වයක් ඇති කිරීම සම්බන්ධයෙන් පුද්ගලයින් 60 කට අධික සංඛ්‍යාවක් අත්අඩංගුවට ගෙන ඇත. මේ අතුරින් හෙට්ටිපොල ප්‍රදේශයෙන් අත්අඩංගුවට ගත සැකකරුවන් 9 දෙනෙකු සහ කුලියාපිටිය ප්‍රදේශයෙන් අත්අඩංගුවට ගත සැකකරුවන් 10 දෙනකු අදාළ ප්‍රදේශ වල නොසන්සුන්කාරී තත්ත්වයක් ඇතිකිරීමට සහ දේපල වලට අලාබහානි කිරීමට ඉඳුරාම සම්භන්ධ බවට හඳුනාගෙන ඇති අතර, ඔවුන් අදාළ ප්‍රදේශයන්හි මහේස්ත්‍රාත් අධිකරණයන් වෙත ඉදිරිපත් කිරීමෙන් පසු මැයි මස 27 වැනිදා දක්වා රක්ෂිත බන්ධනාගාර ගත කර තිබේ. පොලිස් අත්අඩංගුවේ පසුවන අනෙක් සැකකරුවන්ද අද දින අධිකරණය වෙත ඉදිරිපත් කිරීමට නියමිතය. අදාළ සිදුවීම සම්භන්ධයෙන් පරීක්ෂණ සිදුකිරීම සඳහා පොලිස් මුලස්ථානයට අනුයුක්ත විශේෂ පොලිස් කණ්ඩායමක් වයඹ පළාත වෙත අනුයුක්ත කිරීමට පොලිස් මිලස්තානය කටයුතු කර ඇත. පොදු ජනතාව තුල භීතිය ඇතිවන් ආකාරයේ සහ ජාතින් අතර සංහිඳියාව බිඳවැටෙන ආකාරයේ වැරදි පුවත් සමාජ මාධ්‍ය ඔස්සේ පලකරන පුද්ගලයන් හඳුනා ගැනීමට හා ඔවුන්ට එරෙහිව නීතිමය ක්‍රියාමාර්ග ගැනීමට විශේෂ පොලිස් ඒකකයක් පොලිස් මූලස්ථානය පිහිටුවා තිබේ. මේ අතර සමාජ මාධ්‍ය හරහා වැරදි තොරතුරු ප්‍රචාරය කල සැකකරුවන් 3 දෙනෙකු මාතර පොලිසිය විසින් අත්අඩංගුවට ගෙන ඇති අතර, ඔවුන් මාතර මහේස්ත්‍රාත් අධිකරණය වෙත ඉදිරිපත් කිරීමෙන් අනතුරුව ලබන 27 වනදා දක්වා රක්ෂිත බන්ධනාගාර ගතකරන ලදී. අදාළ ප්‍රදේශවල ඇති වූ නොසන්සුන්කාරී වාතාවරණය සම්බන්ධයෙන් විශේෂ පොලිස් කණ්ඩායමක් විසින් නාමල් කුමාර වරකාපොලදීත්, අමිත් වීරසිංහ තෙල්දෙණියේදීත් අත්අඩංගුවට ගෙන ඇති අතර මෙම සිදුවීම සම්බන්ධයෙන් ප්‍රශ්නකිරිම සඳහා සොයමින් සිටි ලියනගේ අබේරත්න සුරේෂ් ප්‍රියසාද් නැමැත්තා කොළඹ අපරාධ කොට්ඨාසය වෙත පැමිණ භාරවී ඇති බව පොලිස් මාධ්‍ය ප්‍රකාශකවරයා වැඩිදුරටත් සඳහන් කළේය."
    },
    {
        "content": "කොතලාවල ආරක්‍ෂක විශ්ව විද්‍යාලයේ KDU + වෙබ් අඩවිය නිල වශයෙන් අන්තර්ජාලයට එක්කිරීම බදාදා සවස (ඔක්තෝම්බර් 30) ආරක්ෂක අමාත්‍යංශයේ ලේකම් ජෙනරාල් එස්.එච්.එස්. කොට්ටෙගොඩ (විශ්‍රා) ඩබ්ඩබ්වී ආර්ඩබ්පී ආර්එස්පී වීඑස්වී යුඑස්පී එන්ඩිසී මහතා විසින් අමාත්‍යාංශ පරිශ්‍රයේදී පැවති උත්සවයකදී සිදු කරන ලදී. ජාතික ආරක්‍ෂාවේ සෑම අංශයක් කෙරෙහිම අවධානයෙන් සිටීම රටේ සියලු නීතිගරුක සහ සාමකාමී පුරවැසියන්ගේ වගකීමක් වන අතර ඒ පිළිබදව නිරතුරුව සුපරීක්ෂාකාරීව කටයුතු කිරීමේ අරමුණින් මෙම වෙබ් අඩවිය දියත් කර ඇත. ජෙනරාල් ශ්‍රීමත් ජෝන් කොතලාවල ආරක්ෂක විශ්ව විද්‍යාලය (KDU) සිවිල් සහ ආරක්ෂක යන දෙඅංශයෙන්ම සමන්විත විශ්ව විද්‍යාලයක් වන අතර ජාතික ආරක්ෂාවට අදාළ අංශයන් පිලිබදව පුළුල් ලෙස අධ්‍යයනය කිරීමේ හැකියාවද ඇත. මෙම අවස්ථාවට ජ්‍යෙෂ්ඨ අමාත්‍යංශ නිලධාරීන්, ත්‍රිවිධ හමුදාධිපතිවරුන්, කොතලාවල ආරක්ෂක විශ්වවිද්‍යාලයේ උපකුලපති ඇතුළු විශ්වවිද්‍යාල නිළධාරින් සහභාගී විය."
    },
    {
        "content": "මේ වන විට ක්‍රියාත්මක වෙමින් පවතින ‘දියකාවා යුද අභ්‍යාසය – 2019’ ක්ෂේත්‍ර පුහුණු අභ්‍යාසයේ තවත් එක් මෙහෙයුමක් සිකුරාදා දින (සැප්තැම්බර් 13) කොලඹදී සිදු කර ඇත. බුද්ධි අංශ වාර්ථාවන්ට අනුව මහ බැංකුව සතුරු ත්‍රස්තවාදීන් විසින් ආක්‍රමණය කර සිවිල් වැසියන් හට වෙඩි තැබීම හේතුවෙන් ඔවුන් මරණයට හා තුවාල සිදු කර තිබීම නිසා ඔවුන් බේර ගැනීම සදහා මෙම මෙහෙයුම සිදු කර ඇත. ත්‍රස්තවාදීන් 07-12 අතර ප්‍රමාණයක් ටී -56 ගිනි අවි, එල්එම්ජී ගිනි අවි, පිස්තෝල, අත් බෝම්බ, සැඟවුණු වෙඩික්කරුවන් සහ පුපුරණ ද්‍රව්‍ය වලින් සන්නද්ධව තම භාරයේ සිටින ප්‍රාණ ඇපකරුවන් නිදහස්කිරිම සඳහා ඇමරිකානු ඩොලර් 100,000.00 ක කප්පමක් ඉල්ලා ඇත. ඇතිවූ හදිසි තත්වයට ප්‍රතිචාර දක්වමින් භටයින් 08 දෙනෙකුගෙන් යුත් කණ්ඩායම් 06 ක් එක් ගුවන් සංක්‍රමික බලකා කණ්ඩායමක් සහ තවත් අට දෙනෙකුගෙන් යුත් කණ්ඩායමක් මෙහෙයුම සදහා සහභාගී විය. භට පිරිස් බෙල් 212 හෙලිකොප්ටරයක් ආධාරයෙන් ගොඩනැගිල්ලට ඇතුළු වූ අතර අනෙකුත් භටයින්හට සංග්‍රාමික යතුරු පැදි කරුවන් විසින් ආරක්ෂාව සපයන අතර තුර නාගරික සටන් පිළිබඳ විශේෂ  පුහුණුව ලත් විශේෂ බලකා සෙබළුන් ගොඩනැගිල්ල තුළ සිර වී සිටි බැංකු සේවකයින් බේරා ගැනීමට සමත්විය. මනා  සම්බන්ධීකරණය සිදු කරන ලද  මෙහෙයුම සාර්ථකව සිදු කල අතර සියලු ප්‍රාණ ඇපකරුවන් ත්‍රස්තවාදීන්ගෙන් නිදහස් කර ගැනීමට  භට පිරිස් සමත් විය. ශ්‍රී ලංකා යුද හමුදාව විසින් අඛණ්ඩව 10 වන වරට සංවිධානය කරනු ලබන මෙම අභ්‍යාසය සදහා යුද්ධ හමුදා සාමාජිකයන් 2400ක්, නාවික හමුදා සාමාජිකයන් 400ක්ද,  ගුවන් හමුදා සාමාජිකයන් 200ක්ද, විදෙස් හමුදා සාමාජිකයන් හා නිරීක්ෂකයන් 100කට අධික සංඛ්‍යාවක් මේ සදහා සහභාගී වේ."
    },
    {
        "content": "මේ වනවිට රට තුල සාමය ස්ථාපිත කර ඇති අතර, පවතින සාමකාමී තත්ත්වය තුල ආරක්ෂක අංශ දැඩි අවදානයෙන් පසුවන බවත්, යම් පුද්ගලයෙකු හෝ කණ්ඩායමක් විසින් සාමය බිඳ දැමීමට කටයුතු කරන්නේ නම් ඔවුන්ට එරෙහිව නිතිය තදින් ක්‍රියාත්මක කරනු ඇත. සමාජ මාධ්‍ය භාවිතා කරමින් ව්‍යාජ තොරතුරු හෝ ජාතින් අතර වෛරය ඇතිවන ආකාරයේ තොරතුරු පතුරවන අයවලුන් පිළිබඳව සොයා බැලීමට පොලිස් මූලස්ථානය තුළ විශේෂ ඒකකයක් පිහිටුවා ඇති අතර, එම ඒකකය මගින් සිදුකරනු ලබන පරීක්ෂණ තුලින් යම් අයකු වැරදිකරු බවට ඔප්පු වුවහොත් අදාළ පුද්ගලයා නිතිය හමුවට පමුණුවා දැඩි නීතිමය ක්‍රියාමාර්ග ගනු ඇති බව පොලිස් මාධ්‍ය ප්‍රකාශක පොලිස් අධිකාරී රුවන් ගුණසේකර මහතා ඊයේ (මැයි 17) දින කොල්ලුපිටිය මාධ්‍ය මධ්‍යස්ථානයේ පැවැති මාධ්‍ය හමුවකදී පැවැසීය. පාස්කු ඉරිදා ප්‍රහාරය සම්බන්ධයෙන් හොරොව්පතාන පොලිසිය විසින් තවත් සැකකරුවන් දෙදෙනෙකු මැයි 16 දින අත්අඩංගුවට ගෙන වැඩිදුර ප්‍රශ්නකිරීම් සිදුකරමින් සිටි. හදිසි නීති රෙගුලාසි යටතේ පොලිස් අත්අඩංගුවට පත්වූ පුද්ගලයෙකු වෙනුවෙන් ඔහුගේ ලඟම ඥාතියකු හට අත් අඩංගුවට ගැනීමේ රිසිට්පතක් ලබා දෙන අතර එම සැකකරු නැවත මුදා හැරීමේ දී අදාළ රිසිට්පත අදාළ පොලිස් ස්ථානය වෙත නැවත භාරදීමට කටයුතු කලයුතු බව පොලිස් මාධ්‍ය ප්‍රකාශකවරයා වැඩිදුරටත් පැවසීය."
    },
    {
        "content": "කිලිනොච්චි ආරක්‍ෂක සේනා මුලස්ථානය විසින් දෙසැම්බර් මස (2019) පැවැත්වෙන අපොස සාමාන්‍ය පෙළ විභාගය සඳහා පෙනී සිටින සිසුන් වෙනුවෙන් අධ්‍යාපන සම්මන්ත්‍රණයන් පවත්වා ඇති බව යුද්ධ හමුදා මාධ්‍ය වාර්තා කරයි. මෙමගින් පාසැල් සිසුන් විශාල පිරිසකට ප්‍රතිලාභ සැලසී ඇත. සම්මන්ත්‍රණයන් නෙළුම් පියස ශ්‍රවණාගාරය, පිරමන්තල් ආරු විද්‍යාලය, ධර්මපුරම් මහා විද්‍යාලය සහ කිලිනොච්චි උපයෝගිතා මධ්‍යස්ථානයේදී පැවැත්විණි. ශ්‍රී ලංකා යුද්ධ හමුදාව විසින් සහභාගී වූ සිසුන් වෙනුවෙන් ආදර්ශ ප්‍රශ්න පත්‍ර සහ අත්පත්‍රිකා ලබාදුන් අතර, සිසුන් ඉතා උනන්දුවෙන් මෙම වැඩසටහන් සඳහා සහභාගී විය. මෙම සම්මන්ත්‍රණ සඳහා සහභාගී වූ සිසුන්ට ඉංග්‍රීසි, ගණිතය, විද්‍යාව, ඉතිහාසය සහ කලා විෂයයන් පිළිබඳ දැනුම වර්ධනය කරගැනීමට හැකි විය. සිසුන් වෙනුවෙන් නොමිලේ කෙටි ආහාර, දිවා ආහාර සහ ප්‍රවාහන පහසුකම් ද ලබා දෙන ලදි. උතුරු ප්‍රදේශයේ පාසැල් සිසුන්ගේ දැනුම වර්ධනය කිරීම අරමුණු කරගෙන නිරතුරුවම ශ්‍රී ලංකා යුද්ධ හමුදාව විසින් අධ්‍යාපන දෙපාර්තමේන්තු බලධාරීන්ගේ සහ සුදුසුකම් ලත් ගුරුවරුන්ගේ සහාය ඇතිව කිසිදු අය කිරීමකින් තොරව මෙවැනි වැඩසටහන් ක්‍රියාත්මක කරයි."
    },
    {
        "content": "ජනාධිපති මහලේකම් කාර්යාලයේ “රට වෙනුවෙන් එකට සිටිමු” කොළඹ දිස්ත්‍රික්කයේ  පැවැත්වෙන වැඩසටහන යටතේ දෙහිවල දෙමළ මහා විද්‍යාලයේ පාසල් ළමුන් වෙනුවෙන් ශ්‍රී ලංකා වෙරළාරක්‍ෂක බලකාය විසින් දියේ ගිලීම් වළක්වා ගැනීම පිළිබඳව දැනුවත් කිරීමේ වැඩසටහනක් මෑතකදී පවත්වා ඇත. පාසල් ළමුන් සහ ගුරුවරුන් 100 කට අධික සංඛ්‍යාවකට මෙම වැඩසටහන මගින් ප්‍රතිලාභ සැලසිණි. “රට වෙනුවෙන් එකට සිටිමු” වැඩසටහන යටතේ වෙරළාරක්‍ෂක බලකාය විසින් සිදුකරන ලද්දේ ජලයෙන් ආරක්‍ෂාවීම පිළිබඳව දැනුවත් කිරීමේ 5 වන වැඩසටහනයි."
    },
    {
        "content": "ශ්‍රී ලංකා යුද්ධ හමුදා සාමාජිකයින් විසින් නැගෙනහිර ප්‍රදේශයේ අ.පො.ස (සාමාන්‍ය පෙළ) විභාගය සදහා පෙනී සිටින පාසැල් සිසුන් වෙනුවෙන් පසුගිය සතියේ අධ්‍යාපනික සම්මන්ත්‍රණයක් පවත්වනු ලැබීය. යුද්ධ හමුදා මාධ්‍යට අනුව නැගෙනහිර ආරක්ෂක සේනා මූලස්ථානය විසින් සංවිධානය කරන ලද මෙම සම්මන්ත්‍රණය පසුගිය බදාදා දින (නොවැම්බර් 20) ‘පර්ල් ග්‍රෑන්ඩ්’ පිළිගැනීමේ ශාලාවේදී පවත්වන ලදී. මෙම සම්මන්ත්‍රණය මගින් පාසැල් සිසුන් 500 කට වඩා වැඩි පිරිසකට ප්‍රතිලාභ සැලසිණි. මෙවැනි වැඩසටහන් දිවයිනේ ග්‍රාමීය ප්‍රදේශවල වෙසෙන පාසැල් සිසුන් ඉලක්ක කරගනිමින් දීර්ඝ කාලයක සිට ශ්‍රී ලංකා යුද්ධ හමුදාව විසින් පවත්වන අතර මෙම  වැඩසටහන් මඟින් මේ වන විට සිසුන් විශාල පිරිසකට ප්‍රතිලාභ සැලසී ඇත. යුද හමුදාව විසින් මෙම අධ්‍යාපන වැඩසටහන් පවත්වනුයේ අදාළ ප්‍රදේශවල සිටින සුදුසුකම්ලත් ප්‍රවීණ ගුරුවරුන්ගේ සහ අධ්‍යාපන දෙපාර්තමේන්තු බලධාරීන්ගේ පුර්ණ සහයෝගයෙනි."
    },
    {
        "content": "ශ්‍රී ලංකා පොලීසිය විසින් කිලිනොච්චි කොට්ඨාශයේ පැපැදි සහ ට්‍රැක්ටර් රථවල ලුමිනස් ස්ටිකර් ඇලවීමේ විශේෂ වැඩසටහනක් අඟහරුවාදා (දෙසැම්බර් 10) දින සිදුකරන ලදි. පොලිස් මාධ්‍යයට අනුව මාර්ග අනතුරු අවම කිරීමේ පුර්වාරක්‍ෂක පියවරක් ලෙස මෙය සිදුකර ඇත. කිලිනොච්චි කොට්ඨාශය තුල මෑත කාලයේ ඉහල ගොස් තිබෙන මාර්ග අනතුරු වැලැක්වීම අරමුණු කරගෙන මෙම වැඩසටහන පවත්වන ලදි. කිලිනොච්චි ප්‍රදේශයේ පාපැදි ජනප්‍රිය ප්‍රවාහන මාධ්‍යයක් වන අතර කෘෂිකාර්මික කටයුතු සඳහා ට්‍රැක්ටර් බහුලව යොදාගනී. මෙම ලුමිනස් ස්ටිකර් මගින් රාත්‍රි කාලයේදී යතුරු පැදිකරුවන්ට පාපැදි සහ ට්‍රැක්ටර් රථ හඳුනාගත හැකිවීම තුලින් අනතුරු වලක්වා ගත හැකිය. මෙම වැඩසටහන කිලිනොච්චි කොට්ඨාශ‍ භාර පොලිස් අධිකාරි ජයන්ත රත්නායක මහතාගේ මුලිකත්වයෙන්  MAS Intimates (Pvt) Ltd ආයතනයේ අනුග්‍රහය යටතේ  පැවැත්විණි."
    },
    {
        "content": "දේශයේ පළමු ආරක්ෂක වළල්ල , ශ්‍රී ලංකා නාවික හමුදාව සිය 69 වන අභිමානවත් සංවත්සරය අද (දෙසැම්බර් 09) වන දින සමරයි. සංවත්සරය නිමිත්තෙන් නාවික හමුදාධිපති වයිස් අද්මිරාල් පියල් ද සිල්වා මහතාගේ මඟ පෙන්වීම හා නායකත්වය මත ආගමික, සමාජ සුභසාධන හා නාවික සම්ප්‍රදායන්ට ප්‍රමුඛත්වය ලබා දෙමින් පසුගිය දින කිහිපය තුළ වැඩසටහන් සංවිධානය කර තිබුණි. 1937 වසරේ දී ශ්‍රී ලංකා ස්වේච්ඡා නාවික හමුදාව ලෙස ස්ථාපිත කරන ලද නාවික හමුදාව, දෙවන ලෝක සංග්‍රාමයෙන් පසුව එය රාජකීය නාවික හමුදාව යටතේ, ශ්‍රී ලංකා රාජකීය ස්වේච්ඡා නාවික උපසේවය ලෙස නම් කර ඇත. ශ්‍රී ලංකා නාවික ඉතිහාසයේ නව පරිච්ඡේදයක් සනිටුහන් කරමින් ශ්‍රී ලංකා රාජකීය නාවික හමුදාව 1950 දෙසැම්බර් 09 වන දින පිහිටුවන ලදී. ශ්‍රී ලංකාව ජනරජයක් බවට පත්වීමත් සමග ශ්‍රී ලංකා රාජකීය නාවික හමුදාව, ශ්‍රී ලංකා නාවික හමුදාව බවට 1972 මැයි 22 වන දින පත්විය. ශ්‍රී ලංකා නාවික හමුදාව ත්‍රස්තවාදය පරාජය කිරීමේ  මානුෂිය මෙහෙයුමේදී රටේ සාමය සහ සමගිය ස්ථාපිත කිරීම සඳහා අති විශාල කාර්යභාරයක් ඉටු කළේය. දිවයින ආරක්ෂා කිරීමේ පළමු ආරක්‍ෂක වළල්ල වන ශ්‍රී ලංකා නාවික හමුදාව රටේ සමුද්‍රීය කලාප සහ සම්පත් ආරක්ෂා කිරීමෙහිලා මහගු කාර්යභාරයක් ඉටු කරයි. මීට අමතරව, නාවික හමුදාව ස්වාභාවික විපත් සහ හදිසි අවස්ථාවන්හිදී ඔවුන්ගේ කාර්යභාරය මැනවින් ඉටු කරයි. ශ්‍රී ලංකාව අන්තර්ජාතික නාවික මාර්ගයක උපායමාර්ගිකව පිහිටා ඇති හෙයින් ජාතියේ සමුද්‍රීය හැකියාවන් මෙහෙයවීමේ දී ශ්‍රී ලංකා නාවික හමුදාව ද පෙරමුණ ගෙන සිටී. ගාලු කතිකාවත සමුද්‍රීය සමුළුව මගින් අනාගත ලෝකය තුළ සමුද්‍රය සම්බන්ධ ගැටළු සාකච්ඡා කිරීම සහ ජාතීන් අතර ඇති සම්බන්ධතාවය තවත් වැඩි දියුණු කරනු ලබයි."
    },
    {
        "content": "ඉන්දියාවේ පූනේ ප්‍රදේශයේ ශිවනේරි ආදර්ශ ගම්මානයේදී මේ දිනවල පැවැත්වෙන ඉන්දියානු යුද්ධ හමුදා සහ ශ්‍රී ලංකා යුද්ධ හමුදා භටපිරිස්හි ඒකාබද්ධ ‘මිත්‍ර ශක්ති යුද අභ්‍යාසයේ’ අවසන් පෙරහුරු උපායමාර්ගික සැලසුම් කෙරෙහි වැඩි අවධානයක් යොමු කරමින් දියත් කරනු ලබයි. එදිනට නියමිත පුහුණු අභ්‍යාසයන් පිළිබදව සංක්‍ෂිප්ත විස්තරයක් එම පුහුණුවට සහභාගි වූ දෙපාර්ශවය වෙනුවෙන් ලබාදීමෙන් අනතුරුව ඔවුන්ගේ දෛනික පුහුණු කිරීම් කටයුතු ආරම්භ වූ අතර එම පුහුණු අභ්‍යාසයන් එදින හිරු අවරට යාමට මත්තෙන් නිමාවට පත් කිරීමට ද මිත්‍ර ශක්ති යුද අභ්‍යාසයේ නිරත ශ්‍රී ලංකා හා ඉන්දිය යුද්ධ හමුදා භටපිරිස් සමත්විය. එම පුහුණුවට සහභාගි වූ දෙපාර්ශවය අතර මනා සමාජනුයෝජනයක් ඇති කිරීමේ අරමුණින් ශ්‍රී ලංකා යුද්ධ හමුදාවේ නිලධාරීයෙකුගේ සහ ඉන්දීය හමුදාවේ නිලධාරියෙකුගේ උපන්දිනයක් සහ විවාහ සංවත්සරයක් ද මෙහිදි සමරනු ලැබීය. මෙම යුද අභ්‍යාසය 2019 දෙසැම්බර් මස 15 වන දින අවසන්වීමට නියමිතය. අනුග්‍රහය:"
    },
    {
        "content": "ආරක්‍ෂක අමාත්‍යංශයේ ලේකම්, මේජර් ජෙනරාල් (විශ්‍රාමික) කමල් ගුණරත්න WWV RWP RSP USP ndc psc MPhil මහතාගේ ප්‍රධානත්වයෙන් පොලිස් රථවාහන කොට්ඨාශය භාර ජ්‍යෙෂ්ඨ නිලධාරීන් අතර විශේෂ සාකච්ඡාවක් අද (නොවැම්බර් 22) අමාත්‍යංශ පරිශ්‍රයේ දී පැවැත්විණි. මෙම සාකච්ඡාව සඳහා වැඩබලන පොලිස්පති සීඩී වික්‍රමරත්න මහතාද සහභාගී විය. මෙම සාකච්ඡාව කොළඹ වාණිජ අගනුවර සහ දිවයිනේ අනෙකුත් ප්‍රධාන නගරවල පවත්නා රථවාහන තදබදය සහ අනෙකුත් රථවාහන හැසිරවීම සම්බන්ධ ගැටළු සඳහා විසඳුම් සෙවීමේ අරමුණින් පවත්වන ලදි. මහා මාර්ග භාවිතා කරන පොදු මහජනයා වෙත සහන සැලසීම සඳහා මෙම දැවෙන ගැටලුවට කඩිනම් හා කල් පවත්නා විසඳුම් සෙවීමට ආරක්‍ෂක ලේකම්වරයා විසින් පොලිසියට අවශ්‍ය උපදෙස් ලබාදෙන ලදි. මෙම අවස්ථාව සඳහා හමුදා සම්බන්ධතා නිලධාරි බ්‍රිගේඩියර් ටීජේ කොඩිතුවක්කු මහතාද සහභාගී විය."
    },
    {
        "content": "ආරක්‍ෂක අමාත්‍යාංශය විසින් සිදුකරනු ලබන සේවාවන් තව දුරටත් පුළුල් කරමින් නව සංකල්පයක් ලෙස දිවයිනම ආවරණය වන පරිදි ජාතික ආරක්‍ෂාව හා හදිසි ආපදා කළමනාකරණ තත්වයන් පිළිබඳ සත්‍ය තොරතුරු ඉතා කඩිනමින් මහජනතාව වෙත ලබාදීම සඳහා ආරක්‍ෂක අමාත්‍යංශය විසින් ‘MOD ALERTS’කෙටි පණිවුඩ සේවාවක් ආරම්භ කෙරේ. මෙම නව සේවාව ආරක්‍ෂක අමාත්‍යංශ ලේකම් ජෙනරාල් එස්.එච්.එස්. කොට්ටෙගොඩ (විශ්‍රා) ඩබ්ඩබ්වී ආර්ඩබ්පී ආර්එස්පී වීඑස්වී යුඑස්පී එන්ඩිසී මහතා විසින් අද දින (නොවැම්බර් 13) නිල වශයෙන් ආරම්භ කරන ලදි. මෙම සේවාව අමාත්‍යාංශය මගින් දිගු කලක පටන් තිබූ අවශ්‍යතාවය මත සකස් කරන ලද අතර සාමාන්‍ය ජනතාව වෙත සත්‍ය තොරතුරු ලබාදීම මගින් මහජනතාව භීතියට පත්කරන  සහ මහජන කලබලයට හේතු විය හැකි කටකතා සහ තොරතුරු පැතිරීම වැළැක්වීම සඳහා මහඟු සේවයක් ඉටුකරනු ඇත. පසුගිය අගෝස්තු මස පවත්වන ලද ආරක්‍ෂක අමාත්‍යංශ වෙබ් අඩවිය නව මුහුණුවරකින් අන්තර්ජාලයට එක්කිරීමට සමගාමීව මෙම නව සේවාව දියත් කරන ලදි. සමාරම්භක දේශනය සිදුකරමින් ආරක්‍ෂක ලේකම් උපදේශක සහ සම්බන්ධීකරණ ලේකම් සුරේන් දයාරත්න මහතා විසින් ආරක්‍ෂක අමාත්‍යංශ ‘MOD ALERTS’ කෙටි පණිවුඩ සේවාව ආරම්භ කිරීමේ  අරමුණ සහ එමගින් මහජනතාව වෙත ලැබෙන ප්‍රතිලාභ පිළිබඳව විස්තරයක් සිදුකරන ලදි. මෙම නව කෙටි පණිවුඩ සේවාව ක්‍රියාත්මක කිරීම ආරක්‍ෂක අමාත්‍යංශය විසින් විදුලි සංදේශ නියාමන කොමිෂන් සභාව,ශ්‍රී ලංකා ටෙලිකොම්, ඩයලොග් ආසිආටා පීඑල්සී, මොබිටෙල් (පෞද්.) සමාගම, භාර්තී එයාටෙල් ලංකා පුද්ගලික සමාගම, හචින්සන් ටෙලිකොමියුනිකේෂන් ලංකා (පෞද්ගලික) සමාගම සහ ලංකා බෙල් සමාගම යන දුරකථන සමාගම් අතර ඇති කරගන්නා ලද සහයෝගිතාවයේ ප්‍රතිඵලයකි. මෙම සේවාව සඳහා සහයෝගය දක්වන ලද හවුල්කාර විදුලි සංදේශ සමාගම් ප්‍රධානීන් වෙත ආරක්‍ෂක ලේකම්තුමන් විසින් විශේෂ සිහිවටනයක් ද පිරිනමන ලදි. කෙටි පණිවුඩ සේවාව ආරක්‍ෂක අමාත්‍යාංශ මාධ්‍ය කේන්ද්‍රය සහ ජාතික බුද්ධි අංශ ප්‍රධානී කාර්යාලය විසින් අධීක්‍ෂණය කරනු ලැබේ. හමුදා මාධ්‍ය ප්‍රකාශක හා අධ්‍යක්‍ෂක ආරක්‍ෂක අමාත්‍යංශ මාධ්‍ය කේන්ද්‍රය මේජර් ජෙනරාල් සුමිත් අතපත්තු විසින් ස්තුති කථාව සිදුකරමින් පැමිණ සිටි දුරකථන සමාගම් ප්‍රධානින් හට ඔවුන් විසින් ජාතික අරමුණක් වෙනුවෙන් දක්වන ලද දායකත්වය සහ සහයෝගීත්වය වෙනුවෙන් කෘතඥතාවය පළ කළ අතර මෙම නව සේවාව මගින් මහජනතාව වෙත සාර්ථකව තොරතුරු සම්ප්‍රේෂණය කිරීමේ කාර්ය සිදුවනු ඇති බවද පැවසීය. ආරක්‍ෂක අමාත්‍යංශ දේශණ ශාලාවේදී පැවති මෙම උත්සවය සඳහා ජ්‍යෙෂ්ඨ අමාත්‍යාංශ නිලධාරීන්, ජාතික බුද්ධි ප්‍රධානි, හමුදා සම්බන්ධතා නිලධාරි, හමුදා මාධ්‍ය ප්‍රකාශක සහ ආරක්‍ෂක අමාත්‍යාංශ මාධ්‍ය කේන්ද්‍රයේ අධ්‍යක්‍ෂක, විදුලි සංදේශ නියාමන කොමිෂන් සභාවේ නියෝජිතයින්, දුරකථන සමාගම් ප්‍රධානින්, ත්‍රිවිධ හමුදා සහ පොලිස් මාධ්‍ය ප්‍රකාශකයින් සහ ආරාධිත අමුත්තන් සහභාගී විය."
    },
    {
        "content": "ජාතික ආරක්ෂාවට තර්ජනයක් නොවන පරිදි, තවදුරටත් නිදහස් කළ හැකි උතුරේ ඉඩම් ප්‍රමාණය හඳුනාගෙන කඩිනමින් එම ඉඩම් නිදහස් කිරීමට පියවර ගන්නා ලෙස ජනාධිපතිතුමා අදළ අංශවලට උපදෙස් දෙයි. යුද්ධය අවසන්වන විට ආරක්ෂක අංශ යටතේ තිබූ උතුරේ පුද්ගලික සහ රජයේ ඉඩම් නැවත එහි මුල් පදිංචිකරුවන් වෙත ලබාදීමට පසුගිය අවුරුදු 05 තුළ රජය විශේෂ කැපවීමකින් කටයුතු කළ බව ද ජනාධිපතිතුමා සඳහන් කළේය. ත්‍රිවිධ හමුදාව සමඟ එක්ව උතුරේ ඉඩම්වල ප්‍රමාණය නිරික්ෂණය කර ජාතික ආරක්ෂාවට තර්ජනයක් නොවන පරිදි නිදහස් කළ හැකි සියලු ඉඩම් කඩිනමින් හඳුනාගැනීමට පියවර ගන්නා ලෙසත්, ඒ පිළිබඳ වාර්තාවක් මෙම ඔක්තෝබර් 01 වන දා ට පෙර ආණ්ඩුකාරවරයා වෙත ලබාදීමට කටයුතු කරන ලෙසත් ජනාධිපතිතුමා මෙහි දී නිලධාරින්ට උපදෙස් දුන්නේ ය. ජනාධිපති ගරු මෛත්‍රීපාල සිරිසේන මැතිතුමා මෙම උපදෙස් ලබා දුන්නේ උතුරේ ඉඩම් නිදහස් කිරීමේ කටයුතු පිළිබඳ අද (28) දහවල් ජනාධිපති කාර්යාලයේ පැවති සාකච්ඡාවකදී ය. ජනාධිපතිතුමා මෙහි දී වැඩිදුරටත් සඳහන් කළේ ජාතික ආරක්ෂාව සහතික කිරීම සඳහා හමුදා කඳවුරු අවශ්‍ය බව සියලුදෙනාම පිළිගත යුතු බවයි. ඒ පිළිබඳ අත්දැකීමක් පාස්කු ඉරිදා ප්‍රහාරය සමග අත්විඳීමට සිදු වූ බව කියා සිටි ජනාධිපතිතුමා ප්‍රදේශයේ සහ ජනතාවගේ ආරක්ෂාවට ආරක්ෂක කඳවුරු පැවතිය යුතු බව ද සඳහන් කළේය. නිදහස් කළ හැකි සියලු ඉඩම් නිදහස් කර දීමට කඩිනමින් කටයුතු කරන බව පැවසූ ජනාධිපතිතුමා සාකච්ඡා මඟින් සියලු ගැටලු විසඳා ගැනීමේ හැකියාව ද පෙන්වා දුන්නේය. එමෙන්ම පුද්ගලික ඉඩම් හමුදා කඳවුරු සඳහා අවශ්‍ය නම් එම ඉඩම් සඳහා වන්දි ගෙවීම් කඩිනම් කරන ලෙස ද ජනාධිපතිතුමා උපදෙස් දුන්නේ ය. පසුගිය යුද සමයේ දී ආරක්ෂක අංශ විසින් පවරා ගන්නා ලද උතුරේ ඉඩම්වලින් රජයේ ඉඩම් 80.98%ක් ද පෞද්ගලික ඉඩම් 90.73% ක් ද මේ වන විට නිදහස් කර තිබෙන බව ආරක්ෂක අංශ විසින් මෙහිදී පෙන්වා දෙනු ලැබීය. උතුරු පළාත් ආණ්ඩුකාර සුරේන් රාඝවන්, පාර්ලිමේන්තු මන්ත්‍රී මාවෙයි සේනාධිරාජා මහතා ඇතුළු ද්‍රවිඩ ජාතික සන්ධානයේ මන්ත්‍රීවරුන් ද, ජනාධිපති ලේකම් උදය ආර්. සෙනෙවිරත්න, ආරක්ෂක ලේකම් ජනරාල් ශාන්ත කෝට්ටේගොඩ යන මහත්වරුන් ඇතුළු නිලධාරින් ද ආරක්ෂක මාණ්ඩලික ප්‍රධානී ඇතුළු ත්‍රිවිධ හමුදාපතිවරුන් සහ ආරක්ෂක අංශ ප්‍රධානීහු මෙම සාකච්ඡාවට එක් ව සිටියහ. අනුග්‍රහය : ජනාධිපති මාධ්‍ය ඒකකය"
    },
    {
        "content": "කොළඹ විහාර මහා දේවි උද්‍යානයේ පිහිටි යුධ ස්මාරකය අභියසදී අද (නොවැම්බර් 10) දින  ශ්‍රී ලංකා සේවාමුක්ත භට සංගමය (Sri Lanka Ex-Servicemen’s Association - SLESA) මගින් වාර්ෂිකව සංවිධානය කරනු ලබන රණවිරු අනුස්මරණ උත්සවය සහ පොපිමල් දිනය සැමරුම් උත්සවය සදහා ආරක්‍ෂක අමාත්‍යාංශයේ ලේකම් ජෙනරාල් එස්.එච්.එස්.කොට්ටෙගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතා සහභාගී විය. යුධ ස්මාරකය අභියසදී ආරක්‍ෂක ලේකම්තුමන් සහ පැමිණ සිටි අනෙකුත් ආරාධිත අමුත්තන්  මියගිය රණවිරුවන් සිහිකර පුෂ්පෝපහාර දැක්විය. කොළඹ පිහිටි මෙම යුධ ස්මාරකය පළමුව ගාලු මුවදොර ස්ථාපනය වන්නේ 1921 නොවැම්බර් මස 11 වන දින වන අතර දෙවන ලෝක යුධ සමයේ එම ස්ථානයෙන් ඉවත් කර දැනට පිහිටි  විහාරමහාදේවි උද්‍යානයේ ස්ථාපිත කර ඇත. මෙම උත්සවය සදහා ආරක්ෂක මාණ්ඩලික ප්‍රධානී, ත්‍රිවිධ හමුදාධිපතිවරුන්, රාජ්‍ය නිළධාරින්, ශ්‍රී ලංකා සේවාමුක්ත භට සංගමයේ සාමාජිකයින්, මියගිය රණවිරුවන්ගේ පවුල්වල සාමාජිකයින් සහ ත්‍රිවිධ හමුදා සාමාජිකයින් සහභාගී විය."
    },
    {
        "content": "ශ්‍රී ලංකා ප්‍රජාතාන්ත්‍රික සමාජවාදී ජනරජයේ ජනාධිපති ලෙස තේරී පත්වූ අතිගරු ගෝඨාභය රාජපක්ෂ මැතිතුමන් හත්වන විධායක ජනාධිපති ලෙස අගවිනිසුරු ජයන්ත ජයසූරිය මහතා ඉදිරියේදී අද (නොවැම්බර් 18) අනුරාධපුර රුවන්වැලි මහ සෑ මළුවේදී දිවුරුම් දුන්නේය. මෙම අවස්ථාව සදහා ආරක්‍ෂක අමාත්‍යංශ ලේකම් ජෙනරාල් එස්.එච්.එස්. කොට්ටෙගොඩ (විශ්‍රා) ඩබ්ඩබ්වී ආර්ඩබ්පී ආර්එස්පී වීඑස්වී යුඑස්පී එන්ඩිසී මහතා ද සහභාගී විය. ශ්‍රී ලංකාවේ හත් වන විධායක ජනාධිපතිවරයා තෝරාපත්කර ගැනීම සදහා සෙනසුරාදා දින (2019 නොවැම්බර් 16) පැවති ජනාධිපතිවරණයේදී නව ජනාධිපති ලෙස අතිගරු ගෝඨාභය රාජපක්ෂ මැතිතුමන් තේරී පත්විය."
    },
    {
        "content": "අතිගරු ජනාධිපති ගෝඨාභය රාජපක්‍ෂ මැතිතුමා විසින් ආරක්ෂක රාජ්‍ය අමාත්‍යවරයා ලෙස ගරු චමල් රාජපක්ෂ මැතිතුමන් බදාදා දින (නොවැම්බර් 27) පත්කරන ලදි. එතුමන් ඊයේ උදෑසන ජනාධිපති මහලේකම් කාර්යාලයේ පැවති උත්සවයකදී ආරක්ෂක රාජ්‍ය අමාත්‍යවරයා ලෙස දිවුරුම් දුන්නේය. ගරු චමල් රාජපක්ෂ මැතිතුමන් මහවැලි, කෘෂිකර්ම, වාරිමාර්ග සහ ග්‍රාමීය සංවර්ධන අමාත්‍ය සහ අභ්‍යන්තර වෙළඳ, ආහාර සුරක්ෂිතතාවය සහ පාරිභෝගික සුබසාධන අමාත්‍ය ලෙසද කටයුතු කරයි."
    },
    {
        "content": "ශ්‍රී නාවික හමුදාව විසින් ආණමඩුව, කරුවලගස්වැව අන්තර් ජාතික ථෙරවාදී ධර්මායතනයේ ස්ථාපිත කරන ලද ජල පිරිපහදු යන්ත්‍රය අතිගරු ජනපතිතුමන් විසින් සිකුරාදා දින (නොවැම්බර් 15) විවෘත කරන ලදි. නාවික හමුදා මාධ්‍යට අනුව නාවික හමුදාව විසින් ස්ථාපිත කරන ලද ජල පිරිපහදු යන්ත්‍රය මගින් අන්තර් ජාතික ථෙරවාදී ධර්මායතනය වෙත පැමිණෙන බැතිමතුන් විශාල පිරිසකට ප්‍රතිලාභ සැලසේ. මෙම අවස්ථාව සඳහා යුද්ධ සහ නාවික හමුදාධිපතිවරුන්ද සහභාගී විය. විශේෂයෙන්ම දිවයින පුරා නිදන්ගත වකුගඩු රෝග බහුලව පවතින ප්‍රදේශවල නාවික හමුදාව විසින් ජල පිරිපහදු යන්ත්‍ර විශාල ප්‍රමාණයක් නිෂ්පාදනය කර ස්ථාපිත කර ඇත. මෙම ව්‍යාපෘතිය සඳහා ප්‍රධාන අනුග්‍රහය වකුගඩු රෝග නිවාරණ ජනාධිපති කාර්ය සාධන බලකාය විසින් දක්වන අතර තවද බොහෝ රාජ්‍ය හා පෞද්ගලික ආයතන සහ තනි පුද්ගල ධානපතියන්ද මෙම ජාතික අරමුණ සඳහා සහාය ලබා දෙයි. එම උත්සවය සඳහා ගරුතර මහා සංඝරත්නය, රාජ්‍ය නිලධාරීන් සහ ප්‍රදේශවාසීන් විශාල පිරිසක් සහභාගී වී සිටියහ."
    },
    {
        "content": "ආරක්ෂක අමාත්‍යාංශයේ ලේකම් ධුරයට පත්වීමෙන් පසු මේජර් ජෙනරාල් (විශ්‍රාමික) කමල් ගුණරත්න WWV RWP RSP USP ndc psc MPhil මහතා පළමු වරට අරලියගහ මන්දිරයේදී ඊයේ සවස (2019 නොවැම්බර් 29) ගරු අගමැති මහින්ද රාජපක්ෂ මැතිතුමන් හමුවිය. මෙම සුහද හමුවේදී අග්‍රාමාත්‍යතුමන් සහ ආරක්ෂක ලේකම්වරයා අතර ජාතික ආරක්ෂාව සම්බන්ධයෙන් සාකච්ඡාවක් පැවැත්විනි. මෙම අවස්ථාව සිහිවීම වස් ආරක්ෂක ලේකම්තුමන් විසින් ගරු අගමැතිතුමන් වෙත සමරු තිළිණයක් ප්‍රධානය කරන ලදි."
    },
    {
        "content": "කර්මාන්ත සඳහා සැලසුම් සහගත රසායනික ද්‍රව්‍ය නිසි ලෙස භාවිතා කිරීමට බාධා නොකර රසායනික ද්‍රව්‍යවල ආරක්‍ෂාව, සුරක්‍ෂිතභාවය සහ ආරක්‍ෂිතව භාවිතා කිරීම සහතික කිරීමේ අරමුණින් ජාතික අධිකාරියක් පිහිටුවීමට රජය තීරණය කර ඇති බව ආරක්‍ෂක අමාත්‍යාංශයේ ලේකම් මේජර් ජෙනරාල් (විශ්‍රාමික) කමල් ගුණරත්න මහතා පැවසිය. 2007 වර්ෂයේ දී ශ්‍රි ලංකා පාර්ලිමේන්තුව විසින් සම්මත කරන ලද රසායනික අවි සම්මුති පනත යටතේ මෙරට රසායනික අවි සම්මුතිය සම්පූර්ණයෙන් ක්‍රියාත්මක කිරීම වෙනුවෙන් විධිමත් ක්‍රමවේදයක් සහිත ජාතික අධිකාරියක් ආරක්‍ෂක අමාත්‍යාංශය යටතේ පිහිටුවා ඇති බවත් කර්මාන්තයන්හි අවශ්‍යතා සපුරාලීම සඳහා පහසුකම් සපයමින් රසායනික අවි සම්මුතිය ඵලදායී ලෙස ක්‍රියාත්මක කිරීම සහතික කිරීම ආරක්‍ෂක අමාත්‍යාංශය මගින් සිදුකරන බව පසුගිය දා කොලඹදී පැවති සම්මන්ත්‍රණයේදී ප්‍රධාන ආරාධිතයා ලෙස සහභාගී වු ආරක්‍ෂක ලේකම්වරයා පැවසීය. ආසියානු කලාපයේ රසායනික අවි තහනම් කිරීමේ සංවිධානයට අයත් සාමාජික රටවල  රසායනික ද්‍රව්‍යවල ආරක්‍ෂාව සහ ආරක්‍ෂිත කළමනාකරණය සම්බන්ධයෙන් තෙදින සම්මන්ත්‍රණයක් පසුගිය සතියේ කොළඹ ගාලු මුවදොර හෝටලයේදී පැවැත්විය. ආරක්‍ෂක ලේකම්තුමා තවදුරටත් පවසා සිටියේ ද්විත්ව භාවිත රසායනික ද්‍රව්‍ය අවභාවිතයෙන් ඉවත් කිරීම සෑම අයෙකුගේම වගකීමක් බවත් පූර්වාරක්‍ෂණ පිළිවෙත් තිබියදීත්, රසායනික ද්‍රව්‍ය භාවිතය නිසා විනාශකාරී සිදුවීම් ද සිදුවී ඇති හෙයින් රසායනික ද්‍රව්‍ය කළමනාකරණය ක්‍රියාත්මක කිරීම වැදගත් වන බවය. රසායනික අවි කෙටුම්පත, රසායනික ආරක්‍ෂාව, ආරක්‍ෂණ ප්‍රතිපත්තිය, රසායනික අනතුරු වැළැක්වීම සහ ආසියානු කලාපයේ විෂ රසායනික ද්‍රව්‍ය අනිසි ලෙස භාවිතා කිරීම පිළිබඳ දැනුවත් කිරීම මෙම සමුළුවේ අරමුණ විය. තවද මෙම රසායනික අවි සම්මුතිය ක්‍රියාත්මක කිරිමේ ජාතික අධිකාරිය ආරක්‍ෂක අමාත්‍යාංශයේ අධීක්‍ෂණය යටතේ ක්‍රියාත්මක වේ. මෙම සමුළුවේ ආරම්භක අවස්ථාවට රසායනික අවි සම්මුතිය ක්‍රියාත්මක කිරිමේ ජාතික අධිකාරියේ වැඩ බලන අධ්‍යක්‍ෂ ජයන්ත එදිරිසිංහ මහතා, ආරක්‍ෂක අමාත්‍යාංශයේ අතිරේක ලේකම් (ආරක්ෂක) අනුරාධ විජේකෝන් මහතා, එක්සත් ජාතීන්ගේ සහ විදේශ අමාත්‍යාංශයේ මානව හිමිකම් අධ්‍යක්‍ෂ ජනරාල් ගරු එම්.ආර්.කේ ලේනගල මහතා, අමාත්‍යාංශයේ ජ්‍යෙෂ්ඨ නිලධාරින්, ආරක්‍ෂක අමාත්‍යාංශයේ හමුදා සම්බන්ධතා නිලධාරි, ගිනි නිවීමේ දෙපාර්තමේන්තුවේ ප්‍රධානි, ජාතික බුද්ධි ප්‍රධානි සහ විශේෂ ආරාධිතයින් රැසක් මෙම අවස්ථාවට සහභාගී විය."
    },
    {
        "content": "ඕස්ට්‍රේලියානු දූත පිරිස ආරක්ෂක අමාත්‍යාංශයේ ලේකම් ජෙනරාල් එස්.එච්.එස්.කෝට්ටෙගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතා අද දින (සැප්තැම්බර් 18) අමාත්‍යාංශ පරිශ්‍රයේදී හමු විය. ශ්‍රී ලංකාවේ ඕස්ට්‍රේලියානු මහකොමසාරිස් ගරු ඩේවිඩ් හොලි (David Holly) මැතිතුමන්ගේ ප්‍රධානත්වයෙන් යුත් දූත පිරිසට දකුණු හා බටහිර ආසියානු කලාපයේ පළමු සහකාර ලේකම් ලච්ලන් ස්ටෙපන් (Lachlan Strahan) මහතා ශ්‍රී ලංකා මාලදිවයින් කලාපයේ සහකාර අධ්‍යක්ෂක ධනන්ති ගලපිටගේ මහත්මිය සහ උප ලේකම් සුසාන් ජෝන්ස් මහත්මිය ඇතුලත් විය. නියෝජිත කණ්ඩායම ද්වීපාර්ශවීය වශයෙන් වැදගත්වන කරුණු පිළිබඳව ආරක්ෂක ලේකම්තුමන් සමග සාකච්ඡා කරන ලදී. මෙම අවස්ථාවට ජාතික බුද්ධි ප්‍රධානී ද සහභාගී විය."
    },
    {
        "content": "මේ වන විට ක්‍රියාත්මක වෙමින් පවතින ‘දියකාවා යුද අභ්‍යාසය - 2019’ යේ ත‍්‍රස්තවාදීන්ගේ මත්ද්‍රව්‍ය බෙදාහැරීමේ මධ්‍යස්ථානයක් වැටලීම සදහා  බ්‍රහස්පතින්දා තවත් එක් සාර්ථක පුහුණු  මෙහෙයුමක් සිදු කරන ලදී. මෙම පුහුණු මෙහෙයුම මගින් ඉලුප්පයිකඩ්ඩවලි ප්‍රදේශයේ මත්ද්‍රව්‍ය බෙදාහැරීමේ මධ්‍යස්ථානයක් සහ නරකමුල්ල ප්‍රදේශයේ ත‍්‍රස්තවාදීන්ගේ පාලන අංශයක් විනාශ කරනු ලැබීය. මෙම මෙහෙයුම සදහා කමාන්ඩෝ රෙජිමේන්තුවේ භටපිරිස් සහ ශ්‍රී ලංකා නාවික හමුදාවේ විශේෂ බෝට්ටු බලඝනයේ භටපිරිස්, චීන, පකිස්තාන සහ මැලේසියානු භට පිරිස් සහ ගුවන් හමුදා සාමාජිකයින් විසින් දිගු දුර මුර සංචාර නිරීක්‍ෂණ මගින් රැස්කරගත් තොරතුරු මත පෙර දින රාත්‍රියේ ඉලුප්පයිකඩ්ඩවලි ප්‍රදේශයට ඇතුල් වී මෙහෙයුම දියත් කර ඇත.   කමාන්ඩෝ රෙජිමේන්තු භට පිරිස් විසින් නරකමුල්ල ප්‍රදේශයේ පුහුණු මෙහෙයුමක් දියත් කර ත්‍රස්තවාදීන්ගේ ප්‍රධාන පරිපාලන ගොඩනැගිල්ල සහ ඔවුන්ගේ සැපයුම් කඳවුරක් විනාශ කරන ලදී. මේ අතර, අඟහරුවාදා දින (සැප්තැම්බර් 17) බලපිටිය ප්‍රදේශයේ මාදු ගඟේ ජල ගැලීමෙන් විපතට පත්වූවන් බේරා ගැනීම සදහා කමාන්ඩෝ රෙජිමේන්තු භටයින් විසින් පුහුණු මෙහෙයුමක් සිදු කරන ලදී. කමාන්ඩෝ රෙජිමේන්තු භටයිගේ සෙවීම් සහ මුදා ගැනීමේ කුසලතා වර්ධනය කිරීම සඳහා මෙම අභ්‍යාසය සිදු කරන ලදී. මෙම පුහුණු මෙහෙයුම සදහා ශ්‍රී ලංකා නාවික හමුදාවේ 4 ආර් ඒකකය, ශ්‍රී ලංකා ගුවන් හමුදා රෙජිමේන්තු ප්‍රහාරක බලකාය සහ මාලදිවයින් ආරක්‍ෂක බලකාය සහභාගී විය. ශ්‍රී ලංකා යුද හමුදාව විසින් සංවිධානය කරනු ලබන මෙම ‘දියකාවා යුද අභ්‍යාසය - 2019’  සදහා යුද්ධ හමුදා සාමාජිකයන් 2400ක්, නාවික හමුදා සාමාජිකයන් 400ක්ද,  ගුවන් හමුදා සාමාජිකයන් 200ක්ද, විදෙස් හමුදා සාමාජිකයන් හා නිරීක්ෂකයන් 100කට අධික සංඛ්‍යාවක් මැලේසියාව, මාලදිවයින, නේපාලය, රුසියාව, බංග්ලාදේශය, චීනය, ඉන්දියාව, පාකිස්ථානය, ඉන්දුනීසියාව, නයිජීරියාව සහ සැම්බියාව නියෝජනය කරමින් මේ සදහා සහභාගී වේ."
    },
    {
        "content": "ආරක්ෂක අමාත්‍යාංශ ලේකම් මේජර් ජෙනරාල් (විශ්‍රාමික) කමල් ගුණරත්න මහතා අද (දෙසැම්බර් 09) දින බත්තරමුල්ල ශ්‍රී ජයවර්ධනපුර නව ශ්‍රී ලංකා යුද්ධ හමුදා මූලස්ථානයේ සංචාරයක නිරත විය. නව යුද්ධ හමුදා මූලස්ථානය වෙත පැමිණි ආරක්ෂක ලේකම්වරයා වෙත කඳවුරු මුරය පසුකර යාමක් සහ සම්මාන ආචාර පෙලපාලියක් පිළිගන්වා ගෞරවාචාර පුදකරන ලද අතර යුද්ධ හමුදාධිපති ලුතිනන් ජෙනරාල් ශවේන්ද්‍ර සිල්වා මහතා විසින් ලේකම්තුමන් ඉතා උණුසුම් අයුරින් පිළිගන්නා ලදි.   මෙම සංචාරය ආරක්ෂක ලේකම් ධුරයට පත්වීමෙන් පසු ආරක්ෂක ලේකම්තුමන් යුද හමුදා මූලස්ථානයේ සිදු කරන ලද පළමු නිල සංචාරයයි. එතුමන් විසින් යුද හමුදා මූලස්ථාන අමුත්තන්ගේ පොතේ සමරු සටහනක්ද තබන ලදි. එම අවස්ථාවේදී සමරු තිළිණ හුවමාරුවක් ද සිදුවිය. ඉන් පසුව ලේකම්තුමන් විසින් ආරක්ෂක සේවා මූලස්ථාන සංකීර්ණ ව්‍යාපෘතිය පරීක්ෂා කරන ලදි. එතුමන් විසින් සිදු කෙරෙමින් පවතින වැඩ කටයුතු වල ප්‍රගතිය විමසා ව්‍යාපෘතිය නිම කිරීම කඩිනම් කිරීම සඳහා අවශ්‍ය උපදෙස් ලබා දුන්නේය. අක්කර 77 ක භූමි ප්‍රමාණයකින් යුත් නාවික හා ගුවන් හමුදා මූලස්ථානයන්ගෙන් ද සමන්විත වන නව ඒකාබද්ධ ආරක්ෂක මූලස්ථාන සංකීර්ණයේ මහල් 10කින් සමන්විත වන නව යුද්ධ හමුදා මූලස්ථානය ගොඩනැගිලි අංක 6 සහ 7 හි පිහිටා ඇත.නව යුද්ධ හමුදා මූලස්ථානය නවීන ආරක්ෂක පද්ධතියක්, කාර්යාල කාමර, හෙලිකොප්ටර් ගොඩ බැස්සවීමේ අංගන දෙකක්, නවාතැන් පහසුකම්, රථගාල, ආපන ශාලා සහ භෝජනාගාර, ජනක යන්ත්‍ර, ජල ටැංකි, පුස්තකාල ඇතුළු සියලු පහසුකම්වලින් සමන්විත වේ. 4000කට අධික පිරිසකට කාර්යාල රාජකාරීන් ඉටු කල හැකි ශ්‍රී ලංකාවේ විශාලතම කාර්යාල සංකීර්ණය ලෙස සැලකෙන ඒකාබද්ධ ආරක්ෂක මූලස්ථාන සංකීර්ණයේ ඉදිකිරීම් කටයුතු අවසන් වූ පසු ආරක්ෂක අමාත්‍යංශය, ආරක්ෂක මාණ්ඩලික ප්‍රධානි කාර්යාලය, නාවික හා ගුවන් හමුදා මූලස්ථානය එම ස්ථානයට රැගෙන ඒමට නියමිතය."
    },
    {
        "content": "ආරක්‍ෂක අමාත්‍යංශයේ ලේකම් මේජර් ජෙනරාල් (විශ්‍රාමික) කමල් ගුණරත්න WWV RWP RSP USP ndc psc MPhil මහතා අද (නොවැම්බර් 30) දින ඓතිහාසික කන්ද උඩරට සංචාරයක නිරතවිය. අති උතුම් ශ්‍රී දළදා මාලිගාව වෙත පැමිණි ආරක්‍ෂක ලේකම්තුමන්, දලඳා මාලිගාවෙහි දියවඩන නිළමේ නිලංග දෑල බණ්ඩාර මහතා විසින් පිළිගැනීමෙන් අනතුරුව දන්ත ධාතූන් වහන්සේ වැඳ පුදාගෙන ආගමික වතාවත් සිදුකරන ලදි. අනතුරුව ආරක්‍ෂක ලේකම්තුමන් පිළිවෙලින් අසිගිරි පාර්ශවයේ මහානායක අතිපූජ්‍ය වරකාගොඩ ශ්‍රී ඥානරතන හිමි, මල්වතු පාර්ශවයේ මහානායක අතිපූජ්‍ය තිබ්බටුවාවේ ශ්‍රී සුමංගල හිම් සහ රාමඤ්ඤ නිකායේ මහානායක අතිපූජ්‍ය නාපානේ පේමසිරි හිමි යන නාහිමිවරුන් බැහැදැක ආශිර්වාද ලබාගත්හ. තවද ආරක්ෂක ලේකම්තුමන් ගැටඹේ රාජමහා විහාරයද වැඳපුදා ගන්නා ලදි. නව ආරක්‍ෂක ලේකම්තුමන් නොවැම්බර් 20 වන දින සිය ධුරයෙහි වැඩ භාරගැනීමෙන් පසුව ඓතිහාසික මහනුවර ප්‍රදේශයේ සිදුකරන ලද ප්‍රථම සංචාරය මෙයයි."
    },
    {
        "content": "රජයේ රස පරීක්‍ෂක දෙපාර්තමේන්තුව විසින් සිදුකරන ලද   පරීක්‍ෂණ අනුව පාස්කු ඉරිදා මරාගෙන මැරුණු බෝම්බ කරුවන්ගේ අනන්‍යතාවය අඟහරුවාදා   දින සවස තහවුරු කර ඇති බව පොලිස් මාධ්‍ය ප්‍රකාශක පොලිස් අධිකාරී රුවන් ගුණසේකර මහතා ඊයේ   දින කොල්ලුපිටිය මාධ්‍ය මධ්‍යස්ථානයේ පැවති මාධ්‍ය හමුවකදී අනාවරණය කළේය. ෂැන්ග්‍රී ලා හෝටලයේ සහ සිනමන් ග්‍රෑන්ඩ් හෝටලයේ දී මරාගෙන මැරුණු සොහොයුරන් දෙදෙනා වන මොහොමඩ් ඉබ්‍රාහිම් ඉල්හාම් අහමඩ් සහ මොහමඩ් ඉබ්‍රාහිම් ඉන්ෂාෆ් අහමඩ් යන අයගේ   සාම්පල ඔවුන්ගේ පියා වන ඉබ්‍රාහිම් ගේ   සාම්පල සමග සැසඳෙන බව රජයේ රස පරීක්‍ෂක දෙපාර්තමේන්තුව තහවුරු කර තිබේ. කටුවපිටිය පල්ලියේ මරාගෙන මැරුණු බෝම්බකරු වන අච්චි මොහොම්මදු මොහොම්මදු හස්තුන් ගේ   සාම්පල ඔහුගේ දෙමාපියන්ගේ   සාම්පල වලට ද, කොච්චිකඩේ ශාන්ත අන්තෝනි දේවස්ථානයේ මරාගෙන මැරුණු බෝම්බකරු වන අලවුඩීන් අහමඩ් මූවාත් ගේ   සාම්පල ඔහුගේ දෙමාපියන්ගේ   සාම්පල සමග ද සැසදී ඇත. දෙහිවල ට්‍රොපිකල් ඉන් හෝටලයේ මරාගෙන මැරුණු බෝම්බකරු වන අබ්දුල් ලතීෆ් ජමීල් මොහොමඩ් ගේ   සාම්පල ඔහුගේ භාර්යාවගේ සහ දරුවාගේ  සාම්පල සමග සැසඳී තිබේ. මඩකළපුව පල්ලියේ මරාගෙන මැරුණු බෝම්බකරු වන මොහමඩ් නසාර් මොහොමඩ් අසාත් ගේ   සාම්පල ඔහුගේ මවගේ  සාම්පල සමග සහ කින්ස්බරි හෝටලයේ මරාගෙන මැරුණු බෝම්බකරු වන මොහමඩ් අසාම් මොහොමඩ් මුබාරක්ගේ   සාම්පල ඔහුගේ භාර්යාවගේ හා දරුවාගේ   සාම්පල සමගද සැසඳී ඇත. දෙමටගොඩ, මහවිල උද්‍යානයේ නිවසක සිදුවූ පිපිරීම් දෙක මොහොමඩ් ෆාතිමා ජිෆ්රි විසින් සිදුකරගෙන ඇති බවටත් ඇය ෂැන්ග්‍රී ලා හෝටලයේ දී මරාගෙන මැරුණු බෝම්බකරු වන මොහොමඩ් ඉබ්‍රාහිම් ඉල්හාම් අහමඩ් ගේ බිරිඳ බවටත් තහවුරු වී ඇත. එමෙන්ම මහවිල උද්‍යානයේ නිවසක සිදුවූ පිපිරීමෙන් ජිවිතක්‍ෂයට පත් දරුවන් තිදෙනා ඉල්හාම් සහ ෆාතිමා ජිෆ්රි යන දෙදෙනා ගේ දරුවන් බව ද තහවුරු කර ඇත. ෂැන්ග්‍රී ලා හෝටලයේ මරාගෙන මැරුණු අනෙක් බෝම්බකරු වන මොහමඩ් කාසිම් මොහොමඩ් සහරාන් ගේ   සාම්පල ඔහුගේ බිරිඳ සහ දරුවාගේ   සාම්පල සමග සැසඳෙන බව රජයේ රස පරීක්‍ෂණ දෙපාර්තමේන්තුව මගින් තහවුරු කර ඇති බව පොලිස් මාධ්‍ය ප්‍රකාශකවරයා වැඩිදුරටත් පැවසිය."
    },
    {
        "content": "ශ්‍රී ලංකාවේ ස්විට්සර්ලන්ත තානාපති, අතිගරු හාන්ස්පීටර් මොක් (Mr. Hanspeter Mock) මහතා අද (ඔක්තෝබර් 02) දින ආරක්‍ෂක අමාත්‍යාංශයේ ලේකම් ජෙනරාල් එස්.එච්.එස්. කොට්ටෙගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතා අමාත්‍යංශ පරිශ්‍රයේදී හමුවිය. ආරක්‍ෂක ලේකම්තුමන් සහ ස්විට්සර්ලන්ත තානාපතිතුමන් අතර ද්විපාර්ශ්වීය වැදගත්කමක් සහිත කරුණු සහ අන්‍යෝන්‍ය සුහදත්වය පිළිබඳව සුහද සාකච්ඡාවක්ද  පැවැත්විණි."
    },
    {
        "content": "වන්නි ප්‍රදේශයේ හමුදා භට පිරිස් විසින් සංවිධානය කරන ලද විශේෂ අක්ෂි සායනයකින් දෘශ්‍යාබාධිත සිවිල් වැසියන් 300 කට වැඩි පිරිසකට ප්‍රතිලාභ සැලසිණි. වවුනියාව දිස්ත්‍රික් රෝහලේ අක්‍ෂි විශේෂඥයින්, කාර්මික ශිල්පීන් සහ කාර්ය මණ්ඩලයේ සහභාගිත්වයෙන් පසුගිය සතියේ (සැප්තැම්බර් 13) දින 56 සේනාංක මුලස්ථානයේදී අක්ෂි සායනය පැවැත්විණි. වන්නි ආරක්‍ෂක සේනා මූලස්ථානයේ සමාජ සුභසාධන වැඩසටහනක් ලෙස මෙම අක්ෂි සායනය පැවැත්විණි. මාතර ‘සිංහ සමාජයේ’ සාමාජිකයින්ගේ අනුග්‍රහය මත දෘශ්‍යාබාධිත සිවිල් වැසියන්ට ඇස් කණ්නාඩි පරිත්‍යාග කිරීමද සිදු විය. වන්නි ආරක්‍ෂක සේනා මූලස්ථානයේ අධීක්ෂණය යටතේ ‘කියෝෂිරියු බුඩෝ’ (Kiyoshiru Budo) ආත්මාරක්‍ෂක සටන් කලා පුහුණු වැඩසටහනනේ දෙවන අධියර යටතේ පුහුණුව හදාරන 800 කට වැඩි කණ්ඩායමක්  අනුරාධපුර සඳහිරු සෑයේ සිදුකෙරෙමින් පවතින ඉදිකිරීම් කටයුතු සදහා සහාය දැක්වීය. පුහුණුවන්නන්ගේ ශාරීරික යෝග්‍යතාවය මනා ලෙස පවත්වා ගැනීමටත් ජාතික ව්‍යාපෘතීන් සදහා දායකත්වය ලබා දීම සදහා මෙම වැඩසටහන නිර්මාණය කර ඇත. යුදබිමේදී  දිවි පිදූ විරෝදාර රණවිරුවන් අනුස්මරණය කිරීම සදහා ස්ථූපය ඉදිකෙරේ."
    },
    {
        "content": "අන්තර්ජාතික සංක්‍රමණික සංවිධානයේ (IOM) ශ්‍රී ලංකාවේ සහ මාලදිවයිනේ මෙහෙයුම් ප්‍රධානී සරට් ඩෑෂ් මහතා ආරක්‍ෂක අමාත්‍යංශයේ ලේකම් ජෙනරාල් එස්.එච්.එස්.කෝට්ටෙගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතා අද (ඔක්තෝබර් 01) දින  ආරක්‍ෂක අමාත්‍යාංශ පරිශ්‍රයේදී හමු විය. මෙම හමුවේදී ආරක්‍ෂක ලේකම් සහ අන්තර්ජාතික සංක්‍රමණික සංවිධානයේ මෙහෙයුම් ප්‍රධානී අතර සුහද සකච්චාවක්ද පැවැත්විණි."
    },
    {
        "content": "ආසියානු වෙරළාරක්‍ෂක නියෝජිත ආයතන  ප්‍රධානීන්ගේ 15 වන ඉහළ පෙලේ රැස්වීම (HACGM – HLM)  අද (ඔක්තෝබර් 08) කොළඹදී ආරම්භ විය. ශ්‍රි ලංකා වෙරළ ආරක්ෂක දෙපාර්තුමේන්තුව (SLCG) විසින් සංවිධානය කරන ලද මෙම කලාපීය සමුළුවේ සමාරම්භක සැසිය අද පෙරවරුවේ ගාලු මුවදොර හෝටලයේදී පැවැත්විණි. උත්සවයේ ප්‍රධාන ආරාධිත අමුත්තා ලෙස ආරක්ෂක මාණ්ඩලික ප්‍රධානි අද්මිරාල් රවීන්ද්‍ර විජේගුණරත්න  සහභාගී වූ අතර එම අවස්ථාවට සපැමිණි එතුමන් ශ්‍රි ලංකා වෙරළ ආරක්ෂක දෙපාර්තුමේන්තුවේ අධ්‍යක්ෂ ජෙනරාල් රියර් අද්මිරාල් සමන්ත විමලතුංග මහතා විසින් ඉතා උණුසුම් අයුරින් පිළිගන්නා ලදී. මෙම වසරේ පැවැත්වෙන සමුළුව සදහා වෙරළාරක්‍ෂක ප්‍රධානීන් සහ ඉහළ නිලධාරීන් විශාල පිරිසක් සහභාගී වේ. රටවල් විසි දෙකක (22) සාමාජිකන්ගේ   සහාභාගිත්වයෙන් ආසියානු වෙරළාරක්‍ෂක නියෝජිත ආයතන  ප්‍රධානීන්ගේ සමුළුව පැවැත්වේ, ඕස්ට්‍රේලියාව, බහරේන්, බංග්ලාදේශය, කාම්බෝජය, චීනය, ඉන්දියාව, ඉන්දුනීසියාව, ජපානය, කොරියාව, මැලේසියාව, මාලදිවයින, පාකිස්ථානය, පිලිපීනය, සිංගප්පූරුව, ශ්‍රී ලංකාව, තායිලන්තය, තුර්කිය සහ වියට්නාමය. එහි සහායක සාමාජිකයා ReCAAP තොරතුරු හුවමාරු මධ්‍යස්ථානය (ISC) සහ නිරීක්ෂක සංවිධාන තුනකි එනම්  බාලි ක්‍රියාවලිය, ප්‍රංශය සහ UNODC. ආසියානු වෙරළාරක්‍ෂක නියෝජිත ආයතන ප්‍රධානීන්ගේ සමුළුව වෙරළාරක්ෂක සහ සමුද්‍රීය නීති බලාත්මක කිරීමේ ආයතනවල ඉහළ මට්ටමේ බහුපාර්ශ්වික රැස්වීමක් වන අතර එය සහයෝගීතාවයෙන් හා හවුල්කාරිත්වයෙන් ආසියානු කලාපයේ ආරක්ෂාව සහ සාගර පවිත්‍රතාව සහතික කිරීම වෙනුවෙන් පැවැත්වේ වේ. මෙම කලාපීය සංසදය  2004 වසරේදී ජපානයේ මුලිකත්වයෙන් සාම්ප්‍රදායික හා සාම්ප්‍රදායික නොවන කලාපීය සමුද්‍රීය ප්‍රදේශයන්ට තර්ජනයක් වන පොදු අභියෝගයන්ට එරෙහිව කලාපීය පාර්ශ්වකරුවන් අතර අන්තර් ක්‍රියාකාරිත්වය වැඩි දියුණු කිරීම අරමුණු කරගෙන ආරම්භ කරන ලදි ආසියානු වෙරළාරක්‍ෂක නියෝජිත ආයතන ප්‍රධානීන්ගේ සමුළුව අපේක්ෂිත ආයතනික අරමුණු ලගා කර ගැනීම සඳහා සාමාජික ආයතන වල සහයෝගය සහ ක්‍රියාශීලී උත්සාහයන් අපේක්ෂා කරන කාරනා සතරක් සතුව ඇත; සෙවීම සහ මුදා ගැනීම, පාරිසරික ආරක්ෂාව, මුහුදේ නීතිවිරෝධී ක්‍රියාවන් වැළැක්වීම සහ පාලනය කිරීම සහ හැකියාවන් වර්ධනය කිරීම මගින් පුළුල් පරාසයක් තුල සමුද්‍රීය ගැටළු විසඳීමට පහසුකම් සපයන අතරම තමන්ගේ හැකියාවන් ශක්තිමත් කර ගැනීම සහ සංවර්ධනය කිරීම. ආරක්‍ෂක අමාත්‍යාංශ අතිරේක ලේකම් (ආරක්‍ෂක) අනුරාධ විජේකෝන් මහතා,නාවික හමුදා මාණ්ඩලික ප්‍රධානි රියර් අද්මිරාල් නිශාන්ත උලුගේතැන්න ජ්‍යෙෂ්ඨ නාවික හමුදා සහ වෙරළ ආරක්ෂක දෙපාර්තුමේන්තු නිලධාරීන් මෙම අවස්තාව සදහා සහභාගී විය. මෙම සමුළුව බ්‍රහස්පතින්දා දින  (ඔක්තෝබර් 10) අවසන් වීමට නියමිතය."
    },
    {
        "content": "ත්‍රිකුණාමලය, කින්නියා හි කන්දල්කාඩු ප්‍රදේශයේ දී නීති විරෝධී වැලි ජාවාරමේ නිරතව සිටි පුද්ගලයන් 06 දෙනෙකු ඊයේ   දින නාවික හමුදා භටපිරිස් විසින් අත්අඩංගුවට ගෙන තිබේ. නීති විරෝධී ක්‍රියාකාරකම් සිදු කරන ඕනෑම පුද්ගලයෙකු ඔවුන්ගේ තරාතිරම නොබලා නාවික හමුදාව විසින් අත්අඩංගුවට ගෙන නිතිය ක්‍රියාත්මක කරන බව ඊයේ සවස   කොල්ලුපිටිය මාධ්‍ය මධ්‍යස්ථානයේ පැවති මාධ්‍ය හමුවකදී නාවික හමුදා මාධ්‍ය ප්‍රකාශක ලුතිතන් කමාන්ඩර් ඉසුරු සුරියබණ්ඩාර පවසන ලදී. බදුරලිය පොලිස් කොට්ටාසයේ දික්හේන පාසලේ ආරක්‍ෂක අංශය විසින් ඊයේ   රාත්‍රියේ දී කරන ලද දැනුම්දීමකට අනුව එම පාසල් පරිශ්‍රයේ තිබී ඇති බෝම්බ කිහිපයක් පොලිසිය විසින් සොයාගන්නා ලදී. එම අත්බෝම්බ යුද්ධ හමුදාව විසින් ආරක්‍ෂිතව පුපුරුවා හැර ඇති අතර අදාළ බෝම්බ එම ස්ථානයේ දමාගිය පුද්ගලයා සොයා පොලිස් කණ්ඩායම් දෙකක් පරීක්‍ෂණ ආරම්භ කර ඇති බව ඊයේ  සවස පැවති පුවත්පත් සාකච්ඡාවේ දී පොලිස් මාධ්‍ය ප්‍රකාශක පොලිස් අධිකාරී රුවන් ගුණසේකර මහතා සඳහන් කළේය. පටු අරමුණු ඉටුකරගැනීම සඳහා පොදු ජනතාව අතර අසමගිය ඇතිවන ආකාරයේ කටයුතු කරන පුද්ගලයෙකු හෝ කණ්ඩායමක් සිදුකරන ක්‍රියා හේතුවෙන් නොසන්සුන්කාරිව නොහැසිරෙන ලෙසත්, ඉතා ඉවසීමෙන් කටයුතු කරන ලෙසත් මහජනතාවගෙන් ඉල්ලා සිටි. පාස්කු ඉරිදා සිද්ධියට සම්භන්ධ තවත් පුද්ගලයන් 5 දෙනෙකු හොරොව්පතාන පොලිසිය විසින් අත්අඩංගුවට ගත බවත් ඔවුන් වැඩිදුර පරීක්‍ෂණ කටයුතු සඳහා පොලිස් ස්ථානය තුල රඳවාගෙන සිටින බවත් පොලිස් මාධ්‍ය ප්‍රකාශකවරයා වැඩිදුරටත් පැවසීය. පාස්කු ඉරිදා බෝම්බ ප්‍රහාරයට සම්බන්ධව අත්අඩංගුවට ගෙන අපරාධ පරීක්‍ෂණ දෙපාර්තමේන්තුව භාරයේ සහ ත්‍රස්ත විමර්ශන කොට්ඨාශයේ රඳවාගෙන සිටින සැකකරුවන් සතු රුපියල් මිලියන 134 ක පමණ මුදලක් සහිත බැංකු ගිණුම් 41 ක් මේ වනවිට හඳුනාගෙන ඇති අතර අදාළ ගිණුම් ඉදිරි පරීක්‍ෂණ කටයුතු සඳහා අත්හිටුවීමට කටයුතු කර ඇත. මීට අමතරව සැකකරුවන් සන්තකයේ තිබී රුපියල් කෝටි 14 ක්ද අපරාධ පරීක්‍ෂණ දෙපාර්තමේන්තුව භාරයට ගෙන ඇති අතර ඔවුන් සතු රුපියල් බිලියන 7 ක් වටිනා නිශ්චල සහ චංචල දේපළ පිළිබඳව ද මේ වනවිට පරීක්‍ෂණ කටයුතු සිදුවන බව පොලිස් මාධ්‍ය ප්‍රකාශකවරයා සඳහන් කළේය."
    },
    {
        "content": "ත්‍රස්තවාදීන්   දෙනෙකු රැගත් බෝට්ටුවක් ශ්‍රී ලංකාවේ සිට ඉන්දියාවේ ලක්ශාදීප් දිවයින වෙත පලාගිය බවට ඉන්දියානු මාධ්‍ය වාර්තා පළකර තිබුනත්, අදාළ තොරතුර පිළිබඳව ශ්‍රී ලංකා නාවික හමුදාව මේ වනතෙක් නිල වශයෙන් දැනුවත් කර නොමැති බවත්, ඒ කෙසේ වුවද අදාළ ප්‍රදේශය ආශ්‍රිතව සේවයේ නියුතු නැව්,යාත්‍රා සහ බෝට්ටු මෙන්ම නාවික හමුදා අනුකාණ්ඩ ද සෝදිසියෙන් සිටින ලෙස දැනුවත් කර ඇති බවත් යම් තොරතුරක් හෝ සැකකටයුතු යමක් හමුවුවහොත් ඒ පිළිබඳව නාවික හමුදාව තදින් ක්‍රියාත්මක වන බව නාවික හමුදා මාධ්‍ය ප්‍රකාශක ලූතිනන් කමාන්ඩර් ඉසුරු සූරියබණ්ඩාර ඊයේ   සවස කොල්ලුපිටිය මාධ්‍ය මධ්‍යස්ථානයේ පැවති මාධ්‍ය හමුවකදී පැවසීය. කුරුණෑගල පොලීසිය විසින් සිය වත්කම් පිලිබඳ ප්‍රශ්නයක් හේතුවෙන් අත්අඩංගුවට ගත් කුරුණෑගල රෝහලේ වෛද්‍යවරයෙකු වන සේගු සියාබ්දීන් මොහොමඩ් සාෆි යන අය වැඩිදුර පරීක්‍ෂණ කටයුතු සඳහා අපරාධ පරීක්‍ෂණ දෙපාර්තමේන්තුව වෙත භාර දී ඇති අතර ඔහු සිදුකරන ලද සිසේරියන් සැත්කම් වලදී තමන්ව අනවසරයෙන් වඳ භාවයට පත්කිරීම පිළිබඳව යම් පැමිණිල්ලක් කිරීමට ඇත්නම් ඒ පිළිබඳව අපරාධ පරීක්‍ෂණ දෙපාර්තමේන්තුවට පැමිණිලි කළ හැකි බව පොලිස් මාධ්‍ය ප්‍රකාශක පොලිස් අධිකාරී රුවන් ගුණසේකර මහතා ඊයේ  සවස පැවති මාධ්‍ය හමුවේ දී පැවසීය. අමාත්‍ය රිෂාඩ් බදියුදීන් මහතා සහ නැගෙනහිර පළාත් ආණ්ඩුකාර එම් එල් ඒ එම් හිස්බුල්ලා මහතා ට එරෙහිව ලැබී ඇති පැමිණිලි දෙකක් විමර්ශන කටයුතු සඳහා අපරාධ පරීක්‍ෂණ දෙපාර්තමේන්තුව වෙත භාරදුන් බව පොලිස් මාධ්‍ය ප්‍රකාශකවරයා සඳහන් කළේය."
    },
    {
        "content": "තව්හීඩ් ජමාත් සංවිධානයට සම්බන්ධ වෛද්‍යවරයකු විසින් සිසේරියන් සැත්කම් සිදුකරන අතරතුර සිංහල කතුන් 4000 කගේ පමණ වඳ සැත්කම් සිදුකර ඇති බවත්, ඒ පිළිබඳව සාක්‍ෂි ලැබී ඇති බවත්, එම වෛද්‍යවරයා අත්අඩංගුවට ගැනීම සඳහා පරීක්‍ෂණ ආරම්භ කර ඇති බවත් සඳහන් පුවතක් ඊයේ  ජාතික පුවත්පතක මුල් පිටුවේ පලවිය. මෙම වෛද්‍යවරයා විසින් සැත්කම් 7000 කට අධික ප්‍රමාණයක් සිදුකර ඇති බවද එම වාර්තාවේ සඳහන්. මේ පිළිබඳව අදහස් දක්වමින් පොලිස් මාධ්‍ය ප්‍රකාශක පොලිස් අධිකාරී රුවන් ගුණසේකර මහතා, අපරාධ පරීක්‍ෂණ දෙපාර්තමේන්තුව හෝ වෙනත් විශේෂ පොලිස් කණ්ඩායම් විසින් එවැනි කිසිඳු විමර්ශනයක් සිදුකර නොමැති බව සඳහන් කළේය. තවද එවැනි පැමිණිලි කිසිවක් පොලිසිය වෙත ලැබී නොමැති බවද ඔහු සඳහන් කළේය. ඊයේ   සවස කොල්ලුපිටිය මාධ්‍ය මධ්‍යස්ථානයේ පැවති මාධ්‍ය හමුවකදී ඔහු මෙම අදහස් ප්‍රකාශ කළේය. මෙම ප්‍රවෘත්තිය සම්බන්ධයෙන් පොලීසිය වෙතින් කිසිදු විමසීමක් සිදුකර නොමැති බවත් අදාළ පුවත්පත සහ එම පුවත සැපයු මාධ්‍යවේදියාත් මෙහි වගකීම සම්පුර්ණයෙන්ම බාරගත යුතු බව පොලිස් මාධ්‍ය ප්‍රකාශකවරයා පැවසීය. කුරුණෑගල ප්‍රදේශයේ වෛද්‍යවරයෙකු සතුව ඇති විශාල මුදලක් සම්බන්ධයෙන් පරීක්‍ෂණයක් මේ වනවිට පැවැත්වෙන බවත් මව්වරුන් හට වඳ සැත්කම් කිරීම සම්බන්ධයෙන් ඔහුට එරෙහිව කිසිඳු පැමිණිල්ලක් ලැබී නොමැති බවත් ඔහු සඳහන් කළේය. මෙම පුවත්පත් වාර්තාව සම්බන්ධයෙන් පරීක්‍ෂණ පැවැත්වීම සඳහා වැඩබලන පොලිස්පතිතුමන් විසින් අපරාධ පරීක්‍ෂණ දෙපාර්තමේන්තුවට නියෝග කර ඇති බවත් පොලිස් මාධ්‍ය ප්‍රකාශකවරයා සඳහන් කළේය. අකුරැස්ස, ඌරුමුත්ත ප්‍රදේශයේ දී බදාදා   දින සවස සිදුකළ නීතිවිරෝධී මත්පැන් පොලක් වැටලීමකදී සිදු වූ වෙඩි තැබීමකින් අකුරැස්ස පොලිසියට අනුයුක්ත පොලිස් කොස්තාපල්වරයෙකු මියගොස් තිබේ. මෙම වෙඩි තැබීමේ සිද්ධියට සම්බන්ධ සැකකරු පොලිසිය විසින් හඳුනාගෙන ඇති අතර, සැකකරු සහ අවිය අත්අඩංගුවට ගැනීමට විමර්ශන ආරම්භ කර ඇත. මියගිය පොලිස් නිලධාරියා වයස අවුරුදු 35 ක් වන කසුන් සම්පත් නම් වන අතර, ඔහු විවාහක දරුවන් දෙදෙනෙකුගේ පියෙකු වන බවද පොලිස් මාධ්‍ය ප්‍රකාශකවරයා වැඩිදුරටත් සඳහන් කළේය"
    },
    {
        "content": "මරාගෙන මැරුණු බෝම්බකරුවෙකු වූ සහරාන් ගේ කල්මුනේ සම්බන්ධිකාරක ලෙස කටයුතු කල අයෙකු මීට දින කිහිපයකට පෙර පොලීසිය විසින් අත්අඩංගුවට ගෙන තිබේ. ෂාහුල් හමීඩ් හමිස් මොහොමඩ් නොහොත් කල්මුනේ සියාම් නොහොත් හෙවත් අබු හසන් නමැත්තා පසුගිය   වනදා අත්අඩංගුවට ගෙන ඇත. සිකුරාදා   සවස කොල්ලුපිටිය මාධ්‍ය මධ්‍යස්ථානයේ පැවති මාධ්‍ය හමුවකදී පොලිස් මාධ්‍ය ප්‍රකාශක පොලිස් අධිකාරී රුවන් ගුණසේකර මහතා මේ බව අනාවරණය කළේය. කල්මුණේ ප්‍රදේශයේ ත්‍රස්තවාදීන් විසින් භාවිතා කල ආරක්ෂිත නිවෙස් සපයා දී ඇත්තේ මෙම පුද්ගලයා විසින් බවට ආරක්ෂක අංශ විසින් සිදුකරන ලද පරීක්ෂණවලින් අනාවරණය වී තිබේ. සමන්තුරේ ප්‍රදේශයේ නිවසක බෝම්බ පුපුරවා ගනිමින් ත්‍රස්තවාදීන් පිරිසක් මියයන ලද්දේ ද මොහු විසින් සපයා තිබු ආරක්‍ෂිත නිවසකයි. සමන්තුරේ සෙන්නල් ග්‍රාමයේ පිහිටි නිවසක් ද, නින්දවූර් සහ අටලච්චේනයි හි පිහිටි තවත් නිවාස දෙකක්ද මොහු විසින් ත්‍රස්තවාදීන්ට සපයාදුන් නිවාස ලෙස හදුනාගෙන ඇත. මේ අතර, සිකුරාදා    ) දින පාලමුනායි කලපුවේ තිබී ලැප්ටොප් පරිගණකයක් සොයාගෙන තිබේ. මේ ලැප්ටොප් පරිගණකය සහරාන් විසින් භාවිතා කර ඇති බවට සැක කෙරේ. මේ පිළිබඳව බලධාරින් විසින් පරීක්ෂණ සිදුකරනු ලබයි."
    },
    {
        "content": "දැනට ඇප මත මුදා හරින ලද වැල්ලම්පිටිය තඹ කර්මාන්ත ශාලාවේ සේවකයින් නව දෙනෙකු සම්බන්ධයෙන් වැඩිදුර විමර්ශන කටයුතු ත්‍රස්ත විමර්ශන කොට්ඨාශය වෙත ලබා දීමට කටයුතු කර ඇත. මේ සම්බන්ධයෙන් ත්‍රස්ත විමර්ශන කොට්ඨාශය විසින් සඳුදා  කොළඹ මහේස්ත්‍රාත් අධිකරණය වෙත වාර්තාවක් ඉදිරිපත් කර ඇති අතර, අදාළ සැකකරුවන් 9 දෙනාගෙන් වැඩිදුර ප්‍රශ්න කිරීම සඳහා අවශ්‍ය අනුමැතිය ලබාගෙන ඇත. මේ සම්බන්ධයෙන් අත්අඩංගුවට ගෙන රක්‍ෂිත බන්ධනාගාර ගතකර සිටින අනෙක් සැකකරු ලබන 10 වැනිදා   දක්වා තවදුරටත් රක්‍ෂිත බන්ධනාගාර ගතකරන ලද බැව් පොලිස් මාධ්‍ය ප්‍රකාශක පොලිස් අධිකාරී රුවන් ගුණසේකර අද   පස්වරුවේ කොල්ලුපිටිය මාධ්‍ය මධ්‍යස්ථානයේ පැවති මාධ්‍ය හමුවකදී සඳහන් කළේය. සමාජ මාධ්‍ය තුලින් ජනතාව අතර අසමගිය හා ද්වේශය ඇති කිරීම සඳහා ඉතා පැරණි සිදුවීම් වර්තමාන සිදුවීම් ලෙස භාවිතා කිරීම සම්බන්ධයෙන් සිද්ධීන් ගණනාවක් වාර්තා වී ඇති බැවින් ඒවා භාවිතා කිරීමේදී ඉතා බුද්ධිමත්ව කටයුතු කරන ලෙස පොලිස් මාධ්‍ය ප්‍රකාශකවරයා ඉල්ලා සිටියේය. සමාජ මාධ්‍ය භාවිතා කරන විට ජනතාව වඩා දැනුවත්ව එය සිදුකල යුතු බව ද ඔහු වැඩිදුරටත් ඉල්ලා සිටියේය. බදුරලිය, දික්හේන ප්‍රදේශයේ පාසලක තිබු අත්බෝම්බ පාර්සලය සම්බන්ධයෙන් අත්අඩංගුවට ගත් සැකකරු කොළඹ අපරාධ කොට්ඨාශය විසින් රඳවාගෙන වැඩිදුර ප්‍රශ්න කිරීම් සිදුකරනු ලබයි. එම ප්‍රදේශයේ සිදුකළ සෝදිසි මෙහෙයුමක දී අදාළ සැකකරුගේ සොහොයුරෙකු වන පවිත්‍ර පුෂ්පකුමාර නමැති අය සන්තකයේ තිබී පුපුරන ද්‍රව්‍ය ග්‍රෑම්   ක් සොයාගෙන ඇති අතර, වැඩිදුර විමර්ශන කටයුතු සඳහා ඔහු අත්අඩංගුවට ගෙන තිබේ. මේ වනවිට ඔහු රක්ෂිත බන්ධනාගාර ගත කර ඇත. ලද තොරතුරක් අනුව ඉරිදා සවස   මීගමුව අඟුරුකාරමුල්ල ප්‍රදේශයේ නිවසක් වැටලූ මිගමුව පොලීසිය විසින් එහි තිබී ඉතා අඩු මුදලකට ආනයනය කරන ලද ඉතා පහත තත්ත්වයේ කල් ඉකුත් වූ රුපලාවන්‍ය ආලේපන තොගයක් අත්අඩංගුවට ගෙන ඇත. සිදුකරන ලද පරීක්‍ෂණ වලින් තහවුරු වුයේ මෙම භාණ්ඩ තොගයේ පැරණි ඇසුරුම් දවටන ඉවත්කර නව දවටන යටතේ වෙළඳ පොලට නිකුත්කිරීම සඳහා සුදානමක් තිබු බවයි. මේ සම්බන්ධයෙන් සැකකරුවන් දෙදෙනෙකු අත්අඩංගුවට ගෙන තිබේ. නාවික හමුදාව වෙත මෙතෙක් නිල වශයෙන් දැනුම් දී නොතිබුන ද, ඉන්දියානු පුවත්පත්වල පළවූ වාර්තාවකට අනුව ශ්‍රී ලංකාවේ සිට ඉන්දියාවේ ලක්ශාදීප් දුපත වෙත අයිඑස්අයිඑස් ත්‍රස්තවාදීන් 15 දෙනෙකු ඇතුළුවීමට උත්සාහ දරන බවට ලැබුණු තහවුරු නොකරන ලද තොරතුර හේතුවෙන් එම ප්‍රදේශයේ රාජකාරියේ නියුතු සියලුම නාවික හමුදා නැව්, යාත්‍රා, බෝට්ටු සහ අනු කණ්ඩ දැනුවත්කර ආරක්‍ෂාව තරකර ඇති බව නාවික හමුදා මාධ්‍ය ප්‍රකාශක ලුතිනන් කමාන්ඩර් ඉසුරු සූරියබණ්ඩාර මාධ්‍ය හමුවක දී ප්‍රකාශ කළේය. පාස්කු ඉරිදා බෝම්බ ප්‍රහාරයෙන් පසු නාවික හමුදාව විසින් විශේෂ ආරක්‍ෂක විධිවිධාන දියත් කර ඇති බව ඔහු නැවත අවධාරණය කළේය. නීති විරෝධී ක්‍රියාකාරකම් වලක්වා ගැනීම සඳහා මෙම ආරක්ෂක පියවර ඉතා සාර්ථක වී ඇත. මෑත කාලය තුල නීති විරෝධි මත්ද්‍රව්‍ය විශාල ප්‍රමාණයක් අත්අඩංගුවට ගැනීමට නාවික හමුදාව සමත්වී ඇති අතර පසුගිය සිකුරාදා දකුණේ මුහුදු වෙරළේ සිට නාවික සැතපුම් 715 ක් ගැඹුරු මුහුදේ දී නීති විරෝධී සංක්‍රමණිකයින් පිරිසක් අත්අඩංගුවට ගැනීමට ද නාවික හමුදාව සමත්වී ඇත. මෙම යාත්‍රාව ශ්‍රී ලංකාවේ සිට කිලෝමීටර් 3000 ක් පමණ දුරක දී ඔස්ට්‍රේලියාව දෙසට යාත්‍රා කරමින් සිට ඇති අතර එහි සිටි සංක්‍රමණිකයන් 41 දෙනෙකු අත්අඩංගුවට ගැනීමට නාවික හමුදාවට හැකි විය. නාවික හමුදාව පැය 24 පුරාම ආරක්‍ෂක මෙහෙයුම් කටයුතු සිදුකරන බව නාවික හමුදා මාධ්‍ය ප්‍රකාශකවරයා වැඩිදුරටත් සඳහන් කළේය. මේ අතර, නාවික හමුදා භටපිරිස් විසින් මට්ටක්කුලිය ප්‍රදේශයේ සිදුකළ සෝදිසි මෙහෙයුමකදී මට්ටක්කුලිය පාලම යට තිබී අතහැර දමන ලද ඩ්‍රෝන යානාවක් සොයාගෙන ඇත. මේ සම්බන්ධයෙන් වැඩිදුර පරීක්‍ෂණ කටයුතු සිදුකරනු ලබයි."
    },
    {
        "content": "ජුලි මස   වන දින සිරස රූපවාහිනි රාත්‍රි   පුවත් විකාශය මඟින්, ඇමරිකාවේ වෙස්ටන් ග්ලෝබල් එයාර් ලයින් නැමති භාණ්ඩ ප්‍රවාහන ගුවන් සමාගමට අයත් මැක්ඩොනල් ඩග්ලස් 11 වර්ගයේ භාණ්ඩ ප්‍රවාහන ගුවන් යානය   ජුලි මස   වන දින උදෑසන   පමණ බණ්ඩාරනායක ජාත්‍යන්තර ගුවන් තොටුපල වෙත පැමිණීම වාර්තා කරන ලදි. එම ප්‍රවෘත්තිය සැබඳිව ප්‍රවෘත්ති විකාශනයෙන් සිදුකරන ලද විග්‍රහය මඟින් සැබෑතත්වය ඉක්මවා වැරදි අදහසක් ජනතාව තුළ ඇතිවිය හැකි බැව් නිරීක්‍ෂණ වූ බැවින්, උක්ත ගුවන් යානය සම්බන්ධව සිවිල් ගුවන් සේවා අධිකාරිය වෙතින් අප විසින් තොරතුරු විමසන ලද අතර, පහත සඳහන් තොරතුරු අනාවරණය විය. මැක්ඩොනල් ඩග්ලස්  යන ගුවන් යානය භාණ්ඩ ප්‍රවාහනය කරන ගුවන් යානයකි. එය සාමාන්‍ය ගුවන් යානාවක් අනුගමනය කරන ක්‍රියාපටිපාටිය අනුගමනය කරමින් පූර්ව අනුමැතිය සහිතව ශ්‍රී ලංකාවට පැමිණ ඇත. මෙම යානයේ කාර්යය මණ්ඩලයේ විස්තර ඇතුළු සියළු අවශ්‍ය අනෙකුත් විස්තරයන් සිවිල් ගුවන් සේවා අධිකාරිය වෙත ඉදිරිපත්කර ඇති අතර, එය නියමිත ගුවන් මාර්ගයේ ගමන් කරන අතරතුර අවශ්‍ය භාණ්ඩ හා සේවාවන් ලබාගැනීම සඳහා බණ්ඩාරනායක ජාත්‍යන්තර ගුවන් තොටුපලෙහි ගොඩබා ඇත. තවද මෙම ගුවන් යානය   ජුලි මස  වන දින පෙ:ව   ට ෆුජයිරා ජාත්‍යන්තර ගුවන් තොටුපල වෙත පිටත්ව ගොස් ඇත"
    },
    {
        "content": "පාස්කු ඉරිදා බෝම්බ ප්‍රහාරය   සහ වයඹ පළාතේ හා තවත් ප්‍රදේශ කිහිපයක සිදුවූ ප්‍රචණ්ඩ ක්‍රියා හේතුවෙන් මේ වනවිට අත්අඩංගුවට ගෙන ඇති සැකකරුවන් සංඛ්‍යාව 2,289 කි. මේ අතර සිංහල ජාතිකයින් 330 ක් ද, දෙමල ජාතිකයින් 139 ක් ද මුස්ලිම් ජාතිකයින් 1820 ක් ද සිටින බව පොලිස් මාධ්‍ය ප්‍රකාශක පොලිස් අධිකාරී රුවන් ගුණසේකර මහතා විසින් කොල්ලුපිටිය මාධ්‍ය මධ්‍යස්ථානයේ ඊයේ  සවස පැවති මාධ්‍ය හමුවකදී ප්‍රකාශ කළේය. අත්අඩංගුවට ගත් සැකකරුවන් අතුරින් 423 දෙනෙකු මේ වනවිට රක්‍ෂිත බන්ධනාගාර ගත කර ඇති අතර තවත් සැකකරුවන් 211 දෙනෙකු වැඩිදුර ප්‍රශ්න කිරීම් සඳහා තවමත් පොලිස් අත්අඩංගුවේ පසුවෙති. මෙම සැකකරුවන් 211 දෙනා අතුරින් 68 දෙනෙකු අපරාධ පරීක්‍ෂණ දෙපාර්තමේන්තුව යටතේද 26 දෙනෙකු ත්‍රස්ත විමර්ශන කොට්ඨාශය යටතේ ද අත්අඩංගුවේ පසුවෙති. සැකකරුවන් 1655 දෙනෙකුට අදාල මහේස්ත්‍රාත් අධිකරණ සහ පොලිස් ස්ථානවලින් ඇප ලබා දී තිබේ. මේ අතුරින් සැකකරුවන් 575 දෙනෙකු ත්‍රස්තවාදය වැළැක්වීමේ පනත යටතේ ද, සැකකරුවන් 213 දෙනෙකු හදිසි නීති රෙගුලාසි යටතේ ද අත්අඩංගුවට ගෙන තිබේ. මේ අතර සිවිල් හා දේශපාලන අයිතීවාසිකම් පිළිබඳ ජාත්‍යන්තර සම්මුතිය යටතේ සැකකරුවන් 72 දෙනෙකු අත්අඩංගුවට ගෙන තිබේ. තවද සාමාන්‍ය නීතිය යටතේ සැකකරුවන් 1429 දෙනෙකු අත්අඩංගුවට ගෙන ඇති බව පොලිස් මාධ්‍ය ප්‍රකාශකවරයා වැඩිදුරටත් පැවසීය. ගොතටුව පොලිස් වසමේ මුල්ලවත්ත පාරේ දී ඉරිදා සවස පුද්ගලයෙකු වෙඩි තබා ඝාතනය කර තිබේ. මියගිය පුද්ගලයා 40 හැවිරිදි පත්තිනිගේ තුෂාරා වෛශාන්ත ලෙස හඳුනාගෙන ඇත. මෙම වෙඩි තැබීම සංවිධානාත්මක අපරාධ කණ්ඩායම් දෙකක් අතර ඇතිවූ ආරවුලක් නිසා සිදුවූවක් බවට පරීක්‍ෂණවලදී අනාවරණය වී තිබේ. සැකකරුවන් අත්අඩංගුවට ගැනීම සඳහා පොලීසිය විසින් වැඩිදුර පරීක්‍ෂණ පවත්වන බව පොලිස් මාධ්‍ය ප්‍රකාශකවරයා වැඩිදුරටත් සඳහන් කළේය."
    },
    {
        "content": "අන්‍යෝන්‍ය විශ්වාසය සහ ගරුත්වය මත දෙරටේ සබඳතා ශක්තිමත් කර ගැනීමට නායකයෝ එකඟ වෙති. ජනාධිපති ගරු මෛත්‍රීපාල සිරිසේන මැතිතුමාගේ විශේෂ ආරාධනය පරිදි දිවයිනට පැමිණි ඉන්දීය අග්‍රාමාත්‍ය නරේන්ද්‍ර මෝදි මහතා සහ ජනාධිපතිතුමා අතර නිල හමුව අද (09) දහවල් ජනාධිපති කාර්යාලයේ දී සිදු විය. ජනාධිපති කාර්යාලය වෙත පැමිණි ඉන්දීය අග්‍රාමාත්‍යවරයා ජනාධිපති ගරු මෛත්‍රීපාල සිරිසේන මැතිතුමා විසින් ඉතා උණුසුම් අයුරින් පිළිගන්නා ලදී. ආචාර වෙඩිමුර සහිත හමුදා උත්තමාචාර පිළිගන්වමින් මහත් හරසරින් මෙම පිළිගැනීම සිදු විය. දෙවන වරටත් ඉන්දීය අග්‍රාමාත්‍ය ධූරයේ දිවුරුම් දුන් නරේන්ද්‍ර මෝදි මහතා ඉන් අනතුරුව පළමු රාජ්‍ය තාන්ත්‍රික හමුවට එක් වූයේ ද ජනාධිපති ගරු මෛත්‍රීපාල සිරිසේන මැතිතුමා සමඟ වන අතර එම හමුවේ දී ජනාධිපතිතුමා විසින් ඉන්දීය අග්‍රාමාත්‍යවරයා වෙත මෙම නිල ආරාධනය පිළිගන්වනු ලැබීය. එමෙන්ම පාස්කු ඉරිදා එල්ල වූ බෝම්බ ප්‍රහාර මාලාවෙන් අනතුරුව ශ්‍රී ලංකාවේ සංචාරය කරන පළමු විදේශීය රාජ්‍ය නායකයා වන්නේ ද ඉන්දීය අග්‍රාමාත්‍යවරයා යි. ජනාධිපති කාර්යාලයේ පැවති අභිමානවත් පිළිගැනීමේ උත්සවයෙන් අනතුරුව ජනාධිපති මන්දිරය වෙත පැමිණි නායක දෙපළ එහි දී සාකච්ඡාවලට එක් වූහ. ත්‍රස්ත ප්‍රහාරයකට ලක්ව රට තුළ නොසන්සුකාරී තත්ත්වයක් මතුව ඇති අවස්ථාවක තම රටට පැමිණ ලෝකයට ලබාදුන් පණිවිඩය පිළිබඳ මෙහි දී පළමුව ජනාධිපතිතුමා ඉන්දීය අග්‍රාමාත්‍යවරයා වෙත සිය ස්තූතිය පිරිනැමීය. ජනාධිපතිතුමා පෙන්වා දුන්නේ අසල්වාසී මිත්‍ර රාජ්‍යයන් ලෙස ශ්‍රී ලංකාව සහ ඉන්දියාව අතර ඇති ශක්තිමත් සහ විශ්වසනීය සබඳතාවය ඉන්දීය අග්‍රාමාත්‍යවරයාගේ මෙම සංචාරයෙන් වඩාත් පිළිබිඹු වන බවයි. එමෙන්ම ඉන්දීය අග්‍රාමාත්‍ය නරේන්ද්‍ර මෝදි මහතාගේ මෙම සංචාරය ශ්‍රී ලංකාවේ ආර්ථික, වෙළෙඳ මෙන්ම සංචාරක ක්ෂේත්‍රවල උන්නතියට වඩා යහපත් තත්ත්වයක් වනු ඇති බව ද ජනාධිපතිතුමා සඳහන් කළේය. ඉන්දීය අග්‍රාමාත්‍ය නරේන්ද්‍ර මෝදි මහතා මෙහි දී සඳහන් කළේ සහෝදර සහ මිත්‍ර රාජ්‍යයන් වල යුතුකම වන්නේ අසීරු අවස්ථාවල අත නොහැර එකිනෙකාට උපකාර කර ගැනීම බවයි. ශ්‍රී ලංකාවට පැමිණෙන ලෙස තමන්ට සිදු කළ ආරාධනය පිළිගත්තේ මහත් සතුටින් බව පැවසූ නරේන්ද්‍ර මෝදි මහතා ඉන්දියාව ශ්‍රී ලංකාව කෙරෙහි තබා ඇති විශ්වාසය ඉදිරියට ද එලෙසම බව කියා සිටියේය. එමෙන්ම සියලු පාර්ශ්වයන්ගේ සහය ඇතිව සියලු ජන කොටස් වෙනුවෙන් යුතුකම් ඉටු කරමින් ජනාධිපති ගරු මෛත්‍රීපාල සිරිසේන මැතිතුමා රට තුළ ගෙන යන වැඩපිළිවෙළ පිළිබඳව ද නරේන්ද්‍ර මෝදි මහතා සිය සතුට පළ කළේය. දෙරට අතර ද්විපාර්ශ්වික සබඳතා තවදුරටත් ඉහළ නංවාගැනීම සහ කලාපීය ආරක්ෂාව මෙන්ම සාමය සහ ස්ථාවරත්වය පිළිබඳව ද නායක දෙපළ අතර සාකච්ඡා වූහ. ශ්‍රී ලංකාව සහ ඉන්දියාව යන දෙරටම ත්‍රස්ත ප්‍රහාරවලට ලක් වූ රටවල් වන අතර කුමන අන්දමේ හෝ ත්‍රස්ත ප්‍රහාරයක් තරයේ හෙළා දකින බව අවධාරණය කළ නායකයෝ ත්‍රස්තවාදය දුරලීම සඳහා ජාත්‍යන්තර සහයෝගීතාව වැඩිදියුණු කළයුතු බවට ද එකඟ වූහ. ඉන්දියාව සහ ශ්‍රී ලංකාව අතර පවතින දීර්ඝකාලීන ගැඹුරු මිත්‍රත්වය පදනම් වී ඇත්තේ අන්‍යෝන්‍ය විශ්වාසය, අන්‍යෝන්‍ය ගරුත්වය සහ එකිනෙකාට සහය දැක්වීමේ ප්‍රතිපත්තිය මත බව ද මෙහිදී සඳහන් කෙරිණි. දෙරට අතර එම සුවිශේෂී සහ සබඳතාවය ඉදිරියේ දී තවදුරටත් ශක්තිමත් කර ගැනීමට නායකයෝ එකඟ වූහ. තමන් වෙත දැක්වූ උණුසුම් පිළිගැනීම සහ සත්කාර පිළිබඳ ජනාධිපතිතුමා වෙතත් ශ්‍රී ලංකා රජය සහ ජනතාව වෙතත් සිය ස්තූතිය පුද කිරීමට ද ඉන්දීය අග්‍රාමාත්‍යවරයා මෙහිදී කටයුතු කළේය. මේ අතර මෙම සංචාරය සනිටුහන් කරමින් ජනාධිපති මන්දිර පරිශ්‍රයේ පැළයක් රෝපණය කිරීමට ද නායක දෙපළ එක් වූහ. ඉන්දීය අග්‍රාමාත්‍යවරයාගේ මෙම සංචාරය සිහිපත් කරමින් අද දින නායක දෙපළ ලබාගත් ඡායාරූපයක් සහ පසුගියදා ඉන්දීය අග්‍රාමාත්‍යවරයාගේ පදවි ප්‍රාප්ති උලෙළේ දී ලබාගත් විශේෂ ඡායාරූපයක් මෙහිදී ජනාධිපතිතුමා විසින් ඉන්දීය අග්‍රාමාත්‍යවරයා වෙත පිළිගැන්වීය.  ජනාධිපති මාධ්‍ය ඒකකය"
    },
    {
        "content": "නෙදර්ලන්තයේ “ඉන්ඩොවින් බොක්ස් කප් 2019 ” බොක්සිං ශූරතාවලිය සදහා සහභාගී වූ  ශ්‍රී ලංකා පොලීස් ක්‍රීඩකයින් රිදී සහ ලෝකඩ පදක්කම් දිනාගැනීමට සමත් විය. ඉන්ඩොවින් බොක්ස් කප් ශූරතාවලිය නෙදර්ලන්තයේ පැවැත්වෙන ප්‍රමුඛතම ඔලිම්පික් බොක්සිං ශූරතාවලියක් වන අතර මෙවර ඔක්තෝබර් 17 දින සිට 20 දින දක්වා ඓතිහාසික වෙන්ඩර්වර්ක් එයින්ධුවන් හෝටල් බොක්සිං කවයේදී පැවැත්විණි. කිලෝ ග්‍රෑම් 63 බර පන්තියෙන් කරඟ වැදුනු පොලිස් කොස්තාපල් වීරසිංහ ලෝකඩ පදක්කමක් සහ කිලෝ ග්‍රෑම් 75 බර පන්තියෙන් කරඟ වැදුනු පූර්ණිමා ජයසූරිය රිදී පදක්කමක් දිනා ගැනීමට සමත් විය. ඉන්ඩොවින් බොක්ස් කප් ශූරතාවලිය ලන්දේසි බොක්සිං සංගමයේ සහ AIBA හි අධීක්ෂණය යටතේ Noble Art of Boxing Foundation විසින් සංවිධානය කර ඇති අතර පිරිමි සහ කාන්තා සියලු බර පන්තිවල ප්‍රමුඛතම බොක්සිං ක්‍රීඩකයින් සඳහා විවෘත වේ."
    },
    {
        "content": "ආසියාවේ අන්තර් ක්‍රියා හා විශ්වාසය ගොඩනැංවීමේ පියවර පිළිබඳ   වන සමුළුව  සදහා සහභාගීවීමට ජනාධිපති ගරු මෛත්‍රිපාල සිරිසේන මැතිතුමා අද   පෙරවරුවේ තජිකිස්ථානය බලා පිටත්ව ගියේය. ආසියාවේ අන්තර් ක්‍රියා හා විශ්වාසය ගොඩනැංවීමේ පියවර පිළිබඳ සමුළුව, ආසියාවේ සාමය, ආරක්ෂාව හා ස්ථාවරභාවය ප්‍රවර්ධනය කිරීම පිළිබඳ සහයෝගීතාව වැඩිදියුණු කිරීමේ අරමුණින් වසරේ දී ස්ථාපිත කරන ලද බහුජාතික සංසදයකි. එය විශ්වාසය ගොඩනැංවීමේ පියවර පිළිබඳ දැඩි අවධානයක් යොමු කරයි. ශ්‍රී ලංකාව 2012 වසරේ සිට එහි නිරික්ෂණ රාජ්‍යයක් ලෙස කටයුතු කොට ඇත. එහි සාමාජික රාජ්‍ය   විසින්   අගෝස්තු   වැනි දින ශ්‍රී ලංකාව සාමාජික රටක් ලෙස පිළිගනු ලැබීය. ශ්‍රී ලංකාව මෙම සමුළුවේ සාමාජිකත්වය ලබාගැනීම එහි සෙසු සාමාජික රාජ්‍යයන් සහ ශ්‍රී ලංකාව අතර පවත්නා ද්විපාර්ශ්වික, ආර්ථික හා වෙළෙඳ සහයෝගීතාව මෙන්ම අන්තර් පුද්ගල සබඳතා ද තවදුරටත් වැඩිදියුණු කිරීමට ඉවහල් විය. ආසියාවේ අන්තර් ක්‍රියා හා විශ්වාසය ගොඩනැංවීමේ පියවර පිළිබඳ සමුළුවේ සාමාජික රාජ්‍යයන් අතර ඇෆ්ගනිස්ථානය, අසර්බයිජානය, බහරේනය, බංගලාදේශය, කාම්බෝජය, චීනය, ඊජිප්තුව, ඉන්දියාව, ඉරානය, ඉරාකය, ඊශ්‍රාලය, ජෝර්දානය, කසකස්ථානය, කිරිගිස්ථානය, මොංගෝලියාව, පාකිස්ථානය, පලස්තීනය, කටාරය, කොරියාව, රුසියාව, තජිකිස්ථානය, තායිලන්තය, තුර්කිය, එක්සත් අරාබි එමීර් රාජ්‍යය, හා වියට්නාමය යන රටවල් වේ. එහි  වන සමුළුව ජූනි   සහ  දෙදින තජිකිස්ථානයේ දුෂාන්බේ නරගයේ දී පැවැත් වේ. ජනාධිපති ගරු මෛත්‍රීපාල සිරිසේන මැතිතුමා ජූනි 15 වනදා පැවැත්වෙන රාජ්‍ය නායක සමුළුවේ දී සිය විශේෂ දේශනය ඉදිරිපත් කිරීමට නියමිතය. සිය තෙදින නිල සංචාරයේ දී ජනාධිපතිතුමා තජිකිස්ථාන ජනාධිපති ඉමෝමාලි රාමොන්  මහතා ඇතුළු එරට රජයේ ඉහළ පෙළේ නියෝජිතයන් කිහිප දෙනෙකු සමඟ ද සාකච්ඡා පැවැත්වීමට නියමිතය.  ජනාධිපති මාධ්‍ය ඒකකය"
    },
    {
        "content": "එක්සත් ජාතීන්ගේ සාම සාධක සේවාවන් සඳහා පොලිසියේ සහ ත්‍රිවිධ හමුදාවේ නිලධාරින් මුදා හැරීමේ දී මානව හිමිකම් කොමිෂන් සභාව මගින් සිදුකරන නිෂ්කාශන ක්‍රියාවලිය ප්‍රමාදවීම හේතුවෙන් මතුව ඇති ගැටලුව පිළිබඳ ජනාධිපතිතුමාගේ අවධානය යොමු වෙයි. මේ පිළිබඳව මානව හිමිකම් කොමිෂන් සභාව සමඟ අද (20) පෙරවරුවේ ජනාධිපති කාර්යාලයේ පැවති විශේෂ සාකච්ඡාවක දී ජනාධිපතිතුමා උපදෙස් ලබා දුන්නේ සියලු පාර්ශ්වයන් අතර අවබෝධයෙන් සහ සම්බන්ධීකරණයෙන් මෙම ගැටලුව නිරාකරණය කර ගැනීමට කඩිනම් පියවර ගත යුතු බවයි. නියමිත කාලයට නිලධාරින් එම සේවාව සඳහා යොමු කිරීම ප්‍රමාදවීම හේතුවෙන් එම අවස්ථාව ශ්‍රී ලංකාවට අහිමිවන අතර එය රටේ ආර්ථිකයට මෙන් ම එක්සත් ජාතීන්ගේ සංවිධානය ශ්‍රී ලංකාව පිළිබඳ තබා ඇති විශ්වාසයට ද අහිතකර තත්ත්වයක් බව ජනාධිපතිතුමා පෙන්වා දුන්නේ ය. විනයවත් සහ දක්ෂ හමුදාවක් ලෙස අපගේ ත්‍රිවිධ හමුදාවට එක්සත් ජාතින්ගේ සාම සාධක සේවාවන් සඳහා ඉහළ ඉල්ලුමක් පවතින අතර, විදේශ රටවල් රැසක් විසින් ද අපගේ ත්‍රිවිධ හමුදාවට පුහුණු අවස්ථා උදා කර දී තිබෙන බව පැවසු ජනාධිපතිතුමා එම අවස්ථා නිසි පරිදි එම සාමාජිකයන්ට ලබාදීමට අවශ්‍ය ක්‍රමවේදය විධිමත්ව ක්‍රියාත්මක විය යුතු බවට ද උපදෙස් දුන්නේය. 2004 වසරේ සිට ශ්‍රී ලංකාව එක්සත් ජාතින්ගේ සාමසාධක මෙහෙයුම් සඳහා භට පිරිස්වල දායකත්වය ලබාදෙන අතර මේ වන විට විශාල භට පිරිසක් එම සේවාවන්හි යොදවා තිබේ. එමඟින් එම සාමාජිකයන් ආර්ථික වශයෙන් සවිබල ගැන්වීම මෙන්ම ඔවුන්ගේ වෘත්තීමය නිපුණතාවයන් ඔප් නැංවීම ද සිදු වෙයි. ආරක්ෂක ලේකම් ජෙනරාල් ශාන්ත කෝට්ටේගොඩ මහතා ඇතුළු ආරක්ෂක අංශ ප්‍රධානීහු ද, ශ්‍රී ලංකා මානව හිමිකම් කොමිෂන් සභාවේ සභාපති දීපිකා උඩුගම මහත්මිය ඇතුළු නිලධාරින් මෙම සාකච්ඡාවට එක්ව සිටියහ.  ජනාධිපති මාධ්‍ය ඒකකය"
    },
    {
        "content": "ශ්‍රී ලංකාවේ සහ ඉන්දියාවේ සැම්බියා ජනරජයේ මහ කොමසාරිස් කාර්යාලයේ ආරක්‍ෂක උපදේශක බ්‍රිගේඩියර් ජෙනරාල් ස්ටීපන් සිමුසන්දු  මහතා අගහරුවාදා (අගෝ 27) ආරක්‍ෂක අමාත්‍යාංශයේ ලේකම් ජෙනරාල් එස්.එච්.එස්.කොට්ටෙගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතා අමාත්‍යංශ පරිශ්‍රයේ දී හමුවිය. ආරක්‍ෂක ලේකම් වරයා සහ සැම්බියානු ආරක්‍ෂක උපදේශකවරයා අතර ද්විපාර්ශවීය වශයෙන් වැදගත්වන කරුණු පිළිබඳව සුහද සාකච්ඡාවක්ද පැවැත්විණි. එම අවස්ථාව සමරනු වස් දෙපාර්ශවය අතර සමරු තිළිණ හුවමාරුවක් ද සිදුවිය"
    },
    {
        "content": "කිසිදු රටක විදේශීය හමුදාවක් කිසිදු අවස්ථාවක කිසිදු අයුරකින් මෙරටට ගෙන්වීමට තමා ජනාධිපති ධූරයේ සිටින තුරු කටයුතු නොකරන අතර, ඊට ඉඩ ලබා නොදෙන බව ද ජනාධිපතිතුමා අවධාරණය කරයි. ජනාධිපති ගරු මෛතී‍්‍රපාල සිරිසේන මැතිතුමා මේ බව අවධාරණය කළේ අද (01) පස්වරුවේ පොළොන්නරුවේ පැවති වැඩසටහනක් අමතමිනි. විදේශීය හමුදාවන් මෙරටට නොගෙන්වන ලෙසත්, එසේ ගෙන්වනවා නම් ඊට තමන් විරුද්ධ බවටත් මහානායක ස්වාමින් වහන්සේලා සිදු කළ ඉල්ලීමක් පිළිබඳ අද දින පුවත්පතක පළවී තිබු වාර්තාවක් පිළිබඳ සිහිපත් කළ ජනාධිපතිතුමා කියා සිටියේ කිසිදු විදේශීය හමුදාවක් මෙරටට ගෙන්වීමට ආණ්ඩුව කිසිදු තැනක කිසිවෙකු සමඟ එකඟතාවක් ඇතිකරගෙන නොමැති බවයි. පොළොන්නරුව දිස්ති‍්‍රක්කයේ අඩුඅදායම්ලාභී ජනතාව වෙනුවෙන් සමෘද්ධි ප‍්‍රතිලාභ ලබාදීම වෙනුවෙන් පැවති මෙම උත්සවය හතර ඇළ රජ රට නවෝදය ක්‍රීඩාංගණයේ දී පැවැත්විණි. රටේ අඩුආදායම්ලාභි ජනතාව ආර්ථික වශයෙන් නඟා සිටුවමින් දිළිඳු බව තුරන් කිරීමට රජය ගත් පියවර රැසක් අතර ලක්ෂ 14 ක් වන සමෘද්ධිලාභින්ගේ ප‍්‍රමාණය ලක්ෂ 20 ක් දක්වා ඉහළ නැංවීමට රජය මේ වසරේ තීරණය කළ බව ජනාධිපතිතුමා සඳහන් කළේය. සැමදා ප‍්‍රතිලාභියෙකු නොවී ස්ව ශක්තියෙන් නැඟී සිටීමේ වැදගත්කම ද පෙන්වා දුන් ජනාධිපතිතුමා කියා සිටියේ ඊට අත්වැල සැපයීමට ද වත්මන් රජය වැඩසටහන් රැසක් කි‍්‍රයාවට නංවා තිබෙන බවයි. රටේ දුගී භාවය වැඩිවීමට පවතින හේතු ගණනාවක් ද පෙන්වා දුන් ජනාධිපතිතුමා අතැම් දේශපාලනඥයින් හා රාජ්‍ය නිලධාරින් සොරකම් කිරීම මෙන්ම රජයට ලාභ උපයාදෙන රාජ්‍ය ආයතනවල සිදුවන බරපතළ වංචා සහ දූෂණ හේතුවෙන් එම ආයතන අතිවිශාල අලාභයක් ලැබීමත්, ඒ හේතුවෙන් රට හමුවේ ගොඩනැගී ඇති ණය කන්දත් රටේ දුගී භාවය ඉහළ යාමට ප‍්‍රධාන හේතුවක් වී ඇති බව පැවසීය. අප ජාතියක් ලෙස නිදහස ලබාගත්ත ද ආර්ථික නිදහසක් ලබාගත නොහැකි වී ඇත්තේ ආණ්ඩුවේ ඉහළ සිට පහළට සිදුවන එම වංචාව සහ දූෂණය නිසා බව ද ජනාධිපතිතුමා කියා සිටියේය. මහජනතාව නොමග යවමින් ඇතැමුන් මාධ්‍ය ඔස්සේ ගෙන යන අසත්‍ය ප‍්‍රචාර පිළිබඳව ද කනගාටුව පළ කළ ජනාධිපතිතුමා රට තුළ අවුල්කාරී තත්ත්වයක් නිර්මාණය වී ඇත්තේ මෙම පටු අවස්ථාවදීන්ගේ අසත්‍ය ප‍්‍රචාර හේතුවෙන් බවත් එහිදී රට වෙනුවෙන් මාධ්‍ය වෙත ද වගකීමක් පැවරී ඇති බවත් සඳහන් කළේය. අද තමන් රට වෙනුවෙන් ලෝකය දිනාගෙන තිබෙන අතර, සියලු ලෝක නායකයන්ගේ සහය තමාට හිමිව ඇති බව සඳහන් කළ ජනාධිපතිතුමා, දෙවන වරටත් ඉන්දීය අග‍්‍රාමාත්‍ය ධූරයේ දිවුරුම් දුන් නරේන්ද්‍ර මෝදි මහතා ඊට සතියක් ඉක්ම යන්නට මත්තෙන් තම ඉල්ලීම පරිදි ශ‍්‍රී ලංකාවට පැමිණෙන්නේ ත‍්‍රස්තවාදී සිදුවීමක් හමුවේ ඉතාමත් කෙටි කලක් තුළ සාමකාමී පරිසරයක් උදා කර ගැනීමට ශ‍්‍රී ලංකාව සමත්වීම පිළිබඳ සිය අතිශය ප‍්‍රසාදය පළ කරමින් බවත් කියා සිටියේය. දිස්ති‍්‍රක්කයේ සමෘද්ධිලාභින් 8900 ක් වෙනුවෙන් ප‍්‍රතිලාභ ප‍්‍රදානය සංකේතවත් කරමින් කිහිප දෙනෙකු වෙත ප‍්‍රතිලාභ බෙදාදීම ජනාධිපතිතුමා අතින් සිදු කෙරිණි. රුක් රෝපණ වැඩසටහන යටතේ දිස්ති‍්‍රක්කයේ ජනතාව වෙත අඹ පැළ බෙදාදීමක් ද ජනාධිපතිතුමා අතින් සංකේතවත් කෙරිණි. අමාත්‍ය දයා ගමගේ, රාජ්‍ය අමාත්‍ය වසන්ත සේනානායක, තමන්කඩුව ප‍්‍රාදේශීය සභාවේ සභාපති පේ‍්‍රමසිරි මුණසිංහ, නගරාධිපති චානක සිදත් රණසිංහ, දිස්ති‍්‍රක් ලේකම් පණ්ඩුක අබේවර්ධන, සමෘද්ධි සංවර්ධන දෙපාර්තමේන්තුවේ අධ්‍යක්ෂ ජනරාල් ඇතුළු නිලධාරිහු මෙම අවස්ථාවට එක්ව සිටියහ.  ජනාධිපති මාධ්‍ය ඒකකය"
    },
    {
        "content": "අනවසර ගස් කැපිම නිසා සිදුවන වන විනාශය වැලැක්විමේ අරමුණින් ආරක්ෂක අමාත්‍යංශය විසින් ගනු ලැබු තීන්දුවක් ප්‍රකාරව, දිවයිනේ දැනට පෞද්ගලික හෝ රාජ්‍ය අංශයට අයත්ව භාවිත කරමින් සිටින  ක්වු පෙබරවාරි මස වන දින සිට පෙබරවාරි මස   දින දක්වා කාලය තුළ ළගම ඇති පොලිස් ස්ථානය වෙත ගෙනවිත් ඉදිරිපත් කර මෙයින් දන්වා සිටිමි. ලේකම්, ආරක්ෂක අමාත්‍යංශය ක් වු පෙබරවාරි   දින දි ය         ආරක්ෂක අමාත්‍ය, අති ගරු ජනාධිපති මෛත්‍රීපාල සිරිසේන මැතිතුමාගේ නියෝගය පරිදි ආරක්ෂක අමාත්‍යාංශය විසින් ගනු ලැබූ තීරණයක් අනුව, මෙරට භාවිත කෙරෙන සියලුම යාන්ත්‍රික කියත්   ලියාපදිංචි කිරීම අනිවාර්ය කෙරේ. වන විනාශය පාලනය කිරීම යාන්ත්‍රික කියත් භාවිතයෙන් සිදුවන ජාවාරම් නතර කිරීම සහ ගස් කැපීම නියාමනය කිරීම මෙහි අරමුණයි. ඒ අනුව රාජ්‍ය, අර්ධ රාජ්‍ය, පෞද්ගලික අංශයේ ආයතනිකව හෝ පුද්ගලිකව භාවිතා කරන සියලුම යාන්ත්‍රික කියත්, ළගම ඇති පොලිස් ස්ථානය වෙත ගෙනවිත් ඉදිරිපත් කර ලියාපදිංචි බලපත්‍රයක් ලබා ගත යුතු වේ. එම ලියා පදිංචි කිරීම් පෙබරවාරී   වැනිදා ආරම්භ කරන අතර සියලුම ලියාපදිංචි කටයුතු පෙබරවාරී   වැනිදා වන විට අවසන් කළ යුතුය. අදාල ලියා පදිංචියෙන් පසු, හඳුනා ගැනීම සඳහා විශේෂ බලපත්‍රයක් හා අංක තහඩුවක් නිකුත් කිරීමට ද නියමිතය. අවශ්‍ය උපදෙස් දිවයිනේ සියලුම පොලිස් ස්ථාන වෙත නිකුත් කර ඇත. මේ සම්බන්ධයෙන් සියලු දෙනාගේ සහයෝගය අපේක්ෂා කෙරේ."
    },
    {
        "content": "නාවික හමුදාව විසින් වෙරළ තීරයන් පිරිසිදු කිරීමේ වැඩසටහන් නිරන්තරයෙන් ක්‍රියාත්මක කරනු ලබන අතර, එහි තවත් එක් පියවරක් අද (ඔක්තෝබර් 12) දකුණු නාවික විධානයට අයත් වෙරළ තීරයන් කේන්ද්‍ර කර ගනිමින් සාර්ථකව පවත්වන ලදී. ඒ අනුව, දකුණු නාවික විධානය මඟින් සංවිධානය කරන ලද මෙම වෙරළ පිරිසිදු කිරීමේ වැඩසටහනේදී මහමෝදර වෙරළ තීරය, තංගල්ල වෙරළ තීරය සහ වැල්ලවවත්ත වෙරළ තීරයෙහි සුන්දරත්වයට හානිවන අයුරින් විසිරී තිබූ ප්ලාස්ටික් ඇතුළු කැලිකසල විශාල ප්‍රමාණයක් ඉවත් කර වෙරළ තීරය පිරිසිදු කිරීමට කටයුතු කරන ලදී. නාවික හමුදාව විසින් දිවයින වටා වූ සුන්දර වෙරළ තීරය රැක ගැනීම වෙනුවෙන් මෙවැනි පරිසර හිතකාමී වැඩසටහන් රැසක් ක්‍රියාත්මක කර ඇති අතර, පිරිසිදු වෙරළ තීරයක් පවත්වා ගැනීම සඳහා නාවික හමුදාව නිරන්තරයෙන් කැපවී කටයුතු කරනු ලබයි. අනුග්‍රහය: navy.lk"
    },
    {
        "content": "වීරෝදාර රණවිරුවන්ගේ විශිෂ්ට රණ ශූරත්වය, දේශාභිමානය සහ උත්තම මානුෂීය ගුණාංග පිළිබඳ මතු පරපුරට ද කියැවිය හැකි අන්දමින් තිස් අවුරුදු යුද ජයග‍්‍රහණයේ ශ්‍රේෂ්ඨ වීර කතාව කෘතියකට නැංවීම කාලීන අවශ්‍යතාවයක් බව ජනාධිපතිතුමා පවසයි. එම කියැවීම තුළ රටට ආදරය කරන සහ දේශාභිමානයෙන් පිරි අනාගත පරපුරක් රට තුළ නිර්මාණය වනවා මෙන්ම තිස් වසරක යුද්ධයේ සත්‍ය කතාව, එහි පසුබිම සහ මුල් බීජය නිවැරදිව ලෝකයාට විවර කළ හැකි බව ජනාධිපතිතුමා පෙන්වා දුන්නේ “උත්තමාචාරය” ග‍්‍රන්ථය එළිදැක්වීම වෙනුවෙන් අද   පස්වරුවේ කොළඹ බණ්ඩාරනායක ජාත්‍යන්තර සම්මන්ත‍්‍රණ ශාලාවේ පැවති උත්සවය අමතමිනි. මෙහිදී අදහස් දැක්වූ ජනාධිපතිතුමා වැඩිදුරටත් සඳහන් කළේ සටන් බිමේ සටන් කළ රණවිරුවාගේ සිට අණදෙන නිලධාරියා, ආඥාපතිවරයා දක්වා සියලුදෙනාගේ අත්දැකීම්, ජීවිත කතා සහ රණශූරත්වය විශිෂ්ට කතා පුවතක් බවයි. අදට සකී‍්‍රය සේවයේ නිරත රණවිරුවන් එම අතීත මතක සටහන් ගෞරවයෙන් සිහිපත් කරන අතර, මාතෘ භූමියට අභිමානයක් එක්කරන එම කතාව ඔවුන්ගේ ජීවන ගමනේ අවසානයත් සමඟ මැකී යාමට වගකිව යුතු පිරිස් ඉඩ නොතැබිය යුතු බව ද ජනාධිපතිතුමා පැවසීය. එමෙන්ම මෙවන් අභිමානවත් මතක සැමරුමක් මතු පරපුරට තිළිණ කිරීම වසර 30 ක යුද්ධයේ දී ජීවිත පරිත්‍යාග කළ සියලු රණවිරුවන් වෙනුවෙන් කරන මහත්ම උත්තමාචාරය බව ද ජනාධිපතිතුමා කියා සිටියේය. පරම වීර විභූෂණ පදක්කමෙන් පිදුම් ලද වීර රණශූරයන්ගේ චරිතපදානයක් ලෙස “උත්තමාචාරය” කෘතිය ලියැවී තිබේ. ස්වකීය ජීවිතයට ද, ආත්මාරක්ෂාවට ද සිදුවිය හැකි උපද්‍රව ගැන නොසිතා සිය සගයන්ගේ ජීවිතාරාක්ෂාව නොහොත් සිය බළකායේ කාර්ය අරමුණු මුදුන්පත් කර ගැනීම උදෙසා සකී‍්‍රය සේවා කාලය තුළ දී ස්වේච්ඡාවෙන්ම සතුරාට මුහුණ දෙමින් වික‍්‍රමාන්විතවූ ද, අභීතභාවය ප‍්‍රදර්ශනය කෙරෙන්නාවූ ද කි‍්‍රයාවන්හි පෞද්ගලිකවම යෙදුන්නාවූ ද, වීරෝදාර රණවිරුවෝ පරම වීර විභූෂණ පදක්කමෙන් පිදුම් ලබති. සන්නද්ධ හමුදා සාමාජිකයන් වෙත ප‍්‍රදානය කරනු ලබන පදක්කම් අතර ඉහළම සහ ගෞරවාන්විතම පදක්කම මෙය වන අතර මේ වන විට ශ‍්‍රී ලංකා යුද හමුදාවේ නිලධාරින් 11 දෙනෙකු හා සෙසු නිලයන් 19 දෙනෙකු පරම වීර විභූෂණයෙන් පිදුම් ලබා තිබේ. මෙම වසරේ යෙදුණු සාමයේ දසවර්ෂාභිෂේක සැමරුමට සමගාමිව ශ‍්‍රී ලංකා යුද හමුදාවේ පරම වීර විභූෂණ ලාභින්ගේ වීර කි‍්‍රයාවන් සමාජයට විවර කරමින් මතු පරපුරේ පරිශීලනය සඳහා ‘උත්තමාචාරය’ ග‍්‍රන්ථය නිර්මාණය කර ඇත. ග‍්‍රන්ථය එළිදක්වමින් පරම වීර විභූෂණ පදක්කම්ලාභීන්ගේ සමීපතම ඥාතීන් වෙත ග‍්‍රන්ථය පිළිගැන්වීම ජනාධිපතිතුමා අතින් සිදු විය. සාමයේ දසවර්ෂාභිෂේක සමරු මුද්දරය සහ මුල්දින කවරය ජනාධිපතිතුමා වෙත පිළිගැන්වීම ද සිදු විය. ශ‍්‍රී ලංකා යුද හමුදාව විසින් මහරගම අපේක්ෂා රෝහල වෙත සිදුකරන ලද රුපියල් මිලියන 70ක මුල්‍ය පරිත්‍යාගයට අදාළ චෙක්පත ද යුද හමුදාපති ලුතිනන් ජනරාල් මහේ්ෂ් සේනානායක මහතා විසින් මෙහිදී නිල වශයෙන් ජනාධිපතිතුමා වෙත පිළිගන්වන ලදී. ආරක්ෂක ලේකම් ශාන්ත කෝට්ටේගොඩ මහතා සහ ආරක්ෂක මාණ්ඩලික ප‍්‍රධානි ඇතුළු ති‍්‍රවිධ හමුදාපතිවරුන් ද, ති‍්‍රවිධ හමුදාවේ ජ්‍යෙෂ්ඨ නිලධාරින්, විශ‍්‍රාමික හමුදා නිලධාරින්, රණවිරු පවුල්වල ඥාතීන් ඇතුළු පිරිසක් මෙම අවස්ථාවට එක්ව සිටියහ. මේ අතර සාමයේ දසවර්ෂාභිෂේක සැමරුමට සමගාමිව මාතෘභූමිය වෙනුවෙන් විශිෂ්ට මෙහෙවරක් ඉටුකළ බි‍්‍රගේඩියර් නිලයේ නිලධාරින් දස දෙනෙකු මේජර් ජනරාල් නිලයට උසස් කිරීමට ද සේනාධිනායකයා ලෙස ජනාධිපති ගරු මෛතී‍්‍රපාල සිරිසේන මැතිතුමා කටයුතු කර තිබේ.  ජනාධිපති මාධ්‍ය ඒකකය"
    },
    {
        "content": "ශ්‍රී ලංකා පොලිස් සේවා වනිතා ඒකකය මගින් ලෝක ළමා දිනය වෙනුවෙන් විශේෂ වැඩසටහනක් ඔක්තෝබර් 01 වන දින කොළඹ 05, පොලිස් පවුල් සුභසාධක සංගම් පරිශ්‍රයේදී පැවැත්විණි. මෙම උත්සවය සදහා  මරදාන,පොලිස් ක්ෂේත්‍ර බලකා මූලස්ථානය, කිව් පාර සහ ලක්විදු පෙර පාසල්හි ළමුන් 170 කට වඩා වැඩි පිරිසක් සහභාගී වූහ. මෙම උත්සවයේ ප්‍රධාන ආරාධිත අමුත්තා ලෙස පොලිස් සේවා වනිතා ඒකකයේ වැඩබලන සභාපතිනිය වන ප්‍රශාන්ති ප්‍රනාන්දු මහත්මිය සහභාගී විය. ලෝක ළමා දිනය ඔක්තෝබර් 01 වන දින සමරනු ලැබීය."
    },
    {
        "content": "යුද, නාවික හා ගුවන් හමුදාවලට අයත් නිත්‍ය බල සේනාවන්හි ජ්‍යෙෂ්ඨ නිලධාරීන් විසින් ඉටු කරන ලද සුවිශේෂී වූ සේවාව වෙනුවෙන් උපහාර වශයෙන් පිරිනැමෙන විශිෂ්ට සේවා විභූෂණ පදක්කම් ප්‍රදානය, ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන් අද (22) පෙරවරුවේ ජනාධිපති කාර්යාලයේ දී පැවැත්විණි. විශිෂ්ට සේවා විභූෂණ පදක්කම සුවිශේෂ ප්‍රදානයක් වන අතර, එය යුද හමුදාවේ ලුතිනන් කර්නල් සහ ඊට ඉහළ නිලවල නිලධාරීන් වෙත සහ නාවික හා ගුවන් හමුදාවල ඒ හා සමාන නිල දරන අවම වශයෙන් වසර 25ක අඛණ්ඩ සේවා කාලයක් හා යහපත් සේවා ඉතිහාසයක් හිමි නිලධාරීන් වෙත පමණක් ප්‍රදානය කෙරෙන පදක්කමකි.   ජාතික ගීය ගායනා කිරීමෙන් අනතුරුව රට වෙනුවෙන් දිවි පිදු රණවිරුවන්ට ගෞරව පිණිස විනාඩි දෙකක නිශ්ශබ්දතාවයකින් පසුව පදක්කම් ප්‍රදානය ආරම්භ කෙරිණි. ත්‍රිවිධ හමුදාවේ සේවයේ යෙදී සිටින සහ විශ්‍රාමික නිලධාරීන් 65 දෙනෙකු මෙහි දී ජනාධිපතිතුමා අතින් විශිෂ්ට සේවා විභූෂණ පදක්කම්වලින් පිදුම් ලැබූ අතර, එයට යුද හමුදා නිලධාරීහු 40 දෙනෙක්, නාවික හමුදා නිලධාරීහු 12 දෙනෙක් සහ ගුවන් හමුදා නිලධාරීහු 13 දෙනෙක් ඇතුළත් වූහ. පදක්කම් ප්‍රදානයෙන් අනතුරුව පදක්කම්ලාභීන් සමඟ ජනාධිපතිතුමා සමූහ ඡායාරූපයකට ද පෙනී සිටියේය. ආරක්ෂක රාජ්‍ය අමාත්‍ය රුවන් විජේවර්ධන, ජනාධිපති ලේකම් උදය ආර්. සෙනෙවිරත්න, ආරක්ෂක ලේකම් ජෙනරාල් ශාන්ත කෝට්ටේගොඩ, ආරක්ෂක මාණ්ඩලික ප්‍රධානී ඇතුළු ත්‍රිවිධ හමුදාපතිවරුන් සහ ආරක්ෂක අංශ ජ්‍යෙෂ්ඨ නිලධාරීහු මේ අවස්ථාවට එක්ව සිටියහ."
    },
    {
        "content": "දිවයින වටා වෙරළබඩ තීරය ආරක්ෂා කිරීම සඳහා අඛණ්ඩව කැපවීමෙන් කටයුතු සිදුකරගෙන යන ශ්‍රී ලංකා නාවික හමුදාව, නාවික හමුදාධිපති වයිස් අද්මිරාල් පියල් ද සිල්වාගේ මඟ පෙන්වීම යටතේ නාවික විධානයන් කේන්ද්‍ර කරගනිමින් වෙරළ පිරිසිදු කිරීමේ වැඩසටහන් මාලාවක් ක්‍රියාත්මක කර ඇත. නාවික හමුදා මාධ්‍යට අනුව උතුරු නාවික විධානය කේන්ද්‍ර කරගනිමින් නාවික හමුදා භටපිරිස්  විසින් එවැනි වෙරළ පිරිසිදු කිරීමේ වැඩසටහන් දෙකක් සඳුදා දින (සැප්තැම්බර් 30) වෙත්තලකේණි සහ පේදුරුතුඩුව වෙරළ තීරය ආශ්‍රිතව සිදු කර ඇත. වෙරළ තීරයන්හි ස්වභාවික පරිසරය ආරක්ෂා කිරීම සදහා වෙරළ තීරයේ තිබු පරිසරයට තර්ජනයක් වන ප්ලාස්ටික් ඇතුළු  සියලු අපද්‍රව්‍ය ඉවත් කිරීම සදහා සිදුකරන ලද මෙම වැඩසටහන සදහා නාවික හමුදා සාමාජිකයින් විශාල පිරිසක් සහභාගී විය.   එවැනි පිරිසිදු කිරීමේ වැඩසටහන් කිහිපයක් මෙම සතිය තුල උතුරු නාවික හමුදා සාමාජිකයින් විසින් ආලියාවලෙයි, සිල්ලාලෙයි සිට සවුක්කාඩි දක්වා, පෙරුන්කාඩු, කන්කසන්තුරය සහ මණ්ඩතිව් වෙරළ තීරවල ද සිදු කර ඇත. මෙම වැඩසටහන් සදහා එක්වෙමින් වයඹ නාවික විධානය විසින් සිකුරාදා දින (සැප්තැම්බර් 29) මුල්ලිකුලම් සිට පූක්කුලම් දක්වා සහ ආලන්කුඩා සිට නොරොච්චෝ‍ලේ  දක්වාත් වෙරළ තීරයන්  පිරිසිදු කිරීමට කටයුතු කරන ලදී. මේ අතර, ‘නීල හරිත පාරාදීසය’ ව්‍යාපෘතිය  යටතේ තවත් වෙරළ පිරිසිදු කිරීමේ වැඩසටහනක් ත්‍රිකුණාමලය නාවික තඨාකාංගණය ආශ්‍රිතව සිදුකරන ලදී. සෝබර් දුපතේ වෙරළබඩ ප්‍රදේශය ආශ්‍රිතව කුණු කසළ සහ වෙනත් අපද්‍රව්‍ය ආරක්ෂිතව ඉවත් කිරීමේ වැඩසටහනක්ද නාවික හමුදා සාමාජිකයින් විසින් සිදු කර ඇත."
    },
    {
        "content": "එළඹෙන 70 වන යුද්ධ හමුදා සංවත්සර දින සැමරුමට පෙර ධජයන්ට සෙත් පැතීමේ තවත් ආශිර්වාද උත්සවයක් අද දින (ඔක්තෝබර් 01) උදෑසන අනුරාධපුර අති පූජනීය ‘ජය ශ්‍රී මහා බෝ සමිඳු’ අභියස දී පැවැත්විණි. අටමස්ථානාධිපති අතිපූජ්‍ය පල්ලේගම සිරිනිවාස නාහිමියන් විසින් ආශිර්වාද උත්සවයේ මුලසුන දැරීය. ශ්‍රී ලංකා යුද්ධ හමුදාවේ සියලු ආයතන නියෝජනය කරමින් ධජ රැගත් යුද්ධ හමුදා සෙබළුන් සියගණනක් සෙත් පැතීමේ උත්සවය සඳහා සහභාගී වූ අතර ගරුතර මහා සංඝරත්නය විසින් සෙත් පිරිත් සජ්ඣායනා කොට ධජයන්ට ආශිර්වාද කරනු ලැබීය. මෙම අවස්ථාවේදී  මහා නාහිමියන් විසින් විශේෂ අනුශාසනාවක්ද සිදුකරන ලද අතර යුද්ධ හමුදාධිපති ලුතිනන් ජෙනරාල් ශවේන්ද්‍ර සිල්වා විසින් පුජා භුමි සංවර්ධනය උදෙසා රුපියල් මිලියනයක මූල්‍ය පරිත්‍යාගයක් අටමස්ථානාධිපති අතිපූජ්‍ය පල්ලේගම සිරිනිවාස නාහිමියන් වෙත පූජා කරනු ලැබීය. යුද්ධ හමුදා මාණ්ඩලික ප්‍රධානී, ජ්‍යෙෂ්ඨ නිලධාරීන් සහ සෙසු නිලයින් විශාල පිරිසක් මෙම අවස්ථාවට සහභාගී විය.       මීට පෙර පසුගිය සෙනසුරාදා (සැප්තැම්බර් 28) දින මහනුවර ශ්‍රී දළදා මාළිගාවේදී ධජයන්ට සෙත් පැතීමේ උත්සවය සිදුකරන ලදී. ශ්‍රී ලංකා යුද්ධ හමුදාව සිය 70 වන සංවත්සරය එලඹෙන ඔක්තෝම්බර් මස 10 වෙනි දින සමරනු ලබයි."
    },
    {
        "content": "පසුගියදා බෝම්බ ප‍්‍රහාරයට ලක් වූ මීගමුව, කටුවාපිටිය ශාන්ත සෙබස්තියන් දේවස්ථානයේ කටයුතු සොයා බැලීමට ජනාධිපති ගරු මෛතී‍්‍රපාල සිරිසේන මැතිතුමා අද (23) උදෑසන එම දේවස්ථානය වෙත ගියේය. මීසම් සේවක පියතුමන් වන ගරු ශ‍්‍රිලාල් ෆොන්සේකා පියතුමා හමු වූ ජනාධිපතිතුමා ප‍්‍රදේශයේ සමස්ත කිතුනු බැතිමතුන් වෙනුවෙන් තම බලවත් කනගාටුව සහ සංවේගය උන්වහන්සේ වෙත පිරිනැමීය. එමෙන්ම දේවස්ථානයේ නැවත ඉදිකිරීම් කටයුතු ද සොයා බැලු ජනාධිපතිතුමා එම ඉදිකිරීම් හැකි ඉක්මනින් නිම කිරීමට ශ‍්‍රී ලංකා යුද හමුදාවට තමන් උපදෙස් ලබා දී ඇති බව සඳහන් කළේය. එමෙන්ම ජනාධිපතිතුමා මෙහි දී සඳහන් කළේ මෙවැනි ම්ලේච්ඡ කි‍්‍රයා යළි රට තුළ සිදුවීමට ඉඩ නොතබා ඒ වෙනුවෙන් ගත හැකි සෑම පියවරක්ම රජය මේ වන විට ගෙන තිබෙන බවයි. මෙම ඛේදජනක සිදුවීමෙන් අනතුරට පත්වූවන් වෙත ඉක්මන් සුවය ප‍්‍රාර්ථනා කළ ජනාධිපතිතුමා විපතට පත් සියලු ජනතාව වෙනුවෙන් උපරිම සහන සැලසීමට රජය පියවර ගෙන තිබෙන බව ද කියා සිටියේය. සහයක මීසම් සේවක ගරු රවීන් සඳසිරි පෙරේරා පියතුමා ඇතුළු පියතුමන්ලා මෙම අවස්ථාවට එක්ව සිටියහ. මේ අතර පාස්කු ඉරුදින, දේවස්ථානයේ දේව මෙහෙයට එක්ව සිටිය දී එල්ල වූ බෝම්බ ප‍්‍රහාරයෙන් ජීවිතක්‍ෂයට පත් වූවන් වෙනුවෙන් අවසන් ගෞරව දැක්වීමට ද ජනාධිපතිතුමා එක් විය. ප‍්‍රදේශයේ නිවාස කිහිපයක් වෙත ගිය ජනාධිපතිතුමා දේහයන්ට අවසන් ගෞරව දැක්වූ අතර එම පවුල්වල ඥාතීන් වෙතත්, ප‍්‍රදේශවාසින් වෙතත් සමස්ත කිතුනු බැතිමතුන් වෙතත් සිය සාතිශය සංවේගය පළ කළේය.  ජනාධිපති මාධ්‍ය ඒකකය"
    },
    {
        "content": "ලෝක ළමා දිනය සමරමින් ළමුන් සඳහා විශේෂ වැඩසටහනක් ඊයේ (2019 ඔක්තෝබර් 01) කොළඹ ගුවන් හමුදා කඳවුරු රයිෆල් ග්‍රීන් ක්‍රීඩා පිටියේදී පැවැත්විණි. මෙම වැඩසටහන ගුවන් හමුදාධිපති එයාර් මාර්ෂල් සුමංගල ඩයස් මහතා සහ ගුවන් හමුදා සේවා වනිතා ඒකකයේ සභාපතිනී මයුරි ප‍්‍රභාවී ඩයස් මහත්මියගේ ප්‍රධානත්වයෙන් සහ ළමුන් 790 දෙනෙකුගේ සහභාගීත්වයෙන් පවත්වන ලදී. මෙම අවස්ථාවට සහභාගී වූ උද්‍යෝගිමත් කුඩා ළමුන් වෙනුවෙන් ක්‍රීඩා කලාප, බවුන්සි කාසල්, ලයන් කිං තේමා ප්‍රදේශය, ගුවන් හමුදා සුනඛ සංදර්ශනය ඇතුළු ක්‍රියාකාරකම් ගණනාවක් සංවිධානය කරන තිබුණි. වවුනියා / මහකච්චකොඩිය රජයේ පාසලේ සිසුන් පනස්තුන් දෙනෙකු වෙත අමතක නොවන අත්දැකීමක් ලබාදීමේ අරමුණින් ඔවුන් තම රටේ අගනුවර වෙත පළමු වතාවට පැමිණිමට අවස්ථාව උදා කර දෙන ලදී. තවද, මෙම අවස්ථාවට සහභාගී වීමට කොළඹට පැමිණීමට පෙර රත්මලාන ගුවන් හමුදා කෞතුකාගාරය නැරඹීමටද ඔවුන්ට අවස්ථාව උදා කරදී ඇත. මේ අතර, ගුවන් හමුදා සේවා වනිතා ඒකකය මගින් නවගත්තේගම රලපනාවා ප්‍රාථමික පාසලේ අඩු පහසුකම් සහිත සිසුන් වෙනුවෙන් විශේෂ පොත් පරිත්‍යාග කිරීමේ වැඩසටහනක්ද සංවිධානය කර තිබුණි. ගුවන් හමුදාධිපති එයාර් මාර්ෂල් සුමංගල ඩයස් විසින් ත්‍යාග පාර්සල් පිරිනමන ලදී. මෙම සැමරුමට සමගාමීව, ශ්‍රී ලංකා ගුවන් හමුදා සේවා වනිතා ඒකකය විසින් ‘ගුවන් කැකුළු සිත්තම්’ චිත්‍ර තරඟය සංවිධානය කර තිබුණු අතර වැඩසටහන අතරතුර එම තරඟයේ ජයග්‍රාහකයන්ට වටිනා ත්‍යාග හා සහතිකපත් ප්‍රදානය කරන ලදී. මෙම අවස්ථාවට සහභාගී වූ සෑම දරුවෙකුටම සේවා වනිතා ඒකකය විසින් වටිනා ත්‍යාග පාර්සලයක් සහ පැළයක් ලබාදීමට ද කටයුතු කර තිබුණි. කොළඹ ගුවන් හමුදා කඳවුරේ අණදෙන නිලධාරි, ගුවන් හමුදා සේවා වනිතා ඒකකයේ සාමාජිකාවන්, නිලධාරින් සහ විවිධ කඳවුරු සහ ස්ථානයන්හි ගුවන් භටයින් සහ ඔවුන්ගේ පවුල්වල සාමාජිකයින් මෙම අවස්ථාවට සහභාගී විය."
    },
    {
        "content": "ශ‍්‍රී ලංකාවේ ත‍්‍රස්තවාදය මැඬලීමට තම පූර්ණ සහය ලබාදෙන බවට විදෙස් තානාපතිවරු ජනපති හමුවේ සහතික වෙති. ශ‍්‍රී ලංකාවේ මතුව ඇති ත‍්‍රස්තවාදය මැඬලීමට තම පූර්ණ සහය ජනාධිපති ගරු මෛතී‍්‍රපාල සිරිසේන මැතිතුමා වෙත පළ කරන බව විදෙස් තානාපතිවරු පවසති. ජනාධිපති ගරු මෛතී‍්‍රපාල සිරිසේන මැතිතුමා සහ ශ‍්‍රී ලංකාවේ සිටින විදේශ තානාපතිවරු, මහකොමසාරිස්වරු, එක්සත් ජාතින්ගේ සංවිධානයේ නියෝජිතයන් සහ අනෙකුත් ජාත්‍යන්තර ආයතන ප‍්‍රධානින් අතර හමුවක් අද (23) පෙරවරුවේ ජනාධිපති කාර්යාලයේ දී පැවැත්වුණු අතර එහි දී ඔවුහු මේ බව අවධාරණය කළහ. මෙහිදී ශ‍්‍රී ලංකාවේ වත්මන් තත්ත්වය පැහැදිලි කළ ජනාධිපතිතුමා මතුවු හදිසි තත්ත්වය මැඩපැවැත්වීමට ගත් පියවර පිළිබඳව ද පැහැදිලි කළේය. ප‍්‍රහාර එල්ල වූ වහාම එම ස්ථාන වටලා අදාළ පිරිස් අත්අඩංගුවට ගැනීමට ආරක්ක්‍ෂක අංශ සමත් වූ අතර විමර්ශන කටයුතු ද විධිමත්ව ඉදිරියට කි‍්‍රයාත්මක බව ජනාධිපතිතුමා සඳහන් කළේය. එම විමර්ශන කටයුතුවල දී ශ‍්‍රී ලංකාවේ පසුගිය වසර 30 ක යුද්ධයේ අත්දැකීම් මෙන්ම පසුගියදා මහනුවර සිදුවීම පිළිබඳව ලැබු අත්දැකීම් ද ඉවහල් කරගන්නා බව සඳහන් කළ ජනාධිපතිතුමා ඉදිරි විමර්ශන කටයුතු සඳහා තාක්‍ෂණික සහයෝගය ලබාදීමට ත‍්‍රස්තවාදය මැඬලීම පිළිබඳ උසස් තාක්‍ෂණික දැනුම සහිත බලවත් රටවල් 08 ක් මේ වන විට ශී‍්‍ර ලංකාවට කැමැත්ත පළ කර තිබෙන බව කියා සිටියේය. මෙහිදී අදහස් දැක් වූ ජනාධිපතිතුමා වැඩිදුරටත් සඳහන් කළේ මෙම ත‍්‍රස්ත ප‍්‍රහාරය රජය කිසිසේත් අපේක්‍ෂා නොකරන ලද්දක් බවයි. මෙවන් ප‍්‍රහාරයක් පිළිබඳ වාර්තා බුද්ධි අංශයට ලැබී තිබුණ ද, ප‍්‍රමාණවත් සාක්ෂි නොමැතිව අදාළ පුද්ගලයන් අත්අඩංගුවට ගැනීමට ආරක්‍ෂක අංශවලට බලතල නොතිබූ අතර, කෙසේ වෙතත් ඉදිරියේ දී ඇතිවිය හැකි මෙවන් තත්ත්වයන්ට මුහුණදීමට ආරක්‍ෂක අංශ ශක්තිමත් කර තිබෙන බවත්, එමෙන්ම ඇතිවිය හැකි ප‍්‍රවනතාවයන් සමඟ ඉදිරියේ දී ආරක්‍ෂක අංශවල ප‍්‍රතිසංශෝධනයක් සිදු කිරීමට අපේක්‍ෂා කරන බවත් ජනාධිපතිතුමා සඳහන් කළේය. ජනාධිපතිතුමා වැඩිදුරටත් කියා සිටියේ ඊයේ නිකුත් කළ විශේෂ ගැසට් නිවේදනය අනුව ත‍්‍රස්ත මර්දනය සඳහා ඝෘජුවම ආරක්‍ෂක හමුදාවන් වෙත බලතල හිමිවන බවයි. ඒ අනුවත්, ජාත්‍යන්තරයේ සියලුදෙනාගේ සහය ලබාගනිමින් සහ ත‍්‍රස්ත මර්දනය පිළිබඳ දේශීය අත්දැකීම් සහ දැනුම උපයෝගි කර ගනිමින් ශ‍්‍රී ලංකාවේ මතුව ඇති ත‍්‍රස්තවාදය මුලිනුපුටා දැමීමට කඩිනමින් හැකිවනු ඇති බව තමා විශ්වාස කරන බව ද ජනාධිපතිතුමා අවධාරණය කළේය. එමෙන්ම ජනාධිපතිතුමා සඳහන් කළේ හදිසි නීතිය සිවිල් වැසියාට එරෙහිව භාවිතා නොකරන බවට සහතික කිරීමේ වගකීම තමා භාරගන්නා බවයි. සමාජ මාධ්‍ය තහනම පිළිබඳව ද අදහස් දැක්වූ ජනාධිපතිතුමා එම තහනම නුදුරේදී ම ඉවත් කිරීමට කටයුතු යොදන බව සඳහන් කරන ලදී. ශ‍්‍රී ලංකාවට මුහුණදීමට සිදුවූ මෙම කනගාටුදායක සිදුවීම පිළිබඳව ශෝකය පළ කළ සියලු රාජ්‍ය නායකයන්ට සහ විදෙස් නියෝජිතයන්ට තම ස්තුතිය පළ කළ ජනාධිපතිතුමා මෙම අසිරු අවස්ථාවේ ශ‍්‍රී ලංකා රජය සහ ජනතාව සමග අත්වැල් බැඳගෙන සිටි සියලුදෙනා වෙත ජාතියේ කෘතඥතාව පළ කළේය. ජනාධිපති ලේකම් උදය ආර්. සෙනෙවිරත්න, විදේශ ලේකම් රවීනාත් ආරියසිංහ යන මහත්වරුන් ඇතුළු නිලධාරින් ද මෙම අවස්ථාවට එක්ව සිටියහ.  ජනාධිපති මාධ්‍ය ඒකකය"
    },
    {
        "content": "ශ්‍රී ලංකාවේ ජාතික ආරක්ෂාවට සහ සංවර්ධනයට අදාළ සහයෝගිතාව ඉහළ නංවා ගනිමින් රටට ප්‍රතිලාභ රැසක් උදාකර ගැනීම වෙනුවෙන් චීනයේ කෙටි නිල සංචාරයක නිරත වූ ජනාධිපති ගරු මෛත්‍රීපාල සිරිසේන මැතිතුමා සිය සංචාරය සාර්ථකව නිමවා අද උදෑසන   යළි දිවයිනට පැමිණියේ ය. ජනාධිපති ගරු මෛත්‍රීපාල සිරිසේන මැතිතුමා සහ චීන ජනාධිපති ෂී ජින්පින් මැතිතුමා අතර පැවති නිල සාකච්ඡා ඉතා සාර්ථක වූ අතර චීන ජනාධිපතිතුමා දැඩි ව අවධාරණය කළේ ත්‍රස්තවාදය මුලිනුපුටා දැමීමට අවශ්‍ය සියලු සහාය චීනය ශ්‍රී ලංකාවට ලබාදෙන බවයි. එමෙන් ම ශ්‍රී ලංකාවේ මතු වූ හදිසි තත්ත්වය හමුවේ ආරක්ෂක අංශවල කටයුතුවලට රුපියල් කෝට් 260ක මුල්‍ය පරිත්‍යාගයක් ජනාධිපතිතුමාගේ ඉල්ලීම අනුව චීන රජයෙන් පිරිනැමුණු අතර පොලිස් දෙපාර්තමේන්තුව සඳහා රුපියල් කෝටි  ක් වටිනා ජිප් රථ  ක් වහාම ශ්‍රී ලංකාවට එවීමට ද එකඟතාවය පළ කෙරිණි. ත්‍රස්තවාදී අරමුණු සඳහා අන්තර්ජාලය යොදාගැනීම පාලනය කිරීමට චීන ආධාර ලබාදීම සහ ජාත්‍යන්තර ත්‍රස්තවාදය මැඬලීමට ශ්‍රී ලංකා ආරක්ෂක අංශවල ක්‍රමෝපායික හැකියාවන් ප්‍රවර්ධනය කිරීමට අවශ්‍ය සහය ලබාදීමට ගිවිසුම්වලට එළැඹීම සහ ශ්‍රී ලංකාවේ කාලීන අභියෝගයකට විසඳුම් ලබාදෙමින් වර්ගවාදී සහ වෛරී ප්‍රකාශන මෙන්ම ව්‍යාජ තොරතුරු පැතිරවීම පිළිබඳ ක්‍රියාකාරකම් සහ අන්තර්ජාල අපරාධ පාලනය කිරීම වෙනුවෙන් අවශ්‍ය මෘදුකාංග සහිත තාක්ෂණය ද ශ්‍රී ලංකාවට ලබාදීමට චීනයේ එකඟතාවය පළ කෙරුණේ ජනාධිපතිතුමාගේ මෙම සංචාරයේ තවත් සුවිශේෂ ප්‍රතිලාභයක් වශයෙනි. ජනාධිපතිතුමා සහ චීන අග්‍රාමාත්‍ය ලී ක්වැන්ග් මහතා අතර හමුවක් ද බීජිං නුවර දී පැවැත්වුණු අතර චීන අග්‍රාමාත්‍යවරයා ද එහි දී අවධාරණය කළේ ත්‍රස්තවාදයට එරෙහි සටනේ දී චීනය ශ්‍රී ලංකාව සමඟ දැඩිව අත්වැල් බැඳගෙන සිටින බවයි. වසරක් පාසා වැඩිම සංචාරකයන් පිරිසක් චීනයෙන් ශ්‍රී ලංකාවට පැමිණෙන අතර ශ්‍රී ලංකාවේ විශාලම ආයෝජන අවස්ථාවන් ද චීනය මඟින් ක්‍රියාත්මක කරයි. රාජ්‍ය නායකයා ලෙස, රටේ ඇති වූ ව්‍යාකූල තත්ත්වය ඉතා හොඳින් කළමනාකරණය කරමින් තිබෙන පරිසරයක ශ්‍රී ලංකාවේ ආයෝජනය කළ සහ ආයෝජනය කිරීමට බලාපොරොත්තු වන කණ්ඩායම්වල විශ්වාසය තහවුරු කිරීම සහ සංචාරකයන්ගේ ආරක්ෂාව තහවුරු කිරීමට ගෙන ඇති පියවර පිළිබඳව ද ජනාධිපතිතුමා මෙම සියලු හමුවීම්වල දී කරුණු පැහැදිලි කරනු ලැබීය. මේ අතර බීජිං නුවර දී ආරම්භ කෙරුණු ,ආසියානු ශිෂ්ටාචාර පිළිබඳ ජාත්‍යන්තර සමුළුව ද ඇමතූ ජනාධිපතිතුමා ලෝක නායකයන් ඉදිරියේ අවධාරණය කළේ ත්‍රස්තවාදය ලොවෙන් අතුගා දැමීමට සියලු රාජ්‍යයන් මිත්‍රශීලීව අත්වැල් බැඳගත යුතු බවයි. ත්‍රස්ත අභියෝගය හමුවේ නැඟී සිටිමින් ඊට එරෙහිව පුළුල් වැඩපිළිවෙළක් දියත් කර ඇති රාජ්‍ය නායකයෙකු ලෙස මෙහි දී ජනාධිපතිතුමාගේ දේශනය සමුළුවට එක්ව සිටි රටවල්  ක රාජ්‍ය නායකයන් ඇතුළු දෙදහසක් පමණ වන නියෝජිතයන්ගේ විශේෂ අවධානයකට ලක්වීම විශේෂත්වයකි. ගරු ජනාධිපතිතුමා සමඟ චීන සංචාරයට එක්වූ අමාත්‍යවරු සහ ආණ්ඩුකාරවරු එම සංචාරය පිළිබඳ දැක්වූ අදහස් චීන ජනාධිපතිතුමාගේ ආරාධනයෙන් අතිගරු ජනාධිපති මෛත්‍රීපාල සිරිසේන මැතිතුමාගේ චීන සංචාරය අපේ රටට හිමිවුණු වැදගත් අවස්ථාවක් කියලා මම විශ්වාස කරනවා. එහි දී චීනයත් ශ්‍රී ලංකාවත් අතර අවබෝධතා ගිවිසුම් දෙකකට අත්සන් තැබුණා. චීනය මේ අවස්ථාවේ දී දශලක්ෂ දෙදහස් පන්සියයකට වැඩි ආධාරයක් ලබා දුන්නා. ඒකට අපේ රටට අවශ්‍ය වෙන අධි තාක්ෂණය ඒ කියන්නේ අපේ ආරක්ෂක විධි විධාන වැඩි කරන්න චීන රජය අපිට ඒ ආධාරය ලබා දුන්නා. ඒ වගේම අපේ ජනාධිපතිතුමාගේ ඉල්ලීමක් අනුව පොලීසියට ජීප් රථ ක් ලබා දෙන්නත් ඔවුන් එකඟ වුණා. ඊට අමතරව අපේ රටට දැනට සංචාරකයින්ගේ ඒම සියයට  කින් විතර අඩුවෙලා තියෙනවා. මේ ඇතිවුණ ප්‍රශ්න එක්ක ඒ තත්ත්වය පුළුවන්තරම් ඉක්මනට යථා තත්ත්වයට පත් කරන්න විශේෂයෙන් අපි ආරාධනා කළා චීනයේ නියෝජ්‍ය සංචාරක ඇමතිතුමාට ලංකාවට එන්න කියලා. එතුමා ඒ ආරාධනය පිළිගත්තා. මම විශ්වාස කරනවා චීන සංචාරකයෝ ඉතාමත් ඉක්මනින් වෙන දා ආවා වගේම එන්නට පටන් ගනී කියලා. ඒ වගේම තවත් ලංකාවට අවශ්‍ය කරන, ඉදිරියේ දී අපේ රටේ ආරක්ෂක තත්ත්වය තහවුරු කර ගන්නට හැකි හැම උදව්වක් ම චීන රජය අපිට ලබා දෙන්නට එකඟ වුණා. මම විශ්වාස කරනවා මේ සංචාරය ඉතාමත් සාර්ථක සංචාරයක් කියලා. අතිගරු ජනාධිපතිතුමා සමඟ චීන සංචාරයකට එක්වීමෙන් පසුව අප නැවත දිවයිනට පැමිණියා. ඒ සංචාරය ඉතාමත් වැදගත් සාර්ථක සංචාරයක්. මන්දයත් ශ්‍රී ලංකාව රාජ්‍යයක් හැටියටත් අපි ජන සමූහයක් හැටියටත්, මුහුණ දෙන ප්‍රබල ම අභියෝගය වී තිබෙන ත්‍රස්තවාදය ජයගන්නට අවශ්‍ය කරන බුද්ධිමය දායකත්වයත්, ද්‍රව්‍යමය දායකත්වයත්, මූල්‍යමය දායකත්වයත් ලබාදෙන්නට චීන රජය මේ සංචාරයේ දී ජනාධිපතිතුමාට පොරොන්දු වුණා. මූල්‍යමය වශයෙන් රුපියල් බිලියන 5කටත් වඩා අධික ප්‍රමාණයක ආධාර දෙන්නට චීන ජනාධිපතිතුමා එකඟවුණා. මෙය විගසින් ම ලබාදෙන්නටයි කටයුතු කළේ. අපි රාජ්‍යයන් දෙකක් විදියට අන්තවාදය හා ත්‍රස්තවාදය පරාජය කිරීම වෙනුවෙන් එක් ව කටයුතු කරන්නට, අභියෝග හමුවේ කටයුතු කරන්නට එකඟවුණා. ශ්‍රී ලංකාව කේන්ද්‍රස්ථානයක පිහිටි රටක්. මේ හරහා අපේ රටටත්, අපේ රට හරහා අනෙක් රටවල්වලටත් ත්‍රස්තවාදය ව්‍යාප්ත විය හැකියි. ඒ නිසා ඊට අවශ්‍ය වන බුද්ධිමය ආරක්ෂාව, තාක්ෂණික දැනුම ලබාගන්නට අපි එකඟ වුණා. මෙය කඩාවැටී ඇති විශ්වාසය, බලාපොරොත්තු ගොඩනගන්නට හේතු වෙනවා. ජනාධිපතිතුමා ඒ නායකයින් සමඟ සාකච්ඡා කරලා ගිවිසුම් වලට එළැඹුණා. ඒ නිසා මෙම චීන සංචාරය ශ්‍රී ලංකාව ඉතා කෙටි කාලයකින් ලබාගත්තා වූ විශිෂ්ට ජයග්‍රහණයක් විදියටයි මා සළකන්නේ. චිනයේ බිජිං නුවර ආසියානු රටවල් හතළිස් අටක සහභාගිත්වයෙන් ශිෂ්ටාචාර පිළිබඳ සම්මන්ත්‍රණයක් පැවැත්වුණා. චින ජනාධිපති ෂින් ජින්පින් මැතිතුමාගෙන් අතිගරු ජනාධිපතිතුමාට විශේෂ ආරාධනයක් ලැබුණා, මේ රටේ තියෙන වර්තමාන තත්ත්වය පිළිබඳව සාකච්ජා කරන්න, ඒ සාකච්ජාව ඉතා සාර්ථකයි. මුලින් සාකච්ජාවේ දී අතිගරු ජනාධිපතිතුමා දැනුම් දුන්නා අපේ රටේ ආරක්ෂාව වෙනුවෙන් අපිට මොනවද අවශ්‍ය කියලා. ඒ සියල්ලම එතුමා ඉතා ඉහළින් පිළිඅරන් ඒ අවස්ථාවේ දී යුවාන් මිලියන   ක ආධාරයක් ලබා දෙන්න තීන්දු කළා. අපිට අවශ්‍ය ඉදිරි ආධාර පිළිබඳ නිලධාරීන් සමග සාකච්ජා කරලා, ඒ ප්‍රශ්න සියල්ලටම පිළිතුරු ලබා දෙනවා කියලා ඔහු ප්‍රකාශ කළා. ඒ වගේම පොලිසිය සඳහා එතුමා ජීප් රථ   ක් ලබා දීමටත් පොරොන්දු වූණා. ඒ වගේම විශේෂයෙන් ඉදිරියේ දී ගුවන් තොටුපල සඳහා අවශ්‍ය ආරක්ෂක උපකරණ ලබාදීම සඳහා එතුමා කැමැත්ත ප්‍රකාශ කළා. එතුමා අපේ රට චිනයත් සමග තියෙන දිර්ඝ කාලීන බැඳීම තවදුරටත් ශක්තිමත් කළ යුතුයි කියලා ප්‍රකාශ කළා. ඉතා සාර්ථක සාකච්ජාවක් අතිගරු ජනාධිපතිතුමා සහ චින ජනාධිපතිතුමා අතර සිදු වුණා. ඊට සමගාමී ව චිනයේ අග්‍රමාත්‍යතුමත් හමුවුණා. චිනයේ අග්‍රමාත්‍යතුමාත් එය සම්පුර්ණයෙන් සනාථ කළා. පොළොන්නරුවේ ඉදිවෙන වකුගඩු රෝහල ඉදිකිරීම පිළිබඳ සාකච්ජා කළා. ඒ වගේම   වෙනි දින පාස්කු ඉරිදා සිදු වූ ප්‍රහාරයත් සමග සංචාරකයන් ගේ පැමිණීම පහළ වැටීම පිළිබඳව අපි සාකච්ජා කළා. විශේෂයෙන්ම එතුමාන්ලා ප්‍රකාශ කළා ලක්ෂ දෙක හමාරක් තුනක් අතර චින සංචාරකයන් ලංකාවට පැමිණෙන බව. එය ඉදිරියේ දී වර්ධනය කරගැනිම සම්බන්ධයෙන් චිනය පැත්තෙන් ගත හැකි ක්‍රියාමර්ග ගන්නා බව එතුමන්ලා ප්‍රකාශ කළා. මේ සංචාරයේ සාර්ථකත්වය වෙන්නේ චින ජනපති ෂින් ජින්පින් මැතිතුමා සහ අතිගරු ජනාධිපතිතුමා අතර ද්විපාර්ශවික සාකච්ජා පැයකට ආසන්න කාලයක් කරන්නට හැකි වීමයි. ලෝකයේ ප්‍රධාන බලවතෙක් සමග අපේ ජනාධිපතිතුමා මුහුණට මුහුණ සාකච්ජා කරලා, අපේ රටට අවශ්‍ය ආධාර සහ ඉදිරි සහයෝගය ලබා ගැනීමට එතුමා පෙරොන්දු වීම අපේ රට ලබා ගත් සුවිශේෂ ජයග්‍රහණයක්. ජනාධිපතිතුමා කැබිනට් අමාත්‍යවරු සහ ආණ්ඩුකාරවරු සමඟ එක් ව අද චීනයේ කළ සංචාරය අතිශයින් ම වැදගත්. අපිට අප ගේ අපේක්ෂිත ඉළක්ක අරමුණු කරා මේ සංචාරයේ දි ළගාවෙන්නට හැකිවුණා. චීන ජනාධිපතිවරයා සහ චීන අගමැතිවරයා සමඟත් ආරක්ෂක අංශ සහ විදේශ අමාත්‍යංශය ඇතුළු ඉතාම තීරණාත්මක වැදගත්කමකින් යුතු අංශ සමඟ ද්විපාර්ශික සාකච්ඡා පවත්වන්නට මේ සංචාරයේ දී අවස්ථාව ලැබුණා. ලංකාවේ ත්‍රස්තවාදය මැඩලීම සදහා අවශ්‍ය තාක්ෂණික මුල්‍යමය හා ද්‍රව්‍යමය ආධාර විද්්‍යුත් උපකරණ, මෘදුකාංග සහ මුදල් මේ සංචාරයේදි අපට ලබා ගැනීමට හැකියාව ලැබුණා. චීනය ත්‍රස්තවාදය, වර්ගවාදය, ආගමික බෙදුම්වාදය ඉතාමත්ම සාර්ථක ව ජයගත් රාජ්‍යයක්. ඔවුන් ඔවුන්ගේ අත්දැකීම් සහ ඒ සඳහා භාවිතා කරපු යන්ත්‍ර සූත්‍ර, මෘදුකාංග ඇතුළු දැනුම ශ්‍රී ලංකාව වෙත ලබාදීම සඳහා කටයුතු කළා. ඒ වගේම ශ්‍රී ලංකා රජයට පොලිස් දෙපාර්තමේන්තුව සහ මේ ආරක්ෂක අංශ වලට විශේෂයෙන් අවශ්‍ය වන ජීප් රථ   ක්, ලබාදීමට මේ සාකච්ඡා වලදී එකඟතාවය ලැබුණා. වර්ගවාදී සහ වෛරී භාවිතයන් සහිත ප්‍රකාශන සහ ව්‍යාජ තොරතුරු පැතිරවීම පාලනය කිරීම සඳහා අවශ්‍ය මෘදුකාංග මේ සංචාරයේ ප්‍රතිථලයක් විදියට ශ්‍රී ලංකාව වෙත ලැබෙනවා. ඒ වගේම මෙයට පෙර සාකච්ඡා මට්ටමින් පැවතිලා ශ්‍රී ලංකාවේ වෙරළ ආශ්‍රිත කටයුතු සඳහා මත්ද්‍රව්‍ය නිවාරණය සඳහා මත්ද්‍රව්‍ය ප්‍රවාහනය වැළැක්වීම සඳහා යොදා ගැනීමට නියමිත නාවික යාත්‍රාව ලබාදීම ඉදිරි මාසය තුළ සිදුවෙනවා ඇති. අපි පසුගිය දින වල අවාසනාවන්ත සිද්ධීන්ට මුහුණ දුන්නට පස්සේ අපි දැකපු දෙයක් තමයි ලංකා රජයට සහ මේ ආරක්ෂක අංශ වලට මේ සඳහා සටන් කිරීමට ත්‍රස්තවාදයට එරෙහිව සටන් කිරීමට අවශ්‍ය තාක්ෂණික උපකරණ වල හිඟයක් තිබණා. මෘදුකාංග සහ වාහන පවා විශාල වශයෙන් අඩු කමක් තිබුණා. මේ තත්ත්වය සම්පූර්ණයෙන්ම ජයගන්නට අවශ්‍ය දැනුම තාක්ෂණය ශ්‍රී ලංකාවේ දීර්ඝ කාලීන හිතවතෙක් වන චීනය විසින් ලබලා දීලා තියෙනවා. පසුගිය යුද සමයෙදිත් චීනය තමයි හුඟක්ම තීරණාත්මක අවස්ථා වලදී එල්.ටී.ටී. ත්‍රස්තවාදය වැළැක්වීම සඳහා, පරාජය කිරීම සඳහා තාක්ෂණික සහ යුධමය ආධාර අපිට ලබලා දුන්නේ. ඒ ආධාරයන් මේ අවස්ථාවේදි නැවත ශ්‍රී ලංකාවට ලබා ගැනීම සඳහා අවස්ථාව සැලසීම ඉතාමත් වැදගත්. රුපියල් බිලියන   කට වැඩි වටිනා සම්පත් ද්‍රව්‍ය උපකරණ මේ සංචාරයේ ප්‍රතිථලයක් විදියට ශ්‍රී ලංකාවට ලැබෙනවා.  ජනාධිපති මාධ්‍ය ඒකකය"
    },
    {
        "content": "අසරණ දරුවන්ගේ සුභසාධනය වෙනුවෙන්  දායකත්වය ලබා දෙමින් ලෝක ළමා දිනයට (ඔක්තෝබර් 01) සමගාමීව ජනාධිපති ලේකම් කාර්යාලයේ  අසරණ දරුවන් ආරක්ෂා කිරීම සඳහා වූ  ‘ජාතික භාර අරමුදල’ වෙත ශ්‍රී ලංකා යුද්ධ හමුදාව විසින් මුල්‍යමය පරිත්‍යාගයක් සිදු කර ඇත. යුද්ධ හමුදාධිපති ලුතිනන් ජෙනරාල් ශවේන්ද්‍ර සිල්වා නියෝජනය කරමින් අධ්‍යක්‍ෂ ජෙනරාල් ප්‍රධාන මාණ්ඩලික මේජර් ජෙනරාල් රෝහිත ධර්මසිරි විසින් ඊයේ දින (ඔක්තෝබර් 01) ජනාධිපති ලේකම් කාර්යාලයේදී රුපියල් මිලියන 10 ක මුදල් චෙක්පතක් අතිගරු ජනාධිපතිතුමන් වෙත පිරිනමන ලදී. අසරණ දරුවන්ගේ හා විශේෂ කුසලතා ඇති තරුණ පිරිස් වෙනුවෙන් මෙම අරමුදල්  ප්‍රයෝජනයට ගැනීමට අපේක්ෂා කෙරේ."
    },
    {
        "content": "මුහුදු කූඩැල්ලන් සහ හක් බෙල්ලන් නීතිවිරෝධී ලෙස ලග තබා ගැනීම සහ ප්‍රවාහනය කිරීම සම්බන්ධයෙන් පසුගිය සතිය තුල පුද්ගලයින් කිහිප දෙනෙකු ශ්‍රී ලංකා නාවික හමුදාව විසින් අත්අඩංගුවට ගෙන තිබේ. නාවික හමුදා මාධ්‍යට අනුව බදාදා දින (ඔක්තෝබර් 02) මුර සංචාරයේ යෙදී සිටි නාවික හමුදා භටයන් චුන්ඩිකුලම් මුහුදු ප්‍රදේශයේදී නීති විරෝධී ලෙස ඇල්ලූ මුහුදු කූඩැල්ලන් 550 ක් හා හක් බෙල්ලන් 04 ක් සමඟ පුද්ගලයින් තිදෙනෙකු අත්අඩංගුවට ගෙන ඇත. නාවික හමුදාව අඟහරුවදා දින (ඔක්තෝම්බර් 01) තලෙයිමන්නාරම, ඌරුමලේ ප්‍රදේශයේ දී සිදුකල සෝදිසි කිරීමකදී වලංගු ලියකියවිලි නොමැතිව ප්‍රවාහනය කරමින් තිබු හක් බෙල්ලන් 226 ක් අත්අඩංගුවට ගෙන තිබේ. එදිනම නාවික හමුදාව සින්නකුඩිඉරිප්පු පොලිසිය සමග එක්ව සිදුකළ සෝදිසි මෙහෙයුමකදී හක් බෙල්ලන් 658 ක් සමඟ පුද්ගලයෙකු අත්අඩංගුවට ගෙන ඇත. මේ අතර, නැගෙනහිර කලාපයේ සිනම්වේලි ප්‍රදේශයේදී තහනම් ධීවර දැල් භාවිතා කරමින් ධීවර කටයුතුවල නිරත වූ පුද්ගලයින් 05 දෙනෙකු අගහරුවාදා (ඔක්තෝම්බර් 01) නාවික හමුදා බාරයට ගෙන ඇත. අත්අඩංගුවට ගත් භාණ්ඩ හා සැකකරුවන් වැඩිදුර පරීක්ෂණ කටයුතු සඳහා ධීවර බලධාරීන් වෙත භාර දී තිබේ. ධිවර හා ජලජ සම්පත් පනතට අනුව මිලි මීටර් 70 ට වඩා අඩු විශ්කම්භයකින් යුතු හක්බෙල්ලන් සන්තකයේ තබා ගැනීම, මිලදී ගැනීම, විකිණීම සඳහා ප්‍රදර්ශනය කිරීම, විකිණීම, ප්‍රවාහනය කිරීම හෝ අපනයනය කිරීම සම්පුර්ණයෙන් තහනම් කර ඇත. ශ්‍රී ලංකා නාවික හමුදාව මෙරට සමුද්‍ර ජීවීන් හා සම්පත් ආරක්ෂා කිරීම සඳහා විශාල  කාර්යභාරයක් සිදු කරයි."
    },
    {
        "content": "ත‍්‍රස්තවාදය හේතුවෙන් තමා කිසිඳු පසුබෑමකට ලක් නොවන අතර ත‍්‍රස්තවාදය අවසන් කර, යහපත් සාමකාමී රටක් ගොඩනැඟීමේ වගකීම අවංකව ඉටුකරන බව ජනාධිපතිතුමා අවධාරණය කරයි. එහිදී ආරක්ෂක අංශ විශිෂ්ට මෙහෙවරක් ඉටුකරමින් සිටින අතර ත‍්‍රස්තවාදය නිමාකර සාමකාමී රටක් ගොඩනැඟීමේ ගෞරවය ති‍්‍රවිධ හමුදාව, පොලිසිය, බුද්ධි අංශ ඇතුළු සියලුදෙනාට හිමිවන බව ද ජනාධිපතිතුමා ප‍්‍රකාශ කළේය. එමෙන්ම අපේ‍්‍රල්   වනදා සිදුවීමට වගඋත්තරකරුවන් වන ඕනෑම අයෙකුට එරෙහිව නීතිය කි‍්‍රයාත්මක කරන බව ද ජනාධිපතිතුමා කියා සිටියේය. ජනාධිපති ගරු මෛතී‍්‍රපාල සිරිසේන මැතිතුමා මේ බව සඳහන් කළේ අද   පෙරවරුවේ උහන මහා විද්‍යාලයීය කී‍්‍රඩාංගණයේ පැවති ‘රට වෙනුවෙන් එකට සිටිමු’ සංවර්ධන වැඩසටහන් මාලාවේ අම්පාර දිස්ති‍්‍රක් වැඩසටහනේ අවසන් ප‍්‍රගති සමාලෝචන රැස්වීමට එක්වෙමිනි. මෙහිදී ජනාධිපතිතුමා වැඩිදුරටත් සඳහන් කළේ මෙවන් ත‍්‍රස්ත ප‍්‍රහාරයන්ට ලක් වූ ලොව සෑම රටකම පාලකයන් විසින් ඉතා කෙටි කලක් තුළ එම රටවල් සාමකාමී රටවල් බවට පත්කර ගැනීමට පියවර ගත් අතර ඊට එම රටවල දේශපාලනඥයන් රාජ්‍ය නිලධාරින් ඇතුළු සියලුදෙනා සාමුහිකත්වයෙන් රට වෙනුවෙන් අත්වැල් බැඳගෙන සිටි බවයි. තමා ද රාජ්‍ය නායකයා ලෙස මේ රටේ ආරක්ෂක අංශ කෙරෙහි පූර්ණ විශ්වාසය තබමින් ගෙවී ගිය දින   පුරා ඔවුන් නිසි කළමනාකරණයකට ලක් කළ බව කියා සිටි ජනාධිපතිතුමා එම වගකීම ආරක්ෂක අංශ විසින් ඉතා විශිෂ්ට ලෙස ඉටුකර තිබෙන බවත් තමාට මෙන්ම මේ රටේ සෑම පුරවැසියෙකුටම අපගේ ආරක්ෂක අංශ කෙරෙහි විශ්වාසය තැබිය හැකි බවත් සඳහන් කළේය. එහෙත් කනගාටුවට මෙන් බෝම්බ පුපුරන තෙක් බලා සිටින කුහක දේශපාලනඥයන් පිරිසක් ද අද රට තුළ සිටින අතර මෙවන් අවාසනාවන්ත තත්ත්වයක දී වුවත් තම පහත් පෙළේ දේශපාලන අරමුණු ඉටුකර ගැනීමට ඔවුන් දරන උත්සාහයන් පිළිබඳ තමන් දැඩිව කනගාටුවට පත්වන බව ජනාධිපතිතුමා කියා සිටියේය. ජනාධිපතිතුමා මෙහිදී වැඩිදුරටත් අවධාරණය කළේ මෙවන් සිදුවීම් හමුවේ රටේ සංවර්ධන වැඩපිළිවෙළ හා දෛනික ජන ජීවිතය අඩාළ කරගතහොත් ජයග‍්‍රහණය කරන්නේ ත‍්‍රස්තවාදය බවයි. එබැවින් ජාතික ආරක්ෂාව කෙරෙහි පූර්ණ විශ්වාසය තබමින් රට වෙනුවෙන් තම දෛනික කාර්යයන් නිසි ලෙස ඉටුකිරීමට සියලුදෙනා කැපවිය යුතු බව ප‍්‍රකාශ කළ ජනාධිපතිතුමා ජනතාව වෙනුවෙන් සංවර්ධන වැඩපිළිවෙළ කිසිදු ප‍්‍රමාදයකින් තොරව ඉදිරියට කි‍්‍රයාත්මක කළයුතු බවත් එහිදී මෙරට ලක්ෂ  ක් වූ රාජ්‍ය සේවකයින්ට පෙර පැවති වගකීමට වඩා වැඩි වගකීමක් පැවරී ඇති බවත් සඳහන් කළේය. ජනතා ගැටලු කාර්යක්ෂමව හඳුනා ගනිමින් ඒ සඳහා කෙටිකාලීන හා දිගුකාලීන විසඳුම් ලබා දීමේ අරමුණින් ජනාධිපති ගරු මෛතී‍්‍රපාල සිරිසේන මැතිතුමාගේ සංකල්පයක් අනුව “රට වෙනුවෙන් එකට සිටිමු” වැඩසටහන කි‍්‍රයාත්මක කෙරෙන අතර, ජනාධිපතිතුමාගේ මගපෙන්වීමෙන් ජනාධිපති කාර්යාලය යටතේ කි‍්‍රයාත්මක කර ඇති ජාතික වැඩසටහන් ඇතුළු අමාත්‍යාංශ මට්ටමින් කි‍්‍රයාවට නංවා තිබෙන සංවර්ධන ව්‍යාපෘති වඩා වේගවත් සහ විධිමත් කරමින් ජනතාවට උපරිම ප‍්‍රතිලාභ ලබාදීම ද වැඩසටහනේ අරමුණයි. මෙහිදී වැඩිදුරටත් අදහස් දැක් වූ ජනාධිපතිතුමා කියා සිටියේ සංවර්ධනයෙන් අඩු දිස්ති‍්‍රක්ක තෝරා ගනිමින් දීප ව්‍යාප්තව මෙම වැඩසටහන කි‍්‍රයාත්මක කිරීම අරමුණ බවත් මීළඟ වැඩසටහන මුලතිව් දිස්ති‍්‍රක්කය කේන්ද්‍රකර ගනිමින් පැවැත්වීමට අපේක්ෂා කරන බවත්ය. නැගෙනහිර පළාතේ සංවර්ධනය වෙනුවෙන් රජය ගෙන යන වැඩපිළිවෙළ පිළිබඳව ද අදහස් දැක්වූ ජනාධිපතිතුමා උහන මහා විද්‍යාලය ජාතික පාසලක් බවට පත් කිරීමට ඉදිරි මසක් තුළ පියවර ගන්නා බවත් එහි සංවර්ධනය වෙනුවෙන් ලබන සතිය වන විට රුපියල් ලක්ෂ 50ක මුදලක් ලබාදීමට කටයුතු කරන බවත් කියා සිටියේය. “ශ‍්‍රී ලාංකීය සමාජ, ආර්ථික හා සංස්කෘතික පුනරුදය වෙනුවෙන් පොදුජන මෙහෙවර සමග එකට සිටිමු” තේමාව යටතේ දීප ව්‍යාප්තව කි‍්‍රයාත්මක වන ‘රට වෙනුවෙන් එකට සිටිමු’ වැඩසටහන් මාලාවේ තුන්වන අදියර අම්පාර දිස්ති‍්‍රක්කය කේන්ද්‍රකර ගනිමින් පසුගිය   වනදා ආරම්භ කෙරිණි. උහන, අක්කරෙයිපත්තු, අම්පාර, කල්මුණේ, පොතුවිල්, සයින්දමර්දු, තිරුක්කෝවිල්, දමන ඇතුළු දිස්ති‍්‍රක්කයේ ප‍්‍රාදේශීය ලේකම් කොට්ඨාස   ම ආවරණය කරමින් ජන ජීවිතය නඟා සිටුවීම වෙනුවෙන් ව්‍යාපෘති රැසක් ඒ යටතේ කි‍්‍රයාත්මක කෙරුණු අතර පාසල් සිසුන්, වැඩිහිටි හා තරුණ ප‍්‍රජාව, විශ‍්‍රාමිකයන්, රාජ්‍ය නිලධාරින්, රාජ්‍ය නොවන ආයතන හා ස්වේච්ඡා සංවිධාන මට්ටමින් ජනතාව සිංහල, දමිළ හා මුස්ලිම් භේදයකින් තොරව විශාල උනන්දුවකින් යුතුව මෙම වැඩසටහන් සඳහා එක්ව සිටිනු දක්නට ලැබිණි. දෙදහස් එකසියයකට අධික වූ මෙම සංවර්ධන හා සේවා ව්‍යාපෘති සඳහා වැය කළ මුදල රුපියල් මිලියන   ක් වන අතර ප‍්‍රතිලාභී පවුල් සංඛ්‍යාව හාරලක්ෂ පනස්දහස ඉක්මවයි. දිස්ති‍්‍රක්කයේ සංවර්ධනය වෙනුවෙන් තවත් රුපියල් මිලියන  ක් වැය කරමින් වැඩසටහන් රැසක් ඉදිරියේ දී කි‍්‍රයාවට නැංවීමට නියමිතව තිබේ. අද පැවති සමාප්ති අවස්ථාවේ දී ප‍්‍රතිලාභ රැසක් දිස්ති‍්‍රක්කයේ ජනතාව වෙනුවෙන් ලබාදීම සිදුවූ අතර ආගමික ස්ථානවල සංවර්ධනය සඳහා ප‍්‍රදානයන් සිදු කිරීම, රෝහල් සඳහා ගිලන් රථ ඇතුළු උපකරණ ප‍්‍රදානය, පානීය ජල පද්ධති සහ වකුගඩු රෝගී පවුල් වෙත ගෘහස්ථ ජල පෙරණ යන්ත‍්‍ර ලබාදීම, ඉඩම් ඔප්පු ලබාදිම, ස්මාර්ට් ශ‍්‍රී ලංකා වෘත්තීය මාර්ගෝපදේශන ව්‍යාපෘතිය වෙනුවෙන් වගකීම් පැවරීම, ළමා නිවාස සඳහා ආධාර ප‍්‍රදානය, ස්වයං රැකියා හා ජීවනෝපාය මාර්ග සංවර්ධන ණය ලබාදිම, මිරිදිය ධීවරයන් වෙත දැල් ආම්පන්න ලබාදීම සහ කුඩා පරිමාණ ව්‍යාපාර වෙත කෘෂි උපකරණ කට්ටල බෙදාදීම, පොල්පැළ හා කජු පැළ බෙදාදීම, පාසල් සඳහා කී‍්‍රඩා උපකරණ ප‍්‍රදානය, ආබාධිත පුද්ගලයන් සඳහා රෝද පුටු ප‍්‍රදානය ඇතුළු වැඩසටහන් රැසක් ජනාධිපතිතුමා අතින් සංකේතවත් කෙරිණි. මහා සංඝරත්නය ප‍්‍රමුඛ පළාතේ අන්‍යාගමික පූජකවරුන් ද, හිටපු අග‍්‍රාමාත්‍ය දී.මු ජයරත්න, අමාත්‍ය දයා ගමගේ, නැගෙනහිර පළාත් ආණ්ඩුකාර එම්.එල්.ඒ.එම්. හිස්බුල්ලා, උතුරු මැද පළාත් ආණ්ඩුකාර සරත් ඒකනායක, පාර්ලිමේන්තු මන්තී‍්‍ර ශ‍්‍රියානි විජේවික‍්‍රම, හිටපු අමාත්‍ය පී. දයාරත්න යන මහත්වරුන් ඇතුළු මැති ඇමතිවරු රැසක් ද, ජනාධිපති ලේකම් උදය ආර්. සෙනෙවිරත්න මහතා ඇතුළු රාජ්‍ය නිලධාරිහු මෙම අවස්ථාවට එක්ව සිටියහ. ජනාධිපති මාධ්‍ය අංශය"
    },
    {
        "content": "ඉන්දීය මහ මැතිවරණයෙන් විශිෂ්ට ජයග‍්‍රහණයක් ලබාගත් අග‍්‍රාමාත්‍ය නරේන්ද්‍ර මෝදි මහතා වෙත ජනාධිපති ගරු මෛතී‍්‍රපාල සිරිසේන මැතිතුමා සිය උණුසුම් සුබ පැතුම් පිරිනමයි. ඉන්දීය අග‍්‍රාමාත්‍යවරයා වෙත විශේෂ සුබ පැතුම් පණිවිඩයක් යොමු කරමින් ජනාධිපතිතුමා සඳහන් කර ඇත්තේ මෙම ඓතිහාසික ජයග‍්‍රහණය නරේන්ද්‍ර මෝදි මහතා ගෙන ගිය ප‍්‍රතිපත්ති පිළිබඳ ඉන්දීය ජනතාව තැබු විශ්වාසය නැවත තහවුරු කිරීමක් බවයි. එමෙන්ම මෙම ජයග‍්‍රහණය එතුමා නායකත්වය ලබා දෙන දේශපාලන පක්ෂය සහ එහි පාර්ශ්වකාර දේශපාලන පක්ෂ වෙත ඉන්දියාවේ අනාගතය තීරණය කිරීම සඳහා එරට ජනතාව ලබා දුන් තවත් වැදගත් අවස්ථාවක් බව ද ජනාධිපතිතුමා පෙන්වා දී තිබේ. ජනාධිපතිතුමා සිය පණිවිඩයේ වැඩිදුරටත් සඳහන් කර ඇත්තේ අග‍්‍රාමාත්‍ය නරේන්ද්‍ර මෝදි මහතාගේ පසුගිය පාලන කාලය තුළ දී ඉන්දියාව ලබාගත් විශිෂ්ට ජයග‍්‍රහණ තුළ වැදගත් සමාජ, ආර්ථික දේශපාලන සහ සංස්කෘතික ප‍්‍රතිසංස්කරණ රැසක් සිදු වු බවයි. අසල්වාසී සහෝදර රාජ්‍යයන් ලෙස ඉන්දියාව සහ ශ‍්‍රී ලංකාව අතර පවතින්නේ නොබිෙඳන සබඳතාවයකි. නරේන්ද්‍ර මෝදි මහතා සම`ග ඉතා සමීපව කටයුතු කරන අයෙකු ලෙස එතුමාගේ ඉදිරි පාලන සමය තුළදී ද ශ‍්‍රී ලංකාව සහ ඉන්දියාව අතර ද්විපාර්ශ්වික සබඳතා තවදුරටත් ශක්තිමත් කර ගැනීමට අපේක්ෂාවෙන් සිටින බව ජනාධිපතිතුමා ස`දහන් කරයි. ලෝකයේ බලවත් ආර්ථිකයකට හිමිකම් කියන ඉන්දියාව කලාපීය සමෘද්ධිය උදාකර ගැනීම සම්බන්ධයෙන් වැදගත් කාර්ය භාරයක් ඉටු කරන අතර, එම අරමුණු සාක්ෂාත් කර ගැනීමේදී ද ශ‍්‍රී ලංකාව ඉන්දියාව සමඟ වඩා සමීපව කටයුතු කිරීමට අපේක්ෂා කරන බව ද ජනාධිපතිතුමා සිය පණිවිඩයේ වැඩිදුරටත් සඳහන් කර ඇත.  ජනාධිපති මාධ්‍ය ඒකකය"
    },
    {
        "content": "ශ්‍රී ලංකා යුද්ධ හමුදාවේ 70 වන සංවත්සරය නිමිත්තෙන් කොළඹ 13 හි ශ්‍රී පොන්නම්බලවානේෂ්වරම් කෝවිලේදී හින්දු ආගමික උත්සවයක් සංවිධානය කර තිබුණි. යුද හමුදාවට සහ යුද හමුදා ධජයන්ට ආශිර්වාද කිරීම සඳහා ශ්‍රී ලංකා යුද හමුදා හින්දු සංගමය විසින් සංවිධානය කරන ලද මෙම උත්සවය ඊයේ දින (ඔක්තෝබර් 02) පැවැත්විණි. යුද හමුදා මාධ්‍යට අනුව,  පූජ්‍ය සිවා ශ්‍රී සුරේෂ්වර ප්‍රධාන පූජකතුමා (කුරුක්කල්) විසින් හින්දු ආගමික වතාවත් සිදු කරන ලදී. මෙම අවස්ථාවට යුද්ධ හමුදාධිපති ලුතිනන් ජෙනරාල් ශවේන්ද්‍ර සිල්වා, යුද්ධ හමුදා මාණ්ඩලික ප්‍රධානි මේජර් ජෙනරාල් සත්‍යප්‍රිය ලියනගේ ඇතුළු ජ්‍යෙෂ්ඨ නිලධාරීන් සහ සෙසු නිළයින් සහභාගී විය. ශ්‍රී ලංකා යුද්ධ හමුදාව සිය 70 වන සංවත්සරය එලඹෙන ඔක්තෝම්බර් මස 10 වෙනි දින සමරනු ලබයි."
    },
    {
        "content": "ත‍්‍රස්තවාදය ශ‍්‍රී ලංකාවෙන් මුලිනුපුටා දමා ජාතික ආරක්ෂාව තහවුරු කිරීමට ශ‍්‍රී ලංකාවට ලබාදිය හැකි සෑම සහයක්ම ලබාදෙන බව චීන ජනාධිපති ෂි ජින්පින් මහතා ජනාධිපති ගරු මෛතී‍්‍රපාල සිරිසේන මැතිතුමා වෙත සහතික වෙයි. චීනයේ එක් දින නිල සංචාරයක නිරත ජනාධිපති ගරු මෛතී‍්‍රපාල සිරිසේන මැතිතුමා සහ චීන ජනාධිපතිතුමා අතර නිල හමුව අද   පස්වරුවේ චීන ජනාධිපති මන්දිරයේ දී පැවැත්වුණු අතර එහිදී මේ බව අවධාරණය කෙරිණි. මේ අතර ශ‍්‍රී ලංකාව තුළ මතුවූ මෙම හදිසි තත්ත්වය හමුවේ ආරක්ෂක අංශවල කටයුතු වෙනුවෙන් ජනාධිපතිතුමාගේ ඉල්ලීම පරිදි රුපියල් කෝට් 260ක මූල්‍ය පරිත්‍යාගයක් ලබාදීමට ද චීන රජය පියවර ගෙන ඇත. එමෙන්ම ශී‍්‍ර ලංකා පොලිස් දෙපාර්තමේන්තුව සඳහා රුපියල් කෝට්  ක් වටිනා ජීප් රථ 100ක් ඇතුළු පහසුකම් වහාම ශ‍්‍රී ලංකාවට ලබාදීමට ද චීන ජනාධිපතිවරයා එකඟතාවය පළ කර තිබේ. මේ අතර දෙරටේ ආරක්ෂක අංශවල සහයෝගීතාව වෙනුවෙන් නව අවබෝධතා ගිවිසුමකට අත්සන් තැබීම ද මෙම රාජ්‍ය නායක හමුවෙන් අනතුරුව සිදු විය. ද්විපාර්ශ්වික සාකච්ඡා සඳහා චීන ජනාධිපති මන්දිරය වෙත ගිය ජනාධිපති ගරු මෛතී‍්‍රපාල සිරිසේන මැතිතුමා චීන ජනාධිපති ෂී ජින්පින් මහතා විසින් ඉතා සුහදශීලිව පිළිගනු ලැබීය. චීන ජනාධිපතිතුමා මෙහිදී අවධාරණය කළේ ලොව කොතැනක වුව ද ම්ලේච්ඡ ත‍්‍රස්තවාදය තමා දැඩි ලෙස හෙළා දකින බවයි. අපේ‍්‍රල්   වනදා ශී‍්‍ර ලංකාවේ සිදුවූ ම්ලේච්ඡ ත‍්‍රස්ත ප‍්‍රහාරය පිළිබඳ මෙහිදී සිය බලවත් අප‍්‍රසාදය පළ කළ චීන ජනාධිපතිතුමා එහිදී අසීරුතාවයට පත්වූ සියලු ශ‍්‍රී ලාංකීය ජනතාව වෙනුවෙන් සිය කණගාටුව පළ කළේය. ත‍්‍රස්ත අභියෝගය ජය ගනිමින් යළි නැඟී සිටින ශ‍්‍රී ලංකාව සමඟ චීන රජය සෑමවිටම අත්වැල් බැඳගෙන සිටින බව මෙහිදී අවධාරණය කළ චීන ජනාධිපතිතුමා ඒ වෙනුවෙන් ඕනෑම අවස්ථාවක ඕනෑම සහයක් උපරිම ලෙස ලබාදීමට කටයුතු කරන බව ද කියා සිටියේය. අපේ‍්‍රල්   වනදා සිදුවීම සහ එහිදී ගත් පියවර මෙන්ම ශ‍්‍රී ලංකාවේ නව ආරක්ෂක වැඩපිළිවෙළ පිළිබඳ මෙහිදී ජනාධිපතිතුමා චීන ජනාධිපතිතුමා සමඟ විශේෂ කරුණු රැසක් සාකච්ඡා කරන ලදී. දෙරටේ ආරක්ෂක අංශ අතර සහයෝගිතා වැඩපිළිවෙළ ශක්තිමත් කර ගැනීම සහ බුද්ධි අංශ අතර තොරතුරු හුවමාරු වැඩසටහන් පුළුල් කර ගැනීම පිළිබඳව ද සාකච්ඡාවට බඳුන් කෙරිණි. එමෙන්ම ජනාධිපතිතුමා මෙහිදී කියා සිටියේ ත‍්‍රස්තවාදය මැඩලීමේ දී මෙන්ම අන්තර්ජාල සහ සමාජ වෙබ් අඩවි හරහා අසත්‍ය ප‍්‍රචාර පතුරවමින් සැඟවී සිට ත‍්‍රස්තවාදය වපුරන පිරිස් සහ අපරාධ සිදු කරන්නන් හඳුනාගැනීමටත්, එම අපරාධ වළක්වා ගැනීම වෙනුවෙනුත් අවශ්‍ය තාක්ෂණික උපකරණ සහ දැනුම ශී‍්‍ර ලංකාවට නොමැති බවයි. එම උපකරණ සහ තාක්ෂණය ශ‍්‍රී ලංකාවට ලබාගැනීම සඳහා කඩිනම් සහය ලබාදීමට මෙහිදී එකඟතාවය පළ කළ චීන ජනාධිපතිතුමා ඒ පිළිබඳ සොයා බැලීමට චීන තාක්ෂණික කණ්ඩායමක් ශ‍්‍රී ලංකාවට එවීමට කටයුතු කරන බව ද කියා සිටියේ ය. චීන ණය ආධාර මත ශ‍්‍රී ලංකාවේ කි‍්‍රයාත්මක සංවර්ධන ව්‍යාපෘතිවල ප‍්‍රගතිය පිළිබඳව ද මෙහිදී නායක දෙපළ සාකච්ඡා කළ අතර එම සංවර්ධන ව්‍යාපෘති බොහොමයක කටයුතු කඩිනමින් නිමා කිරීම තම අපේක්ෂාව බව ජනාධිපතිතුමා සඳහන් කළේය. එමෙන්ම චීන ආධාර යටතේ පොළොන්නරුවේ ඉදිකෙරෙමින් පවතින වකුගඩු රෝහලේ ඉදිකිරීම් කටයුතු පිළිබඳව ද සාකච්ඡාවට ලක් විය. ශ‍්‍රී ලංකාව සෑමවිටම අවංක මිතුරෙකු ලෙස චීනයට ලබාදෙන සහය ද මෙහිදී චීන ජනාධිපතිතුමාගේ විශේෂ පැසසුමට ලක් කෙරිණි. එමෙන්ම මත්ද්‍රව්‍ය මර්දනය වෙනුවෙන් ජනාධිපති ගරු මෛතී‍්‍රපාල සිරිසේන මැතිතුමා දියත් කළ වැඩපිළිවෙළ පිළිබඳව ද සිහිපත් කළ චීන ජනාධිපතිතුමා එම අභියෝගය ද ජය ගැනීමට ශ‍්‍රී ලංකාවට හැකියාව පවතින බවට විශ්වාසය පළ කළේය.  ජනාධිපති මාධ්‍ය ඒකකය"
    },
    {
        "content": "රටේ වත්මන් ආරක්‍ෂක තත්ත්වය පිළිබඳ සෑහීමකට පත්විය හැකි අතර අසත්‍ය සහ ජනතාව නොමඟ යවන ප්‍රකාශවලට නොරැවටි ජන ජීවිතය සාමාන්‍ය පරිදි පවත්වාගෙන ගෙන යන ලෙස ජනාධිපතිතුමා සියලු දෙනාගෙන් ඉල්ලයි. ජනාධිපති ගරු මෛත්‍රීපාල සිරිසේන මැතිතුමා මෙම ඉල්ලීම සිදු කළේ අද (12) පස්වරුවේ ගාල්ල දිස්ත්‍රික්කයේ දේශපාලන නායකත්වය, රාජ්‍ය නිලධාරින් සහ ආරක්‍ෂක අංශ නියෝජිතයන් සමඟ ගාල්ල දක්ෂිණ පාය ගොඩනැගිල්ලේ පැවති හමුවට එක්වෙමිනි. රටේ ජාතික ආරක්‍ෂාව තහවුරු කිරීමට ගෙන ඇති පියවර සහ ඒ සඳහා ප්‍රාදේශීය දේශපාලන නායකයන්ගෙන් සහ රාජ්‍ය නිලධාරින්ගෙන් ආරක්‍ෂක අංශවලට ලැබිය යුතු සහය පිළිබඳ දැනුවත් කිරීම වෙනුවෙන් පළාත් සහ දිස්ත්‍රික් මට්ටමින් මෙම හමුවීම් මාලාව සංවිධානය කර තිබේ. නැගෙනහිර පළාත් සහ මධ්‍යම පළාත් හමුව පසුගිය දා ජනාධිපතිතුමාගේ ප්‍රධානත්වයෙන් පැවැත්විණි. අද පැවති ගාල්ල දිස්ත්‍රික් සහ කළුතර දිස්ත්‍රික් හමුවට ද පක්ෂ, විපක්ෂ භේදයකින් තොරව මැති ඇමතිවරු, පළාත් පාලන නියෝජිතයෝ සහ රාජ්‍ය නිලධාරිහු එක්ව සිටියහ. ආරක්‍ෂක වැඩපිළිවෙළ වෙනුවෙන් ඔවුන්ගේ අදහස් සහ යෝජනා මෙහිදී දීර්ඝ වශයෙන් ඉදිරිපත් කෙරිණි. ගාල්ල දිස්ත්‍රික් හමුව ඇමතු ජනාධිපතිතුමා වැඩිදුරටත් පෙන්වා දුන්නේ රට අනාරක්ෂිත බව පෙන්වීමේ උත්සහයක මේ වන විට ඇතැම් පිරිසක් නිරතව සිටින බවයි. එබැවින් මෙම අවස්ථාව සියලු ජනතාව අවබෝධයෙන් සහ බුද්ධිමත්ව කටයුතු කළ යුතු අවස්ථාවක් බව ජනාධිපතිතුමා කියා සිටියේය. ත්‍රස්තවාදී සිදුවීමෙන් බාහිරව සිංහල සහ මුස්ලිම් ජනතාව අතර අසමඟියක් ගොඩනැඟීමට රට තුළ ක්‍රියාත්මක උත්සාහය පිළිබඳව ද ජනාධිපතිතුමා සියලු දෙනාගේ අවධානය යොමු කළේය. රටේ ජනකොටස් අතර තිබිය යුතු විශ්වාසය සහ අවබෝධය තහවුරු කරමින් සාමකාමී සමාජයක් ගොඩනැගීමේ වගකීම ඉටුකිරීමට මෙන්ම අනවශ්‍ය සහ ජනතාව බිය වැද්දීමේ ප්‍රකාශවලට හසු නොවී දෛනික ජන ජීවිතය යථාවත් පරිදි පවත්වාගෙන යාම පිළිබඳ සමාජය දැනුවත් කිරීමට සියලු ආගමික නායකයන්, ප්‍රාදේශීය දේශපාලන නියෝජියන් ඇතුළු රාජ්‍ය සේවකයන් ඒකාබද්ධව විධිමත් වැඩපිළිවෙළකට අවතීර්ණවීමේ වැදගත්කම ද ජනාධිපතිතුමා පෙන්වා දුන්නේ ය. අමාත්‍යවරුන් වන වජිර අබේවර්ධන, ගයන්ත කරුණාතිලක, පාර්ලිමේන්තු මන්ත්‍රී මහින්ද අමරවීර, චන්දිම වීරක්කොඩි, නිශාන්ත මුතුහෙට්ටිගම, දකුණු පළාත් ආණ්ඩුකාර රජිත් කීර්ති තෙන්නකෝන්, ප්‍රධාන අමාත්‍ය ශාන් විජයලාල් ද සිල්වා, පළාත් අමාත්‍ය විජයපාල හෙට්ටිආරච්චි යන මහත්වරුන් ඇතුළු මහජන නියෝජිතයෝ ද, දිස්ත්‍රික් ලේකම්වරු ඇතුළු රාජ්‍ය නිලධාරින් සහ ආරක්‍ෂක ලේකම් ජෙනරාල් ශාන්ත කෝට්ටේගොඩ, වැඩබලන පොලිස්පති සී.ඩී. වික්‍රමරත්න යන මහත්වරුන් සහ ආර අංශ ප්‍රධානිහු මෙම අවස්ථාවට එක්ව සිටියහ. මේ අතර ජනාධිපතිතුමා කළුතර දිස්ත්‍රික් ලේකම් කාර්යාලයීය ශ්‍රවණාගාරයේ දී කළුතර දිස්ත්‍රික්කයේ දේශපාලන නියෝජිතයන්, රාජ්‍ය නිලධාරින් සහ ආරක්‍ෂාක අංශ නියෝජිතයන් හමු විය. අමාත්‍ය රාජිත සේනාරත්න, පාර්ලිමේන්තු මන්ත්‍රී කුමාර වෙල්ගම, මහින්ද අමරවීර, ජයන්ත සමරවීර යන මහත්වරුන් ඇතුළු පළාත් සහ ප්‍රාදේශීය දේශපාලන නියෝජිතයෝ සහ ආරක්‍ෂක අංශ ප්‍රධානීහු ඊට ද එක්ව සිටියහ.  ජනාධිපති මාධ්‍ය ඒකකය"
    },
    {
        "content": "ශ්‍රී ලංකාවේ වෙරළබඩ පරිසර පද්ධතිය සහ සමුද්‍රීය පරිසරය ආරක්ෂා කිරීම සඳහා වන සිය කාර්යභාරය ඉටු කරමින් වෙරළ ආශ්‍රිත පිරිසිදු කිරීමේ වැඩසටහනක් පසුගියදා සිදු කළේය. ජාත්‍යන්තර වෙරළ පිරිසිදු කිරීමේ දිනය නිමිතිකරගෙන පසුගිය සතියේදී කලාපීය අධ්‍යක්ෂ කාර්යාල කිහිපයකදී මෙම වැඩසටහන් පැවැත්විණි.  වෙරළාරක්ෂක බලකා මාධ්‍යට අනුව, මෙම වැඩසටහන් හිදී බටහිර, දකුණු, උතුරු සහ නැගෙනහිර සියලුම කලාපීය අධ්‍යක්ෂ කාර්යාලවල කඳවුරු අසල වෙරළබඩ ප්‍රදේශ පිරිසිදු කරන ලදී. ශ්‍රී ලංකා වෙරළාරක්‍ෂක බලකායේ අධ්‍යක්ෂ ජෙනරාල් රියර් අද්මිරාල් සමන්ත විමලතුංග මහතාගේ මඟ පෙන්වීම මත මෙම වැඩසටහන් ක්‍රියාත්මක කෙරේ. රටේ වෙරළබඩ හා සමුද්‍රීය පරිසර පද්ධතීන් විශාල වශයෙන් සිදුවන අහිතකර මානව ක්‍රියාකාරකම් හේතුවෙන් තර්ජනයන්ට ලක්ව ඇත. වෙරළබඩ ප්‍රදේශ සිඝ්‍රයෙන් නාගරීකරණය වීමේ ප්‍රතිඵලයක් ලෙස ගෘහස්ථ හා කාර්මික අපද්‍රව්‍ය කසළ සහ අනෙකුත් ඝන සහ ද්‍රව ද්‍රව්‍ය මුහුදට අක්‍රමවත් ලෙස බැහැර කිරීම නිසා වෙරළබඩ ප්‍රදේශ දූෂණයට ලක්ව ඇත. ශ්‍රී ලංකා වෙරළාරක්ෂක බලකාය විසින් වෙරළබඩ පරිසරය ආරක්ෂා කිරීමේ පාර්ශවකරුවෙකු ලෙස පරිසර දූෂණය අවම කිරීම සහ වෙරළබඩ ප්‍රජාවන් දැනුවත් කිරීම සඳහා ප්‍රජා දැනුවත් කිරීමේ වැඩසටහන් පැවැත්වීමද තවද මේ සම්බන්ධව කටයුතු කරනු ලබන පාර්ශවකරුවන්ට සහාය වීම සඳහා ගතයුතු පියවරයන්ද ගෙන ඇත."
    },
    {
        "content": "නවසීලන්ත මහ කොමසාරිස්වරිය වන ජොආනා කෙම්ප්කර්ස්  මහත්මිය අද (අගෝස්තු  ) දින ආරක්‍ෂක අමාත්‍යංශයේ ලේකම් ජෙනරාල් එස්.එච්.එස්.කෝට්ටෙගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතා අමාත්‍යංශ පරිශ්‍රයේ දී හමුවිය. මෙම හමුවේ දී ආරක්‍ෂක ලේකම්තුමන් සහ නවසීලන්ත මහ කොමසාරිස්වරිය අතර ද්විපාර්ශ්වීය වැදගත්කමක් සහිත කරුණු සහ අන්‍යෝන්‍ය සුහදත්වය පිළිබඳව සුහද සාකච්ඡාවක්ද පැවැත්විණි. එම අවස්ථාව සිහිවනු වස් සමරු තිළිණ හුවමාරුවක් ද සිදුවිය"
    },
    {
        "content": "ජනාධිපති ගරු මෛත්‍රීපාල සිරිසේන මැතිතුමා සහ විදෙස් තානාපතිවරුන් අතර හමුවක් අද (27) පෙරවරුවේ ජනාධිපති නිල නිවසේ දී පැවැත්විණි. ත්‍රස්ත අභියෝගයට එරෙහි සාර්ථක මෙහෙයුම් පිළිබඳව එහි දී තානාපතිවරුන් දැනුවත් කළ ජනාධිපතිතුමා කියා සිටියේ මේ වන විට රටේ වත්මන් ආරක්ෂක තත්ත්වය සියයට අනූ නවයක් යහපත් බවට තමාට සහතික විය හැකි බවයි. ආරක්ෂක අංශ සහ බුද්ධි අංශ සිදුකළ සාර්ථක මෙහෙයුම් ඊට හේතු වූ බව සඳහන් කළ ජනාධිපතිතුමා විදෙස් බුද්ධි අංශවලින් ද මෙරට ආරක්ෂක අංශ වෙත ලැබුණු සහය ඇගැයීමට ලක් කළේය. එක්සත් රාජධානිය, එක්සත් ජනපදය, කැනඩාව, ජපානය, ජර්මනිය, ඕස්ට්‍රේලියාව සහ යුරෝපීය සංගමයට අයත් තානාපතිවරු මෙම හමුවට එක්ව සිටියහ. ජාතික ආරක්ෂක වැඩපිළිවෙළේ දී එම සියලු රටවල් ලබා දෙන සහාය මෙන්ම ආර්ථික සංවර්ධනය සඳහා ලබාදෙන සහාය ද අඛණ්ඩව අපේක්ෂා කරන බව සඳහන් කළ ජනාධිපතිතුමා පාස්කු ඉරිදා සිදුවීමත් සමඟ සංචාරකයන් සඳහා පනවා ඇති බාධක කඩිනමින් ඉවත්කර ගැනීමට සහාය වන ලෙස ද තානාපතිවරුන්ගෙන් ඉල්ලා සිටියේය. රටේ වත්මන් ආරක්ෂක තත්ත්වයට අදාළ කරුණු පැහැදිලි කිරීම පිළිබඳව මෙහි දී ජනාධිපතිතුමා වෙත සිය ස්තූතිය පළ කළ තානාපතිවරු, ශ්‍රී ලංකාවට පැමිණීමේ දී තම රටවල් සංචාරකයන් සඳහා පනවා ඇති බාධා කඩිනමින් ඉවත්කිරීමට අවශ්‍ය මැදිහත්වීම සිදුකරන බවට ද ප්‍රතිඥා දුන්හ. එමෙන්ම හදිසි නීතිය දීර්ඝ කිරීම පිළිබඳව ද මෙහි දී සාකච්ඡාවට බඳුන් වූ අතර ජනාධිපතිතුමා කියා සිටියේ ආරක්ෂක අංශවල සාර්ථක මෙහෙයුම් තවදුරටත් ක්‍රියාත්මක කිරීම වෙනුවෙන් එම පියවර ගත් නමුත් නැවත වතාවක් හදිසි නීතිය දීර්ඝ කිරීමේ අවශ්‍යතාවක් මතු නොවනු ඇතැයි තමා අපේක්ෂා කරන බවයි. ආරක්ෂක මෙහෙයුම් පිළිබඳව මෙහි දී වැඩිදුරටත් අදහස් දැක්වූ ජනාධිපතිතුමා පුද්ගලයන්, පුපුරණ ද්‍රව්‍ය, අවි ආයුධ අත්අඩංගුවට ගැනීම් පිළිබඳව ද විස්තර කළේය. එමෙන්ම ජනාධිපතිතුමා මෙහි දී වැඩිදුරටත් කියා සිටියේ මෙවැනි සාහසික ප්‍රහාර යළි ඇති නොවන බව සහතික කිරීම සඳහා ආරක්ෂක සේවාවන්හි ප්‍රතිසංවිධානයක් සිදුකරමින් පවතින බවත්, නව නීති සම්පාදනය සහ නව ආයතන ව්‍යුහයක් ස්ථාපනය කිරීමට ද කටයුතු කරගෙන යන බවත් ය. ජනාධිපති ලේකම් උදය ආර්. සෙනෙවිරත්න, විදේශ කටයුතු අමාත්‍යාංශයේ ලේකම් රවීනාත් ආරියසිංහ, ජනාධිපති අතිරේක ලේකම් ඇසළ වීරකෝන් යන මහත්වරුන් ඇතුළු නිලධාරිහු මෙම අවස්ථාවට එක්ව සිටියහ.  ජනාධිපති මාධ්‍ය ඒකකය"
    },
    {
        "content": "අතිගරු ජනාධිපති මෛත්‍රීපාල සිරිසේන මැතිතුමන් විසින් ශ්‍රී ලංකා ගුවන් හමුදාවේ නව ගුවන් හමුදාධිපති ලෙස එයාර් මාර්ෂල් ඩී එල් සුමංගල ඩයස් මහතා පත්කර ඇති බව ජනාධිපති මාධ්‍ය අංශය ප්‍රකාශ කරයි. නව ගුවන් හමුදාපතිතුමන් අද උදෑසන   ජනාධිපති නිල නිවසේදී එතුමන් අතින් සිය පත්වීම ලිපිය ලබා ගන්නා ලදී. එයාර් මාර්ෂල් ඩී එල් සුමංගල ඩයස් මහතා ශ්‍රී ලංකාවේ 17 වන ගුවන් හමුදාපතිවරයා වේ. ගුවන් හමුදා මුලස්ථානයේ අද උදෑසන පැවති චාම් උත්සවයකදී හිටපු ගුවන් හමුදාපති එයාර් චීෆ් මාර්ෂල් කපිල ජයම්පති විසින් නව ගුවන්හමුදාපතිවරයා වෙත ගුවන් හමුදාපති ධූරය නිල වශයෙන් බාරදීම සිදුකල බව ගුවන් හමුදා මාධ්‍ය ඒකකය පවසයි. මේ අතර හිටපු ගුවන් හමුදාපති එයාර් මාර්ෂල් කපිල ජයම්පති මහතා අතිගරු ජනාධිපතිතුමන් විසින් ඊයේ   දින සිට ක්‍රියාත්මක වන පරිදි එයාර් චීෆ් මාර්ෂල් ධූරයට උසස් කර ඇත."
    },
    {
        "content": "කොළඹ ආරක්ෂක සමුළුව -   මේ මස (අගෝස්තු) අවසානයේ කොළඹදී පැවැත්වීමට නියමිතය. යුද හමුදා නිල වෙබ්අඩවියට අනුව ශ්‍රී ලංකා යුද්ධ හමුදාව විසින් වාර්ෂිකව සංවිධානය කරනු ලබන දෙදින ජාත්‍යන්තර ආරක්ෂක සමුළුව   වන දින උදෑසන බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී   ආරම්භ වන අතර   වන දින සමාප්ති උත්සවය පැවැත්වීමට නියමිතය. පසුගිය   වසරේ අගෝස්තු මාසයේදී ‘ගෝලීය වියවුල් හමුවේ දේශයේ සුරක්‍ෂාව’ යන තේමාව යටතේ 8 වන කොළඹ ආරක්ෂක සමුළුව බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී   පවත්වන ලදී. වාර්ෂික සම්මන්ත්‍රණ මාලාව ආරක්ෂක සමුළුව ලෙස   වර්ෂයේදී රටවල්  ක විදේශීය නියෝජිතයින්  කට වඩා වැඩි පිරිසකගේ සහභාගීත්වයෙන් පවත්වා ඇත.   වර්ෂයේදී ජාත්‍යන්තර සම්මන්ත්‍රණය නැවත ‘කොළඹ ආරක්ෂක සමුළුව’ ලෙස නම් කරන ලදී"
    },
    {
        "content": "ශ්‍රී ලංකාවේ   වන යුද හමුදාපතිවරයා ලෙස මේජර් ජෙනරාල් ශවේන්ද්‍ර සිල්වා මහතා පත් කෙරේ. ඒ මහතා අද   පෙරවරුවේ ජනාධිපති කාර්යාලයේ දී ජනාධිපති ගරු මෛත්‍රීපාල සිරිසේන මැතිතුමා අතින් සිය පත්වීම් ලිපිය ලබා ගත්තේය. කැඩෙට් නිලධාරියෙකු ලෙස   වසරේ දී ශ්‍රී ලංකා යුද හමුදාවට බැඳුනු ශවේන්ද්‍ර සිල්වා මහතා යුද හමුදාපති ධුරයට පත්වීමට පෙර යුද හමුදා මාණ්ඩලික ප්‍රධානී ලෙස කටයුතු කරන ලදී. ජනාධිපති ලේකම් උදය ආර්. සෙනෙවිරත්න, ආරක්‍ෂක අමාත්‍යාංශයේ ලේකම් ජෙනරාල් ශාන්ත කෝට්ටේගොඩ යන මහත්වරුන් ඇතුළු පිරිසක් මෙම අවස්ථාවට එක්ව සිටියහ.  ජනාධිපති මාධ්‍ය ඒකකය"
    },
    {
        "content": "කිළිනොච්චි යුද්ධ හමුදා සාමාජිකයින් විසින් සුහදත්වය සහ සංහිඳියාව තවදුරටත් පුළුල් කරමින් කිළිනොච්චි ප්‍රදේශයේ ක්‍රිෂ්ණපුරම් හි රජයේ බලපත්‍රලාභීන් සතු ගොඩනැගිලි ද ඇතුළුව අක්කර 23.5 ක භූමි භාගයක් ඉකුත් බ්‍රහස්පතින්දා (15) දින කෙටි උත්සවයකදි නිදහස් කරන ලදි. ආරක්‍ෂක හේතුන් මත භාවිතා කල මෙලෙස නිදහස් කරන ගොඩනැගිලි සහ අවට ඉඩම් සඳහා වු ලිපි ලේඛණ, කිළිනොච්චි ආරක්‍ෂක සේනා ආඥාපති මේජර් ජෙනරාල් විජිත රවිප්‍රිය විසින් කිළිනොච්චි දිස්ත්‍රික් ලේකම් කාර්යාලයේදී දිස්ත්‍රික් ලේකම් එස්. අරුමේනායාහම් මහතා වෙත සංකේතාත්මතව භාරදෙන ලදි. මෙම පියවර, නැවත පදිංචි කිරීමේ වැඩසටහන යටතේ පෞද්ගලික හා රාජ්‍ය අංශයේ ප්‍රතිපත්තියට අනුකූලව‍ ශ්‍රී ලංකා යුද්ධ හමුදාව සතු ඉඩම් නිදහස් කිරීමේ ක්‍රියාවලිය කඩිනම් කිරීම සඳහා ගෙන ඇති තවත් පියවරකි. දිස්ත්‍රික් ලේකම් කාර්යාලයේ පැවති මෙම උත්සවය කිළිනොච්චි ආරක්‍ෂක සේනා මූලස්ථානය යටතේ ඇති 57 වන සේනාංකය විසින් සංවිධානය කළ අතර පසුගිය වසර කිහිපය තුළ කිළිනොච්චි යුද්ධ හමුදා සාමාජිකයින් විසින් භාවිතා කළ ඉඩම් අක්කර 27,375.5 ක ප්‍රමාණයක ඉඩම් නීත්‍යානුකූල හිමිකරුවන් වෙත ලබාදීම සදහා මෙහිදි නිදහස් කරන ලදි. මෙම අවස්ථාව සඳහා යුද්ධ හමුදා ජ්‍යෙෂ්ඨ නිලධාරීන්, රජයේ නිලධාරීන් සහ ඉඩම් හිමියන් කිහිපදෙනෙකු පැමිණ සිටියහ. අනුග්‍රහය: යුධ හමුදා මාධ්‍ය ඒකකය"
    },
    {
        "content": "සඳුදා (අගෝස්තු 05) දින ආරම්භ වූ වාර්ෂික ඇසල පෙරහැර අද (07) වීදි සංචාරය කරන තෙවන දිනයයි. ආරක්‍ෂක මෙහෙයුම් සඳහා ප්‍රමාණවත් ත්‍රිවිධ හමුදා, පොලිස්, විශේෂ කාර්ය බලකා සහ සිවිල් ආරක්‍ෂක දෙපාර්තමේන්තු නිලධාරීන් යොදවා ඇති අතර දැඩි ආරක්‍ෂක විධිවිධානයන් ක්‍රියාත්මක වේ. ආරක්‍ෂක විධිවිධාන සමාලෝචනය කිරීම සඳහා ත්‍රිවිධ හමුදා, පොලිස්, විශේෂ කාර්ය බලකා සහ සිවිල් ආරක්‍ෂක දෙපාර්තමේන්තු ප්‍රධානීන් සමග මීට ප්‍රථම රැස්වීම් කිහිපයක් ආරක්‍ෂක අමාත්‍යාංශයේ ලේකම් ජෙනරාල් එස්.එච්.එස්.කෝට්ටෙගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතා විසින් පැවැත්වීය. එතුමන් පසුගිය ඉරිදා (04) දින සිදු කල මහනුවර සංචාරයේදී පෙරහැර සදහා වන විශේෂ ආරක්‍ෂක විධිවිධානයන් පිළිබඳව පෞද්ගලිකවම සොයා බැලීය. ඒකාබද්ධ ආරක්‍ෂක මෙහෙයුම් කටයුතු සම්බන්ධීකරණය කිරීමේ අරමුණින් විශේෂ මෙහෙයුම් මැදිරියක් පිහිටුවා ඇත.සංචාරය කරන බැතිමතුන්ට සහ නගරය හරහා දිවයිනේ වෙනත් ප්‍රදේශවලට ගමන් කරන අයගේ ගමනාගමන කටයුතු පහසු කිරීම සදහා විශේෂ ගමනාගමන විධිවිධාන සලසා ඇත. ජනතාවගේ සහ නගරයේ උපරිම ආරක්ෂාව සහතික කිරීම සඳහා මාර්ග බාධක, අහඹු පරීක්ෂාවන් සහ ආරක්‍ෂක මුර සංචාරයන් සිදු කෙරේ. සඳුදා දින පැවැත්වූ කුඹල් පෙරහැර සමඟ ආරම්භ වූ මහනුවර ඇසල පෙරහැර අගෝස්තු 15 වන දින දක්වා පැවැත්වේ. අතීතයේ සිට පැවත එන ඉතා දිගු ඉතිහාසයක් ඇති ඇසල පෙරහැර රට තුළ පැවැත්වෙන වාර්ෂික උතුම් ආගමික හා සංස්කෘතික සංදර්ශනවලින් එකකි"
    },
    {
        "content": "70 වන යුද්ධ හමුදා සංවත්සර දින සැමරුමට සමගාමීව ඉස්ලාම් ආගමික උත්සවයක් බ්‍රහස්පතින්දා දින (ඔක්තෝබර් 03) කොළඹ 03, කොල්ලුපිටිය ජුම්මා මුස්ලිම් පල්ලියේදී පැවැත්විණි. මෙම උත්සවය යුද්ධ හමුදා මුස්ලිම් සංගමය විසින් සංවිධානය කර තිබු අතර ප්‍රධාන පුජකතුමන් වන සලමන් ඉසඩින් මවුලවිතුමන් විසින් යාඥාවන් පවත්වන ලදී. ඉස්ලාමීය සම්ප්‍රදායන්ට අනුකූලව එම ආගමික පුජකතුමන්වරුන් විසින් විශේෂ යාඥා සහ දේශනයක් පවත්වන ලදී. මෙම අවස්ථාව සදහා යුද්ධ හමුදාධිපති ලුතිනන් ජෙනරාල් ශවේන්ද්‍ර සිල්වා, යුද්ධ හමුදා මාණ්ඩලික ප්‍රධානි මේජර් ජෙනරාල් සත්‍යප්‍රිය ලියනගේ, ජ්‍යෙෂ්ඨ නිලධාරීන් සහ සෙසු නිලයින් සහභාගී විය. මෙම ඉස්ලාමීය ආගමික උත්සවය එළඹෙන 70 වන යුද හමුදා දින සංවත්සර දිනය (ඔක්තෝබර් 10) නිමිත්තෙන් පවත්වනු ලබන ආගමික උත්සව මාලාවේ සිව්වැන්නයි."
    },
    {
        "content": "ජෙනරාල් ශ්‍රීමත් ජෝන් කොතලාවල ආරක්ෂක විශ්ව විද්‍යාලීය විවෘත දිනය (Open Day) හෙට (ඔක්තෝබර් 06) දිනට යෙදී ඇත. මෙහිදී උසස් අධ්‍යාපනය හැදෑරීමට අපේක්ෂා කරන සිසුන්ට විශ්ව විද්‍යාලය වෙතින් සිදු කරන පාඨමාලා සහ ඔවුන්ට ලබාගත හැකි ප්‍රතිලාභයන් පිළිබදව අදහසක් ලබා දීම සිදුකෙරේ. කොතලාවල ආරක්‍ෂක විශ්ව විද්‍යාලය වෙතින් උසස් අධ්‍යාපනය ලබාගැනීමට කැමති ඕනෑම සිසුවෙකුට ඉරිදා දින  (ඔක්තෝබර් 06) පෙ.ව. 9.00 සිට ප.ව 4.00 දක්වා විශ්ව විද්‍යාලය වෙත පැමිණ එහි පීඨයන් සහ පාඨමාලාවන් පිළිබඳව පැහැදිලි අවබෝධයක් ලබා ගත හැකිය. පැමිණෙන සිසුනට උපකාර කිරීම සඳහා එදිනට පැමිණෙන අධ්‍යයන පීඨයන්හි අධ්‍යන කාර්ය මණ්ඩලයේ සාමාජිකයන් සමඟ ද ඔවුන්ට සාකච්චා කිරීමට අවස්ථාව සළසා ගත හැකිය. ජෙනරාල් ශ්‍රීමත් ජෝන් කොතලාවල ආරක්ෂක විශ්වවිද්‍යාලය (KDU) පළමුව රත්මලාන ප්‍රදේශයේ ජෙනරාල් ශ්‍රීමත් ජෝන් කොතලාවල ආරක්ෂක ඇකඩමිය ලෙස 1981 අංක 68 දරන පාර්ලිමේන්තු පනත මගින් ස්ථාපිත කරන ලදී. 1988 අංක 27 දරණ සංශෝධන පනත මගින් එය විශ්වවිද්‍යාල තත්ත්වයට උසස් කරන ලදි. එමඟින් ආරක්ෂක අධ්‍යයනය සඳහා වන උපාධි සහ  පශ්චාත් උපාධි පිරිනැමීම දක්වා බල ගැන්වෙයි. මෙම කීර්තිමත් විශ්ව විද්‍යාලය පොදුරාජ්‍ය මණ්ඩලීය විශ්ව විද්‍යාල සංගමයේ (එක්සත් රාජධානියේ) සාමාජිකතත්වය දරන අතර වන අතර නවීන ආරක්ෂක කළමනාකරණ අභියෝගයන්ට මුහුණ දීම සඳහා කෙඩෙට් නිළධාරින්ට දැනුම හා පුහුණුව ලබා දීම සඳහා අවශ්‍ය ප්‍රමිතීන් පවත්වාගෙන යයි. ආරක්ෂක හා උපක්‍රමික අධ්‍යයන, ඉංජිනේරු, නීතිය, කළමනාකරණ, සමාජ විද්‍යාව, වෛද්‍ය විද්‍යාව, පරිගණක, සම සෞඛ්‍ය විද්‍යාව, නිර්මිත පරිසරය සහ අවකාශීය විද්‍යාව හා පර්යේෂණ හා සංවර්ධන යන ක්ෂේත්‍රයන්හි උසස් අධ්‍යාපනය හැදෑරීමට කැමති හමුදාමය නොවන බාහිර සිසුන් සඳහාද කොතලාවල ආරක්ෂක විශ්වවිද්‍යාලය වෙතින් එම පාඨමාලා හැදෑරිය හැක. සිසුන්ට සම්පූර්ණ උසස් අධ්‍යාපනයක් ලබා ගැනීම සඳහා සියලු පහසුකම් සහ හිතකර පරිසරයක් සහිත විශ්වවිද්‍යාලයකි රත්මලාන කොතලාවල ආරක්ෂක විශ්වවිද්‍යාලය. සුරියවැව පිහිටා ඇති දක්ෂිණ මණ්ඩපය දකුණු ප්‍රදේශයේ ස්වාභාවික පරිසරයක විශ්වවිද්‍යාලය වෙනුවෙන් සිදු කරන ලද නව එකතු කිරීමකි. විශ්ව විද්‍යාලය ජාත්‍යන්තර සිසුන් සඳහා ද විවෘතය."
    },
    {
        "content": "නාවික හමුදාධිපති වයිස් අද්මිරාල් පියල් ද සිල්වාගේ මඟ පෙන්වීම මත දකුණු නාවික විධානය භාර ආඥාපතිගේ අධීක්ෂණය යටතේ, කඵවැල්ල ශාන්ත මරීයා දේවස්ථානයේ වාර්ෂික මංගල්‍යය දකුණු නාවික විධානයේ නාවික හමුදා සාමාජිකයින්ගේද සහභාගිත්වයෙන් සාර්ථකව පවත්වන ලදී.   වාර්ෂික මංගල්‍යය සාර්ථකව නිම කිරීම සඳහා ශ්‍රී ලංකා නාවික හමුදාව විසින් ලබා දුන් සහයෝගය පිළිබඳව දේවාස්ථානය භාර පූජකතුමන් සහ බැතිමතුන් නාවික හමුදාව වෙත විශේෂ ඇගයීමක් සිදු කළේය."
    },
    {
        "content": "ශ්‍රී ලංකා ජීවිතාරක්ෂක සංගමය (SLLS) සහ ඕස්ට්‍රේලියානු වික්ටෝරියා ජීවිතාරක්ෂක සමාජය  (Life Saving Victoria) සහ ශ්‍රී ලංකා නාවික හමුදාව සමඟ එක්ව සිව් දින ජීවිතාරක්ෂක පුහුණු වැඩසටහනක් ශ්‍රි ලංකා වෙරළ ආරක්ෂක දෙපාර්තුමේන්තුව විසින් පසුගියදා පවත්වන ලදී. වෙරළාරක්ෂක මාධ්‍යයට අනුව, මිරිස්ස වෙරළාරක්ෂක දෙපාර්තුමේන්තු  උසස් පුහුණු මධ්‍යස්ථානයේ පැවති මෙම වැඩසටහනට යුද, නාවික, ගුවන් හමුදාව, පොලිස්, සිවිල් ආරක්ෂක දෙපාර්තමේන්තුව, පාසල්, සමාජ සහ වෙරළාරක්ෂක දෙපාර්තුමේන්තුව නියෝජනය කරමින් ජීවිතාරක්ෂකයින් 120 කට වැඩි පිරිසක් සහභාගී වූහ. මෙම වැඩසටහන්හි අරමුණ නම් දිවයිනේ ජීවිතාරක්‍ෂකයන්ගේ ප්‍රමිතීන් නංවාලීම සහ ජනාධිපති ලේකම් කාර්යාලයේ පුරෝගාමී ජාතික දියේ ගිලීම් වැළැක්වීමේ වැඩසටහන වෙනුවෙන් මෙම පුහුණු වැඩසටහන් පැවැත්වීමයි. පුහුණු සැලස්මේදී  ප්‍රධාන වශයෙන් අවධානය යොමු කරන ලද්දේ වෙරළ ආරක්ෂාව පිළිබඳ දැනුවත්භාවය,වාතය පිරවිය හැකි  ගලවා ගැනීමේ බෝට්ටු (IRB) රියදුරු පුහුණුව, අභ්‍යන්තර මුර සංචාර සහ කාන්තා ජීවිතාරක්ෂක සංවර්ධන පුහුණුව ඇතුළු වැදගත් අංශ ගණනාවකටය. උත්සවයේදී සහභාගී වුවන් හට ඕස්ට්‍රේලියාවේ වික්ටෝරියා ජීවිතාරක්ෂක සමාජය (Life Saving Victoria) මගින් සහතිකපතක් පිරිනමන ලදී. ලංකා වෙරළ ආරක්ෂක දෙපාර්තුමේන්තුවේ නියෝජ්‍ය අධ්‍යක්ෂ ජෙනරාල් කොමදෝරු වයි එම් ජී බී ජයතිලක සහ ආසියා පැසිෆික් ජාත්‍යන්තර ජීවිතාරක්ෂක සංගමයේ සභාපති (ILS) නොර්මන් ෆාමර් මහතා මේ සදහා සහභාගී විය."
    },
    {
        "content": "ශ්‍රී ලංකා යුද්ධ හමුදාව සිය 70 වන සංවත්සරය අද (ඔක්තෝම්බර් 10) දින සමරනු ලැබීය. පසුගිය මස (සැප්තැම්බර් 28) මහනුවර ශ්‍රී දළදා මාලිගාවේ දී සිය සංවත්සරය වෙනුවෙන් ආරම්භක ආශිර්වාද උත්සවය පැවැත්වූ අතර ඊට සමගාමීව සියලු ආගමික ආශිර්වාද හා යාඥා උත්සව මාලාවක් සිදු කරන ලදී. දශක තුනක් පුරා පැවැති කුරිරු ත්‍රස්තවාදයට එරෙහි සටනේ පෙරමුණ ගත් ශ්‍රී ලංකා යුද හමුදාවට මෙවර සංවත්සරය අතිශයින් වැදගත් වේ යුධ හමුදා සම්ප්‍රදාය හා චාරිත්‍රයන්ට අනුව සංවත්සරය වෙනුවෙන් සැමරුම් උත්සවයක් පවත්වන ලද අතර අද දින ප්‍රධාන සැමරුම් උත්සවය ගාලුමුවදොර පිටියේ දී පවත්වන ලදී ගාලුමුවදොර පිටියේ දී පවත්වන ලද ප්‍රධාන පෙළපාලිය සඳහා යුද්ධ හමුදාධිපති ලුතිතන් ජෙනරාල් ශවේන්ද්‍ර සිල්වා ඩබ්ලිව්ඩබ්ලිව්වී ආර්ඩබ්ලිව්පී ආර්එස්පී වීඑස්වී යූඑස්පී එන්ඩීසී පීඑස්සී සහභාගී වීය. එතුමන් ශ්‍රී ලංකා යුද්ධ හමුදාවේ 23 වන යුද හමුදාධිපතිවරයායි. ලුතිතන් ජනරාල් ශවේන්ද්‍ර සිල්වා යනු මානුශීය මෙහෙයුම් වලදී කැපී පෙනෙන කාර්යයක් ඉටු කළ දක්ෂ නිලධාරියෙකි.  2019 අගෝස්තු 18 වන දින අතිගරු ජනාධිපතිතුමා විසින් එතුමන් ශ්‍රී ලංකා යුද්ධ හමුදාධිපති ලෙස පත් කරන ලදී. බ්‍රිගේඩියර් ආර් සින්ක්ලෙයාර් ගේ අණදීම යටතේ පළමු නිත්‍ය බලසේනාව පිහිටීමෙන් පසු 1949 ඔක්තෝබර් 10 වන දින ලංකා හමුදාව ලෙස ශ්‍රී ලංකා යුද්ධ හමුදාව ආරම්භ කරන ලදී. දියතලාවේදී සිය පුහුණු පාසල වන යුද්ධ හමුදා විද්‍යාපීඨය පිහිටුවන ලදී. බ්‍රිගේඩියර් ඇන්ටන් මුතුකුමරු ලංකා හමුදාවේ ප්‍රථම ශ්‍රී ලාංකික හමුදාපති ලෙස පත් විය. එතැන් සිට මේ වන විට යුද්ධ හමුදාව පිරිස් බලයෙන් සහ ශක්තියෙන් පුළුල්ව රෙජිමේන්තු 24 ක් දක්වා වර්ධනය වී ඇත. මේ වන විට යුද්ධ හමුදාධිපතිවරුන් 23 දෙනකු ශ්‍රී ලංකාවේ යුද්ධ හමුදාවට අණ දී ඇත. 2009 වසරේ මානුෂීය මෙහෙයුම අවසන් වීමෙන් පසුව සංහිඳියාව හා ජාතික සංවර්ධන වැඩසටහන් හිදී ශ්‍රී ලංකා යුද්ධ හමුදාව විශාල කාර්යයක් ඉටු කර තිබේ. ඊට අමතරව ස්වභාවික විපත් හා වෙනත් හදිසි අවස්ථා හිදී සිය දායකත්වය ලබා දීම ද සිදුකරයි. ශ්‍රී ලංකා යුද්ධ හමුදා සාමාජිකයන් එක්සත් ජාතීන්ගේ සාම සාධක මෙහෙයුම් සඳහා දායකත්වය ලබා දේ."
    },
    {
        "content": "පසුගිය 5 ශ්‍රේණියේ ශිෂ්‍යත්ව විභාගයෙන් විශිෂ්ට ප්‍රතිඵල ලබාගත් සිසුවෙකුට ආරක්ෂක මාණ්ඩලික ප්‍රධානී අද්මිරාල් රවීන්ද්‍ර විජේගුණරත්න මහතා විසින් බ්‍රහස්පතින්දා (ඔක්තෝම්බර් 10) සිය කාර්යාලයේදී පැවති උත්සවයකදී රු. 100,000.00ක මුදලක් පරිත්‍යාග කර ඇත. ආරක්ෂක මාණ්ඩලික ප්‍රධානී කාර්යාලයේ මාධ්‍යයට අනුව මියගිය ප්‍රධාන සුළු නිලධාරි කේ.ජී. ශාන්තගේ ගේ පුත්‍රයා වන කේ.ජී. විකුම් අනුහස් ශිෂ්‍යත්ව විභාගයෙන් ලකුණු 165 ක් ලබා ගෙන ඇත. ශ්‍රී ලංකා නාවික හමුදාවේ විශේෂ බෝට්ටු බලඝණයේ (SBS)  සාමාජිකයින් සහ පවුල්වල අය වෙනුවෙන් වන සුභසාධන කටයුතු සිදුකිරීම සඳහා, එනම් ක්‍රියාන්විතයේ දී මියගිය හා තුවාල ලැබූ අය උදෙසා අද්මිරාල් රවීන්ද්‍ර විජේගුණරත්න විසින් ආරම්භ කරන ලද අරමුදලින් මෙම මූල්‍යමය පරිත්‍යාගය සිදු කරන ලදී. අද්මිරාල් විජේගුණරත්න විසින් රචිත “Read Between the Lines” පොත අලෙවියෙන් ලැබෙන ආදායමෙන් මෙම අරමුදල ආරම්භ කරන ලදී. ප්‍රධාන සුලු නිලධාරී කේ.ජී.ශාන්ත ත්‍රස්තවාදී යුධ සමයේ උතුරු මුහුදේ සිදුවූ මුහුදු සටනක දී සිය ජීවිතය පූජා කර ඇත. ඔහු මරණයෙන් පසු ව පරම වීර විභූෂණ පදක්කමෙන් ද පිදුම් ලබා ඇත."
    },
    {
        "content": "70 වන යුද හමුදා දිනය නිමිති කරගෙන විශේෂ කිතුනු ආශිර්වාද දේවමෙහෙයක් කොළඹ 04, බම්බලපිටිය ශාන්ත මරියා දේවස්ථානයේදී සිකුරාදා දින (ඔක්තෝබර් 04) සවස පැවැත්විණි. යුද්ධ හමුදා ක්‍රිස්තියානි සංගමය විසින් මෙම දේවමෙහෙය සංවිධානය කර තිබුණි. කොළඹ අගරදගුරු අති උතුම් මැල්කම් කාදිනල් රංජිත් පියතුමන් විසින් දේවමෙහෙය පවත්වනු ලැබීය දේවමෙහෙයේදී යුද්ධ හමුදා සාමාජිකයන්ට සහ  යුද්ධ හමුදා ධජයන්ට දේව ආශිර්වාද පිරිනමන ලදී. යුද්ධ හමුදාධිපති ලුතිතන් ජෙනරාල් ශවේන්ද්‍ර සිල්වා, ජ්‍යෙෂ්ඨ යුද්ධ හමුදා නිලධාරීන් සහ හමුදා සාමාජිකයින් විශාල පිරිසක් මෙම අවස්ථාවට සහභාගී විය."
    },
    {
        "content": "මුහුදේ දී අසනීප වූ මෙරට ධීවරයකු බ්‍රහස්පතින්දා (ඔක්තෝම්බර් 10) නාවික හමුදා සහයෙන් ප්‍රතිකාර සඳහා ගොඩබිමට රැගෙන එන ලදී. නාවික හමුදා මාධ්‍යයට අනුව පසුගිය සතියේ (ඔක්තෝම්බර් 04) මීගමුව ධීවර වරායෙන් ධීවර කටයුතු සඳහා ගොස් සිටි “සචෙන් පුතා 1” ධීවර යාත්‍රාවේ සිටියදී මෙම ධීවරයා අසනීප වී ඇත. මීගමුව ප්‍රදේශයේ පදිංචි 20 හැවිරිදි මෙම ධීවරයාට මුහුදේ දී උදරාබාධයක් වැළඳී ඇති අතර ඔහුට වෛද්‍ය ප්‍රතිකාර අවශ්‍ය විය. ධීවර හා ජලජ සම්පත් දෙපාර්තමේන්තුව විසින් මේ පිළිබඳව නාවික හමුදාව වෙත දැනුම් දීමෙන් පසුව රෝගියා ගොඩබිම වෙත රැගෙන ඒම සඳහා වේග ප්‍රහාරක යාත්‍රාවක් (FAC) යවා ඇත. ගාල්ල ප්‍රදීපාගාරයට නාවික සැතපුම් 47ක් පමණ දුරක තිබූ ධීවර යාත්‍රා වෙත ළඟා වී රෝගියා ආරක්ෂිතව නාවික හමුදා යාත්‍රාව වෙත රැගෙන ප්‍රථමාධාර ලබා දීමෙන් පසුව ගොඩබිම වෙත ළඟාවිය. ඉන්පසු ගාල්ල වරාය වෙත රෝගියා ගෙන ඒමෙන් පසුව වැඩිදුර ප්‍රතිකාර සඳහා කරාපිටිය ශික්ෂණ රෝහල වෙත රැගෙන යන ලදී."
    },
    {
        "content": "ජෙනරාල් ශ්‍රීමත් ජෝන් කොතලාවල ආරක්ෂක විශ්ව විද්‍යාලීය වාර්ෂික විවෘත දිනය (Open Day) අද (ඔක්තෝබර් 06) දින පැවැත්විණි. මෙම ප්‍රමුඛ පෙළේ උසස් අධ්‍යාපන ආයතනයෙන් උසස් අධ්‍යාපනය හැදෑරීමට අපේක්ෂා කරන සිසුන්ට විශ්ව විද්‍යාලය වෙතින් හැදෑරිය හැකි පාඨමාලා සහ වෙනත් ප්‍රතිලාභ පිළිබඳව අදහසක් ලබා දීමේ අරමුණින් පැවති විවෘත දිනය සදහා තරුණ තරුණියන් ඇතුළු විශාල පිරිසක් සහභාගී විය. විවෘත දිනය ආරම්භ කිරීම කොතලාවල ආරක්ෂක විශ්වවිද්‍යාලයේ උපකුලපති එයාර් වයිස් මාෂල් සාගර කොටකදෙණිය විසින් සිදු කරන ලදී. එක් දිනක් පුරා පැවැත්වෙන මෙම වැඩසටහන මගින් සහභාගී වන සිසුන්ට විශ්ව විද්‍යාලය පිලිබදව හා විශ්ව විද්‍යාලය වෙතින් සිදු කරන ආරක්ෂක හා උපක්‍රමික අධ්‍යයන, ඉංජිනේරු, නීතිය, කළමනාකරණ, සමාජ විද්‍යාව, වෛද්‍ය විද්‍යාව, පරිගණක, සම සෞඛ්‍ය විද්‍යාව, නිර්මිත පරිසරය සහ අවකාශීය විද්‍යාව හා පර්යේෂණ හා සංවර්ධන යන ක්ෂේත්‍රයන්හි හැදෑරිය හැකි පාඨමාලාවන් පිළිබදව මනා අවබෝධයක් ලබා ගැනීමට මහගු අවස්ථාවක් උදා කර දෙන ලදී. මෙම අවස්ථාව සදහා බ්‍රිගේඩියර් ඩබ්ලිව් එම් ඒ කේ පී තිලකරත්න, නියෝජ්‍ය උපකුලපති බ්‍රිගේඩියර් එන් හතුරුසිංහ, බ්‍රිගේඩියර් ආර් ජී යූ රාජපක්ෂ,වැඩබලන නියෝජ්‍ය උපකුලපති මහාචාර්ය එම් එච් ජේ ආරියරත්න, විශ්වවිද්‍යාල නිළධාරින් සහ අධ්‍යයන පීඨයන්හි අධ්‍යන කාර්ය මණ්ඩලයේ සාමාජිකයන් සහභාගී විය."
    },
    {
        "content": "රටේ ආරක්‍ෂක තත්ත්වය පිළිබඳව ආරක්‍ෂක අංශ සහ සියලුම අංශවල ප්‍රධානීන්ගේ සහභාගිත්වයෙන් විශේෂ සාකච්ඡාවක් පැවති අතර එහිදී පොලිසීය, ත්‍රිවිධ හමුදාව සහ සිවිල් ආරක්‍ෂක දෙපාර්තමේන්තුවේ නිලධාරීන් යොදවා සියලුම ආගමික ස්ථාන, සංචාරක හෝටල්, රෝහල්, තානාපති කාර්යාල සහ සියලුම කතෝලික ආගමික නායකයන් ඇතුළු ආගමික ස්ථානවල රජයේ වැදගත් ස්ථානවල ආරක්‍ෂාව තර කිරීමට රජය කටයුතු යොදා ඇත. එමෙන්ම දිවයින පුරා අද ප.ව   සිට හෙට පෙ.ව   දක්වා පොලිස් ඇඳිරි නීතිය ප්‍රකාශ කිරීමට ජනාධිපතිතුමා විසින් පොලිස්පතිවරයාට උපදෙස් දී තිබේ. තවද ආරක්‍ෂක මාණ්ඩලික ප්‍රධානීන්ගේ උපදෙස් පරිදි මෙම පරීක්‍ෂණ කටයුතු සිදුකිරීම සඳහා මෙන්ම අපරාධකරුවන් සොයා සෝදිසි මෙහෙයුම් ක්‍රියාත්මක කිරීම සඳහා ජාතික මෙහෙයුම් මැදිරියක් පිහිටුවා ඇති අතර, සිදුවු පිපිරීම් වලින් ආබාධිත තත්ත්වයට ලක්වු රෝගීන් සඳහා කඩිනමින් ප්‍රතිකාර ලබාදීමට අවශ්‍ය කටයුතු සිදුකරන ලෙස සියලුම රෝහල් බලධාරීන්ට මේ වන විටත් උපදෙස් ලබාදී ඇත. එමෙන්ම මියගිය පුද්ගලයින් හඳුනාගැනීමේ කටයුතු සිදුකරන අතර ඔවුන්ගේ මරණ පරීක්‍ෂණ කඩිනමින් සිදුකිරීමට අධිකරණ බලධාරීන් කටයුතු කරමින් සිටී. එසේම මියගිය සියලු දෙනාගේ අවමංගල්‍ය කටයුතු රජයේ වියදමින් සිදුකිරීමට රජය තිරණය කර තිබේ. මෙම සිදුවීම් වලට අදාල පරීක්‍ෂණ ආරක්‍ෂක අංශ විසින් ඉතා පුළුල් ලෙස මේ වන විට සිදුකරන අතර සමාජ මාධ්‍ය හරහා සාවද්‍ය ප්‍රවෘත්ති හුවමාරුවන බැවින් එම පරීක්‍ෂණ කටයුතු අවසන් වන තුරු තාවකාලිකව සියලු සමාජ ජාල මාධ්‍ය අවහිර කිරීමට රජය තීරණය කර තිබේ. එමෙන්ම අප්‍රේල්   යන දෙදින පෞද්ගලික සහ රජයේ සියලු පාසල් නිවාඩු දිනයන් ලෙස ප්‍රකාශ කිරීමට ද රජය පියවර ගෙන ඇත. මේ වන විට සියලුම ප්‍රදේශවල ආරක්‍ෂක කටයුතු තර කර ඇති බැවින් රටේ සියලු ජනතාවට තම නිවෙස්වල සන්සුන්ව සාමය ආරක්‍ෂක කරමින් රැඳි සිටින ලෙස සහ ආරක්‍ෂක අංශ වලට අවශ්‍ය සහයෝගය ලබාදෙන ලෙස රජය ඉල්ලා සිටී. ජනතාවගේ ආරක්‍ෂාව සඳහා ත්‍රිවිධ හමුදාව කැඳවා ඇති අතර පොලිස් දෙපාර්තමේන්තුවේ සම්බන්ධීකරණයෙන් යුතුව ත්‍රිවිධ හමුදාව මහජන ආරක්‍ෂාව තහවුරු කරනු ඇත. උදය ආර්. සෙනෙවිරත්න ජනාධිපති ලේකම්  ජනාධිපති මාධ්‍ය ඒකකය"
    },
    {
        "content": "අද පෙරවරුවේ අගනුවර සහ පිට පළාත් කිහිපයක සිදුවු අවාසනාවන්ත පිපිරීම් කිහිපයක ප්‍රතිපලයක් ලෙස සිදුවු ජීවිත හානි පිළිබඳව රජයේ බලවත් කණගාටුව මේ අවස්ථාවේ පලකර සිටිනවා. ඒ වගේම මේ පිපිරීම් හේතුවෙන් තුවාල ලැබු සියලුම පුද්ගලයන් මේ වන විට රෝහල් ගත කොට ඇති අතර අවශ්‍ය ප්‍රතිකාර ලබමින් සිටින බවද දන්වා සිටීමට කැමැත්තෙමි. රටවාසී සියලුම ජනතාවගෙන් මේ අවස්ථාවේදී ඉතාම වගකීමෙන් හා ඉවසීමෙන් යුතුව කටයුතු කරන මෙන් අතිගරු ජනාධිපතිතුමන් සහ අගමැතිතුමා හා රජය වෙනුවෙන් මේ අවස්ථාවේදී මා ඉල්ලා සිටිනවා. මේ ම්ලේච්ඡ ප්‍රහාරයන් පිළිබඳව විධිමත් පරීක්‍ෂණ කටයුතු මේ වන විටත් ආරම්භ වී ඇති බැවින්, නොයෙකුත් කට කථාවලට හා අසත්‍ය ප්‍රචාර වලට නොරැවටී බුද්ධිමත්ව කටයුතු කරන මෙන් මා රජය වෙනුවෙන් ඉතා කාරුණිකව ඉල්ලා සිටිනවා. හේමසිරි ප්‍රනාන්දු ආරක්‍ෂක ලේකම්"
    },
    {
        "content": "තාක්ෂණික දෝෂයක් හේතුවෙන් දකුණු මුහුදු ප්‍රදේශයේදී විපතට පත්වූ ප්‍රංශ රුවල් යාත්‍රාවක් ගොඩබිම වෙත රැගෙන ඒමට සෙනසුරාදා දින (ඔක්තෝබර් 04) ශ්‍රී ලංකා නාවික හමුදාව තම සහාය ලබා දී ඇත. නාවික හමුදා මාධ්‍යට අනුව, SY-LESSIAMOIS නම් වන ප්‍රංශ යාත්‍රාව හම්බන්තොටට ඔබ්බෙන් වූ දකුණු මුහුදු ප්‍රදේශයේ යාත්‍රා කරමින් සිටියදී එන්ජිමක කාර්මික දෝෂයක් ඇති වී තිබේ. සිදුවීම පිළිබද ලද තොරතුරු මත ගලවා ගැනීමේ මෙහෙයුම සඳහා නාවික හමුදාව විසින් වේග ප්‍රහාරක යාත්‍රාවක් පිටත් කර ඇත. ඉන් පසුව, කාන්තාවක් සහ පිරිමින් දෙදෙනෙකු ඇතුලත් කාර්ය මණ්ඩලයේ සාමාජිකයින් තිදෙනෙකු ඔවුන්ගේ යාත්‍රාවද සමග ආරක්ෂිතව හම්බන්තොට වරාය වෙත රැගෙන එන ලදී. දිවයින වටා ඇති මුහුදු ප්‍රදේශයේදී විපතට පත්වන දේශීය හා විදේශීය නාවිකයින්ට සහ ධීවරයින්ට කඩිනමින් සහාය ලබා දීම සදහා ශ්‍රී ලංකා නාවික හමුදාව කටයුතු කරයි. කොළඹ නාවික හමුදා මූලස්ථානයේ පිහිටුවා ඇති සමුද්‍රීය මුදවාගැනීම් සම්බන්ධීකරණ මධ්‍යස්ථානය විසින් සපයන ලද තොරතුරු වලට අනුව මුහුදේදී විපතට පත්වූවන්ට උපකාර කිරීම සඳහා ගලවා ගැනීමේ මෙහෙයුම් සිදු කෙරේ."
    },
    {
        "content": "අද පෙරවරු   සිට පෙරවරු   දක්වා කාලය තුල දිවයිනේ ප්‍රදේශ කිහිපයක් ඉලක්ක කරගනිමින් බෝම්බ ප්‍රහාර එල්ල වි තිබෙනවා. එම අවසානාවන්ත සිද්ධියෙන් මියගිය පුද්ගලයන්ගේ පවුල් වෙත රජය බලවත් කණගාටුව ප්‍රකාශ කරන අතර, මියගිය සියළු දෙනාගේම අවසන් කටයුතු රජයේ වියදමින් සිදුකිරිමට නියමිතය. තුවාල ලැබු පිරිසට ඉක්මන් සුවය ප්‍රර්ථනා කරනවා. සිද්ධියෙන් තුවාල ලැබු පුද්ගලයන් සියළු දෙනාම මේ වන විට රෝහල්ගත කර ඇති අතර ඔවුන්ට වැඩිදුර ප්‍රතිකාර සිදුකරනු ලබනවා. එම සිදුවිමෙන් තුවාල ලැබු පිරිස අතරට විදේශකයින්ද ඇතුලත් එම සංචාරක හෝටල් තුල රැදි සිටි අනෙකුත් විදේශ සංචාරකයන් වෙනත් හෝටල් වෙත යොමුකර තිබෙනවා. සිද්ධිය පිළිබඳව ආරක්‍ෂක අංශ පුළුල් පරික්ෂණ මේ වන විට ආරම්භ කර ඇති අතර, රට තුල ආරක්ෂාව තරකර තිබෙනවා. කිසිදු කටකථාවකට අසුනොවි මෙම ශෝකජනක අවස්ථාවේ ආරක්‍ෂක අංශ වෙත සහයෝගය ලබාදෙමින් සාමකාමීව කටයුතු කරන ලෙස ජනතාවගෙන් කාරුණිකව ඉල්ලා සිටිනවා."
    },
    {
        "content": "ත්‍රිවිධ හමුදාව, පොලිසිය හා විශේෂ කාර්ය බලකාය විසින් දිවයින පුරා සිදුකරනු ලබන සෝදිසි මෙහෙයුම් තව දුරටත් පවත්වාගෙන යන අතර රටෙහි ආරක්‍ෂාව තර කර තිබේ. ආරක්‍ෂක අංශ විසින් දිවයිනේ සියලුම පූජනීය ස්ථානවලට උපරිම ආරක්‍ෂාවක් ලබා දී ඇත. අපරාධ පරීක්‍ෂණ දෙපාර්තුමේන්තුව සහ ත්‍රස්ත විමර්ශන අංශය විසින් සිදු කරනු ලබන පරීක්‍ෂණ ඉතා සාර්ථක වී ඇති අතර අන්තවාදීන්ගේ සියලු පාර්ශවයන් හඳුනා ගැනීමට ඔවුන්ට හැකි වී ඇති අතර අන්තවාදීන් දුර්වල කිරීමටත්, ඔවුන් සිදුකරන විනාශකාරී ක්‍රියාවන් තවදුරටත් වළක්වාලීමටත් ක්‍රියාකර ඇති බව පොලිසිය විශ්වාස කරයි. දිවයිනේ සියලුම පාසල් සඳුදා (මැයි 06) දින නැවත විවෘත කිරීමට නියමිත අතර, පාසල් සඳහා ප්‍රමාණවත් ආරක්‍ෂාවක් ලබාදීම සඳහා ත්‍රිවිධ හමුදාවට හා පොලිසියට පවරා තිබේ. පාසල් දරුවන්ගේ ආරක්‍ෂාව තහවුරු කිරීම සඳහා පියවර කිහිපයක් ගෙන ඇත. පෙර දැනුම් දී ඇති පරිදි, පාසල් සඳුදා දින සිට විවෘත කල පසු පාසල් ආසන්නයේ වාහන නවත්වා තැබීම සම්පුර්ණයෙන් තහනම් වේ. එවැනි ස්ථානවල නවතා ඇති ඕනෑම වාහනයක් පොලිසිය විසින් ආරක්‍ෂිත ස්ථානයකට ඉවත් කර දැඩි ආරක්‍ෂණ පරීක්‍ෂණයකට ලක් කරනු ලැබේ. සියලුම පාසල් අසල වාහන නොනවත්වන ලෙසත් එසේ සිදුකර අපහසුතාවයට පත් නොවන ලෙසත් පොදු ජනතාවගෙන් ඉල්ලා සිටියි. තමා අවට සිදුවන ක්‍රියාකාරකම් පිළිබඳව විමසිලිමත්ව තම එදිනෙදා කටයුතු සිදුකරන මෙන් පොදු ජනතාවගෙන් ඉතා කාරුණිකව ඉල්ලා සිටි. එමෙන්ම බොරු තොරතුරු සහ කටකතා නොපතුරවන ලෙස මතක් කර ඇත. දැනට ක්‍රියාත්මක හදිසි නීතිය අනුව එය දඬුවම් ලැබිය හැකි වරදක් වන අතර, එබඳු කටයුතුවලට සම්බන්ධ වන ඕනෑම කෙනෙකුට එරෙහිව නීතිමය ක්‍රියාමාර්ග ගනු ලැබේ. නාවික හමුදාව විසින් මහනුවර ප්‍රදේශයේ සිදුකරණ ලද සෝදිසි මෙහෙයුමකදී පෙට්‍රෝල් අඩංගු බූලි 28 ක් සමග පුද්ගලයින් දෙදෙනෙකු අත්අඩංගුවට ගෙන තිබේ. මෙම ලීටර් 20 සේ පෙට්‍රෝල් බූලි ලඟතබා ගැනීමට හේතුව පැහැදිලි කිරීමට අසමත් වූ හෙයින් මෙසේ ඔවුන් අත්අඩංගුවට ගෙන තිබේ. අද දින හලාවත ප්‍රදේශයේ මාර්ග බාධකයක රාජකාරියේ යොදවා සිටි නාවික හමුදා භටයින් විසින් කොළඹ - මන්නාරම බස් රථයක් පරීක්‍ෂා කර පොලිස් නිල ඇඳුම් 20 ක් සමඟ සැකකරුවෙකු අත්අඩංගුවට ගෙන තිබේ. ලද තොරතුරුවලට අනුව, ගුවන් හමුදාව විසින් සැකකටයුතු තරුණයෙකු අත්අඩංගුවට ගෙන ඇති අතර ඔහු සන්තකයේ තිබී බෝම්බ නිෂ්පාදනයට යොදාගත හැකි අධි බලැති බැටරි, ස්විච් හා වයර් තොගයක් සොයාගෙන ඇත. මෙම සැකකරු වැඩිදුර පරීක්‍ෂණ කටයුතු සඳහා කොම්පඤ්ඤවීදිය පොලිසියට භාරදී ඇත. ගුවන් හමුදාව විසින් කොළඹ ප්‍රදේශ රැසක් ද ඇතුළුව දිවයිනේ ප්‍රදේශ කිහිපයක ම සෝදිසි මෙහෙයුම් සිදු කරනු ලැබිය."
    },
    {
        "content": "මුස්ලිම් ප්‍රජාව වටිනා තොරතුරු සපයයි පාස්කු ඉරිදා බෝම්බ ප්‍රහාරය සම්බන්ධයෙන් සැකකරුවන්  දෙනෙකු අත්අඩංගුවට ගෙන අපරාධ පරීක්‍ෂණ දෙපාර්තමේන්තුව වෙත භාරදී තිබේ. අපරාධ පරීක්‍ෂණ දෙපාර්තමේන්තුවේ රඳවා සිටින මෙම සැකකරුවන්ගෙන් හත් දෙනෙකු කාන්තාවන් වේ. මීට අමතරව තවත් සැකකරුවන් පහළොස්දෙනෙකු වැඩිදුර විමර්ශන සඳහා ත්‍රස්ත විමර්ශන ඒකකය වෙත භාරදී ඇති අතර ඒ අතර කාන්තාවන් දෙදෙනෙකු ද සිටි. ත්‍රස්ත විමර්ශන ඒකකය මගින් රඳවාගෙන විමර්ශනය කිරීම් සිදුකරනු ලබන  දෙනාගෙන්  දෙනෙකු දෙහිවල බෝම්බ පිපිරවීම සම්බන්ධයෙන් අත්අඩංගුවට ගත සැකකරුවන් වේ. අනෙක් සැකකරුවන්  දෙනා ශ්‍රී ලංකා යුද්ධ හමුදාව විසින් ත්‍රස්ත ක්‍රියා සම්බන්ධව අත්අඩංගුවට ගෙන ත්‍රස්ත විමර්ශන ඒකකය වෙත භාරදුන් අයවලුන් වේ. පොලිස් මාධ්‍ය ප්‍රකාශක පොලිස් අධිකාරී රුවන් ගුණසේකර මහතා අද (අප්‍රේල් ) දින කොල්ලුපිටිය මාධ්‍ය මධ්‍යස්ථානයේ පැවැති මාධ්‍ය හමුවකදී මේ බව ප්‍රකාශ කරන ලදී. හමුදා මාධ්‍ය ප්‍රකාශක සහ කොල්ලුපිටිය මාධ්‍ය මධ්‍යස්ථානයේ අධ්‍යක්‍ෂ බ්‍රිගේඩියර් සුමිත් අතපත්තු ගේ ප්‍රධානත්වයෙන් මෙම මාධ්‍ය හමුව පැවැත්විණි. ගුවන් හමුදා මාධ්‍ය ප්‍රකාශක ගෲප් කපිතාන් ගිහාන් සෙනවිරත්න සහ නාවික හමුදා මාධ්‍ය ප්‍රකාශක ලුතිනන් කමාන්ඩර් ඉසුරු සූරියබණ්ඩාර යන මහත්වරු ද මෙම අවස්ථාවට සහභාගි වූහ. පාස්කු ඉරිදා බෝම්බ ප්‍රහාර සම්බන්ධයෙන් අත්‍යවශ්‍ය සැකකරුවන් 6 දෙනෙකුගේ තොරතුරු පසුගිය දිනවල මාධ්‍ය මගින් ප්‍රචාරය කරන ලදී. මෙම සැකකරුවන් අතරින් තිදෙනෙකු කාන්තාවන් වන අතර අනෙක් අය පිරිමි අයවලුන් වේ. මෙම සැකකරුවන් හයදෙනා අතුරින් දෙදෙනෙකු ගම්පොළ පොලිස් කොට්ඨාසයේ නිලධාරීන් විසින් අත්අඩංගුවට ගෙන තිබේ. මෙම දෙදෙනා සොහොයුරන් ලෙස හඳුනාගෙන ඇති අතර ඔවුන් මොහොමඩ් ඉව්හයිම් සාදික් අබ්දුල් හක් සහ මොහොමඩ් ඉව්හයිම් ෂහීඩ් අබ්දුල් හක් නම් වේ. ඔවුන් වැඩිදුර පරීක්‍ෂණ කටයුතු සඳහා අපරාධ පරීක්‍ෂණ දෙපාර්තමේන්තුව වෙත භාරදී තිබේ. තවත් සැකකාරියක් වන ෆාතිමා ලතිෆා මාවනැල්ල ප්‍රදේශයේ දී අපරාධ පරීක්‍ෂණ දෙපාර්තමේන්තුවේ නිලධාරින් විසින් අත්අඩංගුවට ගෙන තිබේ. ඇය මොහොමඩ් ඉව්හයිම් සදික් අබ්දුල් හක් ගේ බිරිඳ ලෙස හඳුනාගෙන ඇත. අම්පාර රෝහලේ ප්‍රතිකාර ලබමින් සිටින සැකකාරිය අබ්දුල් කාදර් ෆාතිමා සදියා නොහොත් සිද්දීයා මොහොමඩ් සහරාන් නම් ත්‍රස්තවාදියාගේ බිරිඳ ලෙස හඳුනාගෙන ඇත. මෙම සැකකරුවන් 6 දෙනාගෙන් ඉතිරි සැකකරුවන් දෙදෙනා වන පුලස්තිනි රාජේන්ද්‍රන් නොහොත් සාරා සහ මොහොමඩ් කාසිම් මොහොමඩ් රිල්වාන් යන අය කල්මුණේ චවලකඩේ දී සිදුවූ පිපිරීම හේතුවෙන් මියයන්නට ඇති බවට සැකකරන අතර එම සැකකරුවන්ගේ සැබෑ අනන්‍යතාවය තහවුරු කරගැනීම සඳහා ඩිඑන්ඒ පරීක්ෂණයක් සිදු කිරීමට නියමිතය. ඒකාබද්ධ විමර්ශන කටයුතු සාර්ථකව සිදුකරගැනීම සඳහා මුස්ලිම් ප්‍රජාව විසින් සපයන ලද වටිනා තොරතුරු පිළිබඳව පොලිස් මාධ්‍ය ප්‍රකාශකවරයා සිය ප්‍රසංසාව පුදකළේය. විශේෂයෙන්ම චවලකඩේ ප්‍රදේශයේ සැකකටයුතු නිවස පිළිබඳව අසල්වැසි මුස්ලිම් ජාතිකයෙකු විසින් එම ප්‍රදේශයේ රථවාහන රාජකාරියේ දී සිටි පොලිස් නිලධාරියෙකු වෙත දන්වා තිබේ. මෙමගින් අදාළ ත්‍රස්තවාදී කණ්ඩායම සම්බන්ධයෙන් බොහෝ වැදගත් තොරතුරු රාශියක් අනාවරණය කර ගැනීමට බලධාරීන්ට හැකිවී තිබේ."
    },
    {
        "content": "ගෝලීය ත්‍රස්තවාදයට එරෙහි සටනේ දී දේශපාලන නායකත්වය ඉතා වැදගත් බව පෙන්වා දෙන එක්සත් රාජධානියේ ආරක්ෂක සහ ආර්ථික අපරාධ සම්බන්ධ රාජ්‍ය අමාත්‍යවරයා ත්‍රස්ත අභියෝගය ශ්‍රී ලංකාවෙන් මුලිනුපුටා දැමීමට වත්මන් ජනාධිපති මෛත්‍රීපාල සිරිසේන මැතිතුමාට හැකියාව තිබෙන බව පවසයි. දිවයිනට පැමිණ සිටින එක්සත් රාජධානියේ ආරක්ෂක සහ ආර්ථික අපරාධ සම්බන්ධ රාජ්‍ය ඇමති   මහතා අද (03) පෙරවරුවේ ජනාධිපති නිල නිවසේ දී ජනාධිපති ගරු මෛත්‍රීපාල සිරිසේන මැතිතුමා හමු වූ අවස්ථාවේ දී මේ බව ප්‍රකාශ කළේය. මෙම ත්‍රස්ත අභියෝගය හමුවේ ජනාධිපතිතුමා ගත් පියවර තුළින් සාර්ථක ලෙස ත්‍රස්තවාදය පාලනය කිරීමට හැකිවීම පිළිබඳ මෙහිදී අමාත්‍යවරයා සිය ප්‍රසාදය පළ කරනු ලැබීය. ශ්‍රී ලංකාවට එල්ල වූ මෙම ත්‍රස්ත ප්‍රහාරය ඉස්ලාමීය ජාත්‍යන්තර ත්‍රස්තවාදයේ කොටසක් බව මේ වන විට සනාථ වී තිබෙන අතර, මෙවැනි ගෝලීය ත්‍රස්ත සංවිධානයකට මුහුණ දීමේ දී අන්තර්ජාතික සහය අවශ්‍ය බව ද බ්‍රිතාන්‍ය රාජ්‍ය ආරක්ෂක අමාත්‍යවරයා පෙන්වා දුන්නේ ය. මෙම ඛේදවාචකය පිළිබඳව සිය ශෝකය පළ කරමින් දෙවන එළිසබෙත් මහ රැජින, බ්‍රිතාන්‍ය අග්‍රාමාත්‍ය තෙරේසා මේ මහත්මිය ඇතුළු ප්‍රධානින් එවු ශෝක පණිවිඩ පිළිබඳව සහ එම අසීරු අවස්ථාවේ බ්‍රිතාන්‍ය රජය දැක්වූ සහය පිළිබඳව සිය ස්තුතිය පළ කළ ජනාධිපතිතුමා විමර්ශන කටයුතුවලට සහය දීමට බ්‍රිතාන්‍ය බුද්ධි අංශ විශේෂ කණ්ඩායමක් කඩිනමින් දිවයිනට එවීම පිළිබඳව ද ස්තූතිය පළ කළේය. මෙහිදී අදහස් දැක්වූ බ්‍රිතාන්‍ය ආරක්ෂක රාජ්‍ය අමාත්‍යවරයා වැඩිදුරටත් පෙන්වා දුන්නේ ඉස්ලාමිය ත්‍රස්තවාදින් සෑම ප්‍රහාරයක් සඳහාම වෙන් වෙන් උපායමාර්ග භාවිත කරන බැවින් මෙවැනි පුළුල් සන්ධානයක් පරාජය කිරීම සඳහා සෑම රටකම ඔත්තු සේවා සහ රහස් තොරතුරු හුවමාරු කරගැනීම මූලික අවශ්‍යතාවයක් බවයි.  ත්‍රස්තවාදින් සමඟ සටන් පැවති කාලයේ බ්‍රිතාන්‍ය හමුදාවේ බුද්ධි අංශ නිලධාරියෙකුව සිට ඉන් පසුව දේශපාලනයට පිවිසි  මහතා මෙහිදී වැඩිදුරටත් ප්‍රකාශ කළේ බ්‍රිතාන්‍ය ආරක්ෂක අංශ  ත්‍රස්තවාදය දෙස පමණක් දෑස යොමාගෙන සිටිය දී අනපේක්ෂිත ලෙස අල්කයිඩා ත්‍රස්ත ප්‍රහාරයක් ලන්ඩනයට සහ මැන්චෙස්ටර් නුවරට එල්ලවීම කිසිසේත් බලාපොරොත්තු නොවූ දෙයක් බව යි. ත්‍රස්ත ප්‍රහාර සහ අවදානම හඳුනාගැනීම පිණිස බ්‍රිතාන්‍ය රජය සිදුකළ පරිදි සියලු දේශීය බුද්ධි අංශවල තොරතුරු එක්රැස් කිරීමේ ඒකාබද්ධ විමර්ශන කේන්ද්‍රයක් පිහිටවිය යුතු බවත් ඒ සඳහා ශ්‍රී ලංකාවට සහාය දීමට බ්‍රිතාන්‍ය රජය සූදානම් බවත් අමාත්‍යවරයා ප්‍රකාශ කළේය. බ්‍රිතාන්‍ය ප්‍රතිත්‍රස්ත සහ ආරක්ෂක කාර්යාලයේ අධ්‍යක්ෂ ජනරාල්   නියෝජ්‍ය බ්‍රිතාන්‍ය මහ කොමසාරිස්  යන මහත්වරුන් සහ ආරක්ෂක සහ ආර්ථික අපරාධ සම්බන්ධ රාජ්‍ය අමාත්‍යවරයාගේ පෞද්ගලික ලේකම් සිද්ධාර්ථ වික්‍රමසිංහ මහතා ද, ජනාධිපති අතිරේක ලේකම් ඇසල වීරකෝන් මහතා ඇතුළු පිරිසක් මෙම අවස්ථාවට එක්ව සිටියහ.  ජනාධිපති මාධ්‍ය ඒකකය"
    },
    {
        "content": "ආරක්ෂක මාණ්ඩලික ප්‍රධානී අද්මිරාල් රවීන්ද්‍ර සී විජේගුනරත්න මහතාගේ නිල කාලය අතිගරු ජනාධිපති සහ සන්නද්ධ හමුදාවන්හි සේනාධිනායක මෛත්‍රීපාල සිරිසේන මැතිතුමන් විසින් දෙසැම්බර් 31 දින දක්වා දීර්ඝ කර ඇත. 2009 අංක 35 දරණ සීඩීඑස් පනතට අනුව අද්මිරාල් රවීන්ද්‍ර සී විජේගුනරත්න මහතා ආරක්ෂක මාණ්ඩලික ප්‍රධානී ලෙස වසර දෙකක පළමු ධූර කාලය සම්පූර්ණ කරමින් 2019 අගෝස්තු 22 වන දින විශ්‍රාම යාමට නියමිතව තිබුණි."
    },
    {
        "content": "ශ්‍රී ලංකා යුද්ධ හමුදාවේ නව මාණ්ඩලික ප්‍රධානී ලෙස මේජර් ජෙනරාල් සත්‍යප්‍රිය ලියනගේ ඩබ්ලිව්ඩබ්ලිව්වී ආර්ඩබ්ලිව්පී වීඑස්වී යූඑස්වී එන්ඩියූ පීඑස්සී පත් කර ඇත. යුද හමුදා මාධ්‍යයට අනුව ඔහු යුද හමුදාවේ   වන මාණ්ඩලික ප්‍රධානී වේ. ශ්‍රී ලංකා සන්නාහ සන්නද්ධ බලකායට අයත් නිලධාරියකු වන මේජර් ජෙනරාල් ලියනගේ ශ්‍රී ලංකා යුද්ධ හමුදාවේ දෙවනියා ලෙස පත්වීමට පෙර ශ්‍රී ලංකා යුද්ධ හමුදා ස්වෙච්ඡා බලසේනාවේ සේනාවිධායක සහ ඒකාබද්ධ මෙහෙයුම් මූලස්ථානයේ ආඥාපති ලෙසද සේවය කරන ලදී. ඔහු ශ්‍රී ලංකා සන්නාහ සන්නද්ධ බලකායේ කර්නල් සේනාවිධායක ධූරයද හොබවයි."
    },
    {
        "content": "ශ්‍රී ලංකා නාවික හමුදා නෞකා දෙකක් පුහුණු මෙහෙයුම් සඳහා බංග්ලාදේශයේ සහ මියන්මාරයේ වරායන් බලා මෙරටින් පිටත්ව ගියහ. නාවික හමුදා මාධ්‍යට අනුව ගැඹුරු මුහුදු නීරීක්ෂණ නෞකාවක් වන ශ්‍රිලංනානෞ සයුර සහ මිෂයිල ප්‍රහාරක නෞකාවක් වන ශ්‍රීලංනානෞ නන්දිමිත්‍ර යන නෞකාවන් පුහුණු වන නිලධාරින්ගේ පුහුණු සැසියකට සහභාගි විම සඳහා බංගලාදේශයේ චිතගොන් සහ මියන්මාරයේ රැංගුන් වරායන් බලා යාත්‍රා කරන ලදි. මෙම නෞකාවන් අගෝස්තු     වන දින ත්‍රිකුණාමලයේ නාවික නැව් තටාකයේ සිට දිවයිනෙන් පිටත් විය. මෙම නෞකා දෙක මේ මස   දින සිට 29 දින දක්වා   බංගලාදේශයේ සහ සැප්තැම්බර්   දින සිට   දින දක්වා මියන්මාරයේද රැඳී සිටීමට නියමිතය. මෙම සංචාරය අතරතුර නෞකා දෙකෙහි කාර්ය මණ්ඩලයන් එම රටවල නාවික හමුදා සාමාජිකයින් සමඟ පුහුණු අභ්‍යාස කිහිපයක නිරත වීමටද අපේක්ෂා කෙරේ. “සයුර” සහ “නන්දිමිත්‍ර” නෞකාවන් පුහුණු සංචාරය අවසන් වීමෙන් පසු සැප්තැම්බර්   රැංගුන් වරායේ සිට නැවත මෙරට බලා පැමිණීමට නියමිතව ඇත."
    },
    {
        "content": "ශ්‍රී ලංකා යුද්ධ හමුදාව විසින් වාර්ෂිකව සංවිධානය කරනු ලබන ජාත්‍යන්තර ආරක්ෂක සම්මන්ත්‍රණය වන “කොළඹ ආරක්ෂක සම්මන්ත්‍රණය - 2019” බ්‍රහස්පතින්දා (අගෝස්තු 29) දින ආරම්භ වේ. අඛණ්ඩව 9 වන වරටත් දෙදිනක් පුරා පැවැත්වෙන සමුළුව කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී ආරම්භ වේ. බ්‍රහස්පතින්දා උදෑසන පැවැත්වෙන සමාරම්භක උත්සවය සදහා ජනාධිපති මෛත්‍රීපාල සිරිසේන මහතා සහභාගී වනු ඇතැයි අපේක්ෂා කෙරේ. “සමකාලීන ආරක්‍ෂක වටපිටාව තුළ විකාශනය වන හමුදාමය විශිෂ්ටත්වය” (Evolving Military Excellence in the Contemporary Security Landscape) යන තේමාව යටතේ මෙම වසරේ සමුළුව පැවැත්වේ. දේශීය හා විදේශීය හමුදා නිලධාරීන්, ආරක්ෂක විශේෂඥයින්, ගෝලීය උපායමාර්ග විශේෂඥයින්, බුද්ධිමතුන්, හමුදා විශේෂඥයින්, රාජ්‍ය තාන්ත්‍රික හා වෙනත් සම්භාවනීය අමුත්තන් විශාල ප්‍රමාණයක් මෙම වසරේ සම්මන්ත්‍රණය සදහා සහභාගී වනු ඇතැයි අපේක්ෂා කෙරේ.සම්මන්ත්‍රණය ඇමතීමට විදේශීය කථිකයින් 13 ක් සහ දේශීය කථිකයින් 14 දෙනෙකු සහභාගී වන අතර රටවල් 40 කට වැඩි ප්‍රමාණයක නියෝජිතයින් පිරිසක් මෙවර සම්මන්ත්‍රණය සදහා සහභාගී වීම තහවුරු කර ඇත. දෙදිනක් පුරා පැවැත්වෙන සැසි නවයකින් යුත් සම්මන්ත්‍රණය සදහා වත්මන් ආරක්‍ෂක භූමීකාව: ගැටුම් හෝ සහයෝගීතාවය (Contemporary Security Landscape: Conflict or Cooperation), ත්‍රස්තවාදය සමඟ සටන් කිරිම (Confronting Terrorism), හමුදා නවීකරණය (Modernization Military), වත්මන් ආරක්‍ෂක භූමීකාව තුළ හමුදා සුදානම් කිරිම (Military Readiness in the Contemporary Security Landscape), යන තේමාවන් යටතේදී ඉදිරිපත් කිරීම්, සාකච්ඡා කිරීම් සහ බුද්ධිමය අන්තර්ක්‍රියා ඇතුළත් වේ. කොළඹ කිංග්බරි හෝටලයේදී ඊයේ (අගෝස්තු 26) සවස යුද හමුදාපති ලුතිනන් ජෙනරාල් ෂවේන්ද්‍ර සිල්වා මහතාගේ ප්‍රධානත්වයෙන් පැවති මාධ්‍ය හමුවේදී සම්මන්ත්‍රණය පිලිබදව නිවේදනය කරන ලදී"
    },
    {
        "content": "ත්‍රිවිධ හමුදා ඒකාබද්ධ ක්ෂේත්‍ර යුද අභ්‍යාසය වන “ දියකාවා යුද අභ්‍යාසය අදියර 10 - 2019” ලබන සතියේ   ආරම්භ කිරීමට නියමිතය. කොළඹ කින්ග්ස්බරි හෝටලයේදී කොළඹ ආරක්ෂක සම්මන්ත්‍රණය වෙනුවෙන් ඊයේ  දින සවස පැවති මාධ්‍ය හමුවේදී අභ්‍යාසය පිලිබදව නිවේදනය කරන ලදී. නැගෙනහිර, මධ්‍යම, බටහිර සහ උතුරු මැද පළාත් ආවරණය වන පරිදි “ දියකාවා යුද අභ්‍යාසය අදියර 10” සැප්තැම්බර් 03 දින සිට සැප්තැම්බර් 24 දින දක්වා පැවැත්වේ. යුද හමුදා මාධ්‍යට අනුව අඛණ්ඩව මෙම වර්ෂයේ 10 වන වරට පැවැත්වීමට සැලසුම් කර ඇති අභ්‍යාසය සදහා ශ්‍රී ලංකා යුද්ධ හමුදා සෙබළුන් 2400 ක්, නාවික හමුදා සෙබළුන් 400 ක් සහ ගුවන් හමුදා සෙබළුන් 200 දෙනෙකු සහභාගී වනු ඇත. මීට අමතරව, මැලේසියාව, මාලදිවයින, නේපාලය, රුසියාව, ඇමරිකා එක්සත් ජනපදය, බංග්ලාදේශය, චීනය, ප්‍රංශය, ඉන්දියාව, ඉරානය, පකිස්තානය, එක්සත් රාජධානිය සහ සැම්බියාව යන රටවල විදේශීය හමුදා නියෝජිතයින් සහ නිරීක්ෂකයින් 100 කට අධික සංඛ්‍යාවක් “ දියකාවා යුද අභ්‍යාසය අදියර 10 - 2019” සඳහා සහභාගී වනු ඇතැයි අපේක්ෂා කෙරේ. මෙම අභ්‍යාසය සැප්තැම්බර් 23 වන දින නැගෙනහිර පළාතේ කුච්චවේලි හිදී “ඒකාබද්ධ මෙහෙයුමක්” ලෙස අවසන් වන අතර අභ්‍යාසය පිළිබඳ පසුකථනයක් පසු දින පැවැත්වේ."
    },
    {
        "content": "ජාතීන් වශයෙන් ගැටුම් ඇතිකරගත හොත් රට විනාශයට පත්වන අතර සියලුදෙනා සහෝදරත්වයෙන් සහ අන්‍යෝන්‍ය අවබෝධයෙන් යුතු ව කටයුතු කරමින් රටේ සාමය ආරක්ෂා කර ගැනීමට කැපවිය යුතු බව ජනාධිපතිතුමා පවසයි. රට තුළ ඇතිව තිබෙන වත්මන් තත්ත්වය පිළිබඳව ද අවබෝධයෙන් සහ බුද්ධිමත්ව කටයුතු කරමින් ප්‍රශ්න විසඳාගැනීම ඉතා වැදගත් වන අතර, රට තුළ මතුව ඇති තත්ත්වය සාමකාමී ලෙස සමනය කර ගැනීමට රජයක් ලෙස ගත හැකි සෑම පියවරක් ම ගන්නා බව ද ජනාධිපතිතුමා ප්‍රකාශ කළේය. ජනාධිපති ගරු මෛත්‍රීපාල සිරිසේන මැතිතුමා මේ බව සඳහන් කළේ මෙරට ඉස්ලාම් බැතිමතුන් වෙනුවෙන් අද (03) පස්වරුවේ කොටුව ජනාධිපති මන්දිරයේ පැවති ජාතික ඉෆ්තාර් උත්සවය අමතමිනි. ඉස්ලාම් ආගමික නායකයන් සහ ඉස්ලාම් බැතිමතුන් විශාල පිරිසක් මීට එක්ව සිටියහ. මෙම උත්සවය ඇමතූ ජනාධිපතිතුමා වැඩිදුරටත් සඳහන් කළේ එකිනෙකා දෙස වෛරයෙන් සහ සැකයෙන් බැලීම සිදුවන තාක් රටේ ජාතික සමඟිය ගොඩනැඟිය නොහැකි බවයි. අන්තවාදී සහ ත්‍රස්තවාදී ක්‍රියා තරයේ ප්‍රතික්ෂේප කරන අතර, රටේ සියලු ජනකොටස්වලට සාධාරණ සමාජයක නිදහසේ ජීවත්විය හැකි පරිසරයක් ගොඩනැඟීමට රජය කැපවී සිටින බව ද ජනාධිපතිතුමා කියා සිටියේ ය. ඉස්ලාම් ජනතාවගේ ගැටලු කිහිපයක් පිළිබඳව ද මෙහිදී ජනාධිපතිතුමාගේ අවධානය යොමු කෙරුණු අතර මුස්ලිම් ජාතිකයන් දහස් ගණනක් රිමාන්ඞ් භාරයේ රඳවාගෙන සිටින බවට ගෙන යන අසත්‍ය ප්‍රචාර පිළිබඳ අදහස් දැක් වූ ජනාධිපතිතුමා කියා සිටියේ ඒ පිළිබඳ වාර්තාවක් තමා මේ වන විට ගෙන්වා ගෙන තිබෙන බවත්, අප්‍රේල් 21 සිදුවීමෙන් පසුව අත්අඩංගුවට ගෙන වැඩිදුර ප්‍රශ්න කිරීම් සඳහා තවදුරටත් රඳවාගෙන සිටින මුස්ලිම් ජාතිකයන්ගේ සංඛ්‍යාව 559ක් පමණක් බවත් අදාළ විමර්ශන කටයුතුවලින් අනතුරුව ත්‍රස්තවාදී ක්‍රියාවන්ට සම්බන්ධ නොවන සියලු දෙනා කඩිනමින් නිදහස් කිරීමට උපදෙස් ලබා දී තිබෙන බවත්ය. රට තුළ මතුව ඇති තත්ත්වය හමුවේ සියලු ජනකොටස්වල සහ ආගම්වල ගරුත්වය ආරක්ෂා කරමින් සියලුදෙනාට සාධාරණය ඉටුකිරීම වෙනුවෙන් ජනාධිපතිතුමා ගන්නා උත්සාහය අගය කළ ඉස්ලාම් ආගමික නායකයෝ ඒ පිළිබඳ සිය ප්‍රශංසාව ජනාධිපතිතුමා වෙත පළ කළහ. ජාතික සංහිඳියාව වෙනුවෙන් ආශිර්වාද කිරීම ද මෙහිදී සිදු කෙරිණි. කථානායක කරූ ජයසුරිය මහතා ඇතුළු මැති ඇමතිවරුන් ද, තානාපතිවරුන්, ව්‍යාපාරික ප්‍රජාව ඇතුළු සම්භාවනීය ආරාධිත පිරිසක් මෙම අවස්ථාවට එක්ව සිටියහ.  ජනාධිපති මාධ්‍ය ඒකකය"
    },
    {
        "content": "ඉන්දියානු වෙරළාරක්‍ෂක බළකාය   සහ ශ්‍රී ලංකා වෙරළාරක්‍ෂක බළකාය අතර සිව්වන වරට පවත්වන ලද වාර්ෂික ඉහළ පෙළ රැස්වීම පසුගියදා ඉන්දියාවේදී පැවැත්විණි. ශ්‍රී ලංකා වෙරළාරක්‍ෂක බළකායේ අධ්‍යක්ෂක ජෙනරාල් රියර් අද්මිරාල් ජී ඩි ඒ එස් විමලතුංග ශ්‍රී ලංකා පාර්ශවය වෙනුවෙන් නායකත්වය දැරූ අතර ඉන්දියානු වෙරළාරක්‍ෂක බළකා ප්‍රධානියා අධ්‍යක්ෂක ජෙනරාල් කේ නටරාජන් ඉන්දීය නියෝජිතයින් වෙනුවෙන් නායකත්වය දරන ලදී. ධීවර කටයුතු,ආරක්ෂාක තත්වය, ධාරිතා වර්ධනය, සහයෝගීතාවය,තොරතුරු හුවමාරු කර ගැනීම සහ ද්වි / බහු පාර්ශ්වීය අභ්‍යාස යනාදී කරුණු රාශියක් පිළිබදව රැස්වීමේදී සාකච්ඡා කරන ලදී . මෙම රැස්වීමේදී වෙරළාරක්ෂක බලකායන් දෙපාර්ශවය පිළිබඳව අවබෝධතා ගිවිසුමකට එළඹුණි."
    },
    {
        "content": "ශ්‍රී ලංකා ජාතික ආරක්‍ෂක අධ්‍යයන ආයතනය (INSSSL) විසින් පවත්වනු ලබන මාසික ආරක්‍ෂක සාකච්ඡාවේ තවත් කොටසක් අඟහරුවාදා (අගෝස්තු 27) දින ආරක්‍ෂක අමාත්‍යාංශයේ ශ්‍රවණාගාරයේදී පැවැත්විණි. ආරාධිත කථිකයා ලෙස පැමිණි මහාචාර්ය වෝල්ටර් රසල් මීඩ් “ ට්‍රම්ප් යුගයේ එක්සත් ජනපද විදේශ ප්‍රතිපත්තිය” යන තේමාව යටතේ ඊයේ සවස මෙම දේශනය ආරක්‍ෂක සාකච්චාවේදී පැවැත්වීය. ආරාධිත කථිකයාවූ ගේ මහාචාර්ය මීඩ් මහතාගේ ඉදිරිපත් කිරීම අවසානයේ ආරක්‍ෂක අමාත්‍යංශයේ ලේකම් ජෙනරාල් එස්.එච්.එස්.කෝට්ටෙගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතා විසින් එතුමන් වෙත සමරු සිහිවටනයක් ප්‍රධානය කරන ලදී. එම අවස්ථාවට ශ්‍රී ලංකා ජාතික ආරක්‍ෂක අධ්‍යයන ආයතනයේ අධ්‍යක්ෂ ජෙනරාල්, ජ්‍යෙෂ්ඨ ත්‍රිවිධ හමුදා නිලධාරීන් සහ විශේෂ ආරාධිත අමුත්තන් සහභාගී විය."
    },
    {
        "content": "ශ්‍රී ලංකා නාවික හමුදාව වෙත ඇමෙරිකා එක්සත් ජනපදය වෙතින් ලද පී 626 දරන විශාලතම ගැඹුරු මුහුදු නිරී ණ නෞකාව, ත්‍රිවිධ හමුදා සේනාධිනායක සහ අතිගරු ජනාධිපති මෛත්‍රිපාල සිරිසේන මැතිතුමන් සුරතින් ‘ශ්‍රී ලංකා නාවික නෞකා ගජබාහු’ ලෙස ඊයේ   දින කොළඹ වරායේදී අධිකාරියට පත්කෙරිණි. කොළඹ වරාය වෙත සපැමිණි ජනාධිපතිතුමන්, නාවික හමුදාධිපති වයිස් අද්මිරාල් පියල් ද සිල්වා මහතා විසින් මහත් හරසරින් පිළිගන්නා ලදී. නාවීක සම්ප්‍රධායානුකුලව ජනාධිපතිතුමන් හට නාවික හමුදා ජනාධිපති සම්මාන මුරයක් පිරිනමන ලදී. ඉන්අනතුරුව අතිගරු ජනාධිපතිතුමන් විසින් අභිනව නෞකාවේ අණදෙන නිලධාරී, කපිතාන් රෝහිත අබේසිංහ වෙත නෞකාව අධිකාරියට පත් කිරීමේ සන්නස් පත්‍රය ප්‍රදානය කරන ලද අතර නෞකාවේ අණදෙන නිලධාරි විසින් එය කියවා ප්‍රකාශයට පත්කරන ලදී. ඉන් පසුව, ශ්‍රී ලංකා නාවික නෞකා ‘ගජබාහු’ නමින් අධිකාරියට පත් කරන ලද මෙම නෞකාවේ නාම පුවරුව සහ නිල ලාංඡනය නිරාවරණය කිරීම, සර්ව ආගමික ආශිර්වාදය මධ්‍යයේ අතිගරු ජනාධිපති මෛත්‍රීපාල සිරිසේන මැතිතුමා අතින් සිදු කෙරිණි. ජනාධිපතිතුමන් සමග මෙම අවස්ථාවට සහභාගි වූ ගරු ආර ක රාජ්‍ය අමාත්‍යතුමන්, ආර ක අමාත්‍යංශයේ ලේකම්තුමන් සහ නාවික හමුදාපතිතුමන් ඇතුළු සම්භාවනීය අමුත්තන් විසින් මෙම නෞකාවේ නිරී ණ චාරිකාවක නිරත විය. මෙහිදී නාවික හමුදාධිපතිතුමා විසින් නෞකාවේ මෙහෙයුම් සූදානම, සැකැස්ම සහ ක්‍රියාකාරීත්වය පිළිබඳව එම පිරිස දැනුවත් කරන ලදී. 2018 අගෝස්තු මස 27 වන දින හවායි හි හොනොලුලු වරායේ දී එක්සත් ජනපද වෙරළාර ක බලකාය විසින් මෙම නෞකාව ශ්‍රී ලංකා නාවික හමුදාව වෙත නිල වශයෙන් භාරදෙන ලදී. මෙම නෞකාව දිගින් මීටර් 115 ක් ද, පළලින් මීටර් 13 ක් ද වන අතර පැයට මුහුදු සැතපුම් 28 ක වේගයකින් යාත්‍රා කළ හැකිය. මෙහි නැව් මුළුව නිලධාරින් 22 ක් සහ නාවිකයන් 111 කින් සමන්විතය. ශ්‍රී ලංකා නාවික නෞකා ගජබාහු, නවීනතම අවි ආයුධ, සන්නිවේදන උපකරණ සහ වෙනත් මෙහෙයුම් පද්ධති වලින් සමන්විතය. ශ්‍රී ලංකාවට අයත් ගැඹුරු මුහුදු කලාපය තුළ සෙවීමේ සහ මුදවා ගැනීමේ මෙහෙයුම්, සාගර සම්පත් ආර  කිරීම සහ නාවික කටයුතුවල නිරත වන නෞකා සහ යාත්‍රා වෙත සහන සැපයිම සඳහා මෙම නෞකාව යොදා ගැනීමට අපේක්‍ෂා කෙරේ. ගරුතර මහා සංඝරත්නය, ගරු ආර ක රාජ්‍ය අමාත්‍ය රුවන් විජයවර්ධන මහතා, ජනාධිපති ලේකම් උදය ආර් සෙනෙවිරත්න මහතා, ආර ක ලේකම් ජෙනරාල්   ශාන්ත කොට්ටෙගොඩ මහතා, ශ්‍රී ලංකාවේ ඇමරිකා එක්සත් ජනපද තානාපතිනි ඇලීනා ටැප්ලිස් මහත්මිය, ආරක්‍ෂක මාණ්ඩලික ප්‍රධානී අද්මිරාල් රවින්ද්‍ර විජේගුණරත්න, යුද්ධ හමුදාධිපති ලුතිතන් ජෙනරාල් මහේෂ් සේනානායක, ගුවන් හමුදාධිපති එයාර් මාෂල් සුමංගල ඩයස් ඇතුළු ජ්‍යේෂ්ඨ නිලධාරින් සහ නාවිකයන් විශාල පිරිසක් මෙම අවස්ථාවට සහභාගී වී සිටියහ."
    },
    {
        "content": "අතිගරු ජනාධිපති මෛත්‍රීපාල සිරිසේන මැතිතුමාගේ “රට වෙනුවෙන් එකට සිටිමු” සංකල්පයට අනුව ශ්‍රී ලංකා නාවික හමුදාව විසින් සංවිධානය කරන ලද වැඩසටහන් 2019 අගෝස්තු 23 වන දින සිට 26 දින දක්වා යාපනයේ සහ එහි දූපත් ආශ්‍රිතව පැවැත්විණි. නාවික හමුදාධිපති වයිස් අද්මිරාල් පියල් ද සිල්වාගේ උපදෙස් පරිදි උතුරු නාවික විධානය විසින් කරෙයිනගර්, මාදගල් හා වෙත්තලකර්නි යන ප්‍රදේශවල මෙන්ම දුපත් ආශ්‍රීතව කයිට්ස්, මන්ඩතිව්, පුන්ගුඩුතිව් යන ප්‍රදේශවලද වෙරළ පිරිසිදු කිරිමේ වැඩසටහන්, පැළ සිටුවීමේ වැඩසටහන්, නීති විරෝධී මත්ස්‍ය කාර්මාන්තයේ ආදීනව පිළිබඳ දැනුවත් කිරිමේ වැඩසටහන්, මත්ද්‍රව්‍ය නිවාරණය වැඩසටහන් සහ ශ්‍රමදාන වැඩසටහන් පවත්වන ලදී. මීට අමතරව වෙත්තලකර්නි ප්‍රදේශයේදී සුහද ක්‍රිකට් තරගයක්ද ඩෙල්ෆ් දුපතේ තිබෙන පාසැල් සඳහා ආරක්ෂක කමිටු පිහිටුවීමද මෙහිදි සිදුවිය."
    },
    {
        "content": "9 වන “කොළඹ ආරක්ෂක සමුළුව - 2019” අද (අගෝස්තු 29) කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී ආරම්භ විය. අද පෙරවරුවේ ආරම්භ වූ සමුළුවේ ආරම්භක සැසිවාරයේ ප්‍රධාන ආරාධිත අමුත්තා ලෙස අතිගරු ජනාධිපති මෛත්‍රීපාල සිරිසේන මහතා සහභාගී විය. ආරක්‍ෂක අමාත්‍යංශයේ ලේකම් ජෙනරාල් එස්.එච්.එස්.කෝට්ටෙගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතාද මෙම අවස්ථාවට සහභාගී විය. කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාව වෙත පැමිණි ජනාධිපතිවරයා යුද හමුදාපති ලුතිනන් ජෙනරාල් ශවේන්ද්‍ර සිල්වා මහතා විසින් පිළිගන්නා ලදී. ආරක්ෂක අමාත්‍යාංශයේ අනුග්‍රහය මත ශ්‍රී ලංකා යුද්ධ හමුදාව විසින් සංවිධානය කරන ලද කොළඹ ආරක්ෂක සමුළුව යුද හමුදාව විසින් පවත්වනු ලබන ප්‍රමුඛතම ජාත්‍යන්තර සමුළුවයි. “සමකාලීන ආරක්‍ෂක වටපිටාව තුළ විකාශනය වන හමුදාමය විශිෂ්ටත්වය” යන තේමාව යටතේ මෙම වසරේ සමුළුව පැවැත්වේ.  සමුළුව සඳහා දේශීය හා විදේශීය සහභාගී වන්නන් විශාල ප්‍රමාණයක් සහභාගී වේ. සමාරම්භය සනිටුහන් කරමින් ආරක්ෂක ලේකම්තුමන් විසින් සාම්ප්‍රදායික හා රාජ්‍ය නොවන ක්‍රියාකාරීන්ගෙන් නැගී එන අභියෝගයන්ට මුහුණ දීම සඳහා සංවර්ධනය වෙමින් පවතින රටවල ආරක්ෂක හමුදාවන් පරිවර්තනය කළ හැකි හා නවීකරණය කළ හැකි ආකාරයන් පිළිබඳව සාකච්ඡා කිරීමට අවශ්‍ය පසුබිමක මෙම සම්මන්ත්‍රණය පැවැත්වෙන බවත් මෙම සමුළුවේ සාකච්ඡාවන් මගින් හමුදා නවීකරණය, සම්පත් අවහිරතා සහ සහභාගී වන ජාතික රාජ්‍යයන්ගේ තිරසාර සංවර්ධන අරමුණු අතර අන්‍යෝන්‍ය රැදියාව පිළිබඳ පොදු එකගත්වය පිළිබිඹු වන බව වැඩිදුරටත් ප්‍රකාශ කරන ලදී. අවසාන වශයෙන් මෙම සමුළුවේ සංවිධාන කටයුතු සිදු කිරීම සඳහා දරන ලද උත්සාහය අගය කරමින් යුධ හමුදාපතිවරයා, ඇතුළු කාර්ය මණ්ඩලයට හට ප්‍රශංසා කරන ලදී. සමාරම්භක සැසිය සදහා ආරක්ෂක මාණ්ඩලික ප්‍රධානී, නාවික හා ගුවන් හමුදාපතිවරුන් , ජ්‍යෙෂ්ඨ රාජ්‍ය නිලධාරීන්, රාජ්‍යතාන්ත්‍රිකයින් සහභාගී විය."
    },
    {
        "content": "මධ්‍යම අප්‍රිකාවේ එක්සත් ජාතීන්ගේ සාම සාධක රාජකාරියේ යෙදී සිටින ශ්‍රී ලංකා ගුවන් හමුදා ගුවන් සේවා කණ්ඩායම (Multidimensional Integrated Stabilization Mission in the Central African Republic) පසුගිය මාසයේදී  සිවිල් ජනතාව සහ ආරක්ෂක අංශ අතර සහයෝගීතාවය වර්ධනය කරගැනීමේ අරමුණින් සමාජ සුභසාධන  ක්‍රියාකාරකම් සහ ඖෂධ පරිත්‍යාග කිරීමේ වැඩසටහන් කිහිපයක් සිදු කර ඇත. ගුවන් හමුදා මාධ්‍ය වාර්තා කරන අන්දමට මධ්‍යම අප්‍රිකානු ජනරජයේ බ්‍රියා (Bria) නගරය අවට පිහිටි ගම්මානවල ගැටුම්වලට ගොදුරු වූ ප්‍රදේශවාසීන්ට සහ ළමුන්ට උපකාර කිරීම සඳහා මෙම වැඩසටහන් පවත්වා ඇත. එක්සත් ජාතීන්ගේ සාම සාධක හමුදාවේ ශ්‍රී ලංකා ගුවන් හමුදා ගුවන් සේවා කණ්ඩායම  විසින් සිදු කල මෙම සුභසාධන වැඩසටහන මඟින් ළමුන් 1000 කට වැඩි පිරිසකට ඇඳුම්, සෙල්ලම් බඩු සහ පාපන්දු තෑගි කරන ලද අතර, සාම සාධක බලඇණියේ සාමාජිකයින් විසින් පරිත්‍යාග කරන ලද ලිපි ද්‍රව්‍ය ද ළමුන් අතර බෙදා දෙන ලදී. මෙම වැඩසටහන් අතරතුරදී ඔවුන් විසින් එක දිනක ආහාර වේලක වටිනාකම කැප කර ආහාර පැකට් 2000 කට වැඩි ප්‍රමාණයක් පිළියෙල කර ප්‍රදේශවාසීන් අතර බෙදාහැරීමටද කටයුතු කර ඇත. ඖෂධ පරිත්‍යාග කිරීමේ වැඩසටහන් බ්‍රියා (Bria) නගරයේ රෝහලේ සිවිල් සුභසාධන කටයුතුවලට සමගාමීව සිදු කරන ලදී"
    },
    {
        "content": "උතුරු මුහුදේ මුර සංචාරයේ යෙදී සිටි නාවික හමුදා යාත්‍රාවක සිටි නැවියන් විසින් යාපනය, කච්චතිව් ප්‍රදේශයට ඔබ්බෙන් වූ මුහුදු සීමාවේදී මුහුදේ රළු ස්වභාවය නිසා ආපදාවට පත්වී තිබු ට්‍රෝලර් යාත්‍රාවක සිටි ඉන්දියානු ධීවරයින් සිව් දෙනෙකු ඉරිදා දින (සැප්තැම්බර් 01) නාවික හමුදාව විසින් බේරාගෙන ඇත. නාවික හමුදා සෙබළුන් වෙත ඉරිදා උදෑසන උතුරු මුහුදේදී ට්‍රෝලර් යාත්‍රාව නිරීක්ෂණය වීමෙන් පසුව ඉතා කඩිනමින් ආධාර ලබා දී ඇත. වයස අවුරුදු 37 ත් 60 ත් අතර වයස්වල පසුවන ඉන්දීය ධීවරයින් දීර්ඝ වෙලාවක් රළු මුහුදේ යාත්‍රා කිරීම නිසා වෙහෙසට පත්ව සිටි අතර ඔවුන් සිව්දෙනා වෙත නාවික හමුදාව විසින් ආහාර පාන ලබා දී ඇත. ධීවරයින් සහ යාත්‍රාව නාවික හමුදා භටයින් විසින් ඉදිරි ක්‍රියාමාර්ග සඳහා යාපනය ධීවර පරීක්ෂක වෙත භාර දෙන දී ඇත."
    },
    {
        "content": "ශ්‍රී ලංකා වෙරළාරක්‍ෂක බලකාය විසින් පසුගිය සතියේ යාපනය දිස්තික්කයේ ප්‍රදේශ කිහිපයක ජීවිතාරක්ෂක දැනුවත් කිරීමේ වැඩසටහන් මාලාවක් පවත්වන ලදී. ජනාධිපති ලේකම් කාර්යාලයේ මගපෙන්වීම් මත “රට වෙනුවෙන් එකට සිටිමු” සංකල්පයට අනුව යාපනය දිස්ත්‍රික්කයේ වැඩසටහන් මාලාව පවත්වා ඇති බව වෙරළාරක්‍ෂක බලකා මාධ්‍ය වාර්තා කරයි. මෙම මහජන දැනුවත් කිරීමේ වැඩසටහන් පසුගිය අගෝස්තු මස 24, 25, 26, 28 සහ 29 යන දිනයන්හි වෙත්තලකේනි, පේදුරුතුඩුව, කරෙයිනගර්, කයිට්ස් සහ ඩෙල්ෆ් යන ප්‍රදේශවල වෙරළාරක්ෂක බලකා ජීවිතාරක්ෂක පාසලේ ජංගම පුහුණු කණ්ඩායම විසින් පවත්වා ඇත. වෙරළබඩ ප්‍රජාව වෙනුවෙන් ජල සුරක්ෂිතතාව, දියේ ගිලීම් වැළැක්වීම සහ ප්‍රථමාධාර ලබා දීම පිළිබඳව දැනුවත් කිරීමේ අරමුණින් පවත්වන ලද මෙම වැඩමුළුවන් මගින් 350 කට අධික පිරිසකට ප්‍රතිලාභ සැලසිණි. මෙම වැඩමුළුවලට ජනාධිපති ලේකම් කාර්යාල නියෝජිතයින්, පළාත් පාලන ආයතන, ප්‍රාදේශීය ලේකම් කාර්යාල සහ අනෙකුත් රාජ්‍ය නිලධාරීන් සහභාගී විය."
    },
    {
        "content": "දකුණු පළාතේ සිවිල් වැසියන් සහ පාසල් ළමුන් වෙනුවෙන් ජීවිතාරක්ෂක සහ දියේ ගිලීම් වැළැක්වීමේ දැනුවත් කිරීමේ වැඩමුළු මාලාවක් ශ්‍රී ලංකා වෙරළාරක්ෂක බලකාය විසින් පසුගියදා පවත්වන ලදී. වෙරළාරක්‍ෂක මාධ්‍යට අනුව, මෙම ජීවිතාරක්ෂක දැනුවත් කිරීමේ වැඩමුළුව ‘රට වෙනුවෙන් එකට සිටිමු’ වැඩසටහනට සමගාමීව හම්බන්තොට දිස්ත්‍රික්කයේදී පවත්වා ඇත. ඔක්තෝබර් මස 10,11,12 සහ 13 යන දිනයන්හිදී  කිරිදිගම සහ බුන්දල ප්‍රාථමික විදුහලේදී, හම්බන්තොට ධීවර වරායේදී සහ බන්දගිරිය වැවෙහිදී මෙම  ජීවිතාරක්ෂක වැඩමුළු පැවැත්විණි. ජල ආරක්ෂණය, දියේ ගිලීම් වැළක්වාගැනීම  සහ ප්‍රථමාධාර පිළිබඳව ධීවර ප්‍රජාව සහ පාසල් ළමුන් ඇතුළු සාමාන්‍ය ජනතාව දැනුවත් කිරීමේ අරමුණින් මෙම දැනුවත් කිරීමේ වැඩමුළු පවත්වන ලදී.මෙම වැඩසටහන් තුලින් සිවිල් වැසියන් සහ පාසල් ළමුන් විශාල සංඛ්‍යාවකට ප්‍රතිලාභ සැලසිණි. මෙම වැඩසටහන් සඳහා ජනාධිපති මහලේකම් කාර්යාලය, පළාත් පාලන ආයතන, ප්‍රාදේශීය ලේකම් කාර්යාලයේ නියෝජිතයින් සහ අනෙකුත් රාජ්‍ය  නිලධාරීන් ද සහභාගී විය."
    },
    {
        "content": "ශ්‍රී ලංකා නාවික හමුදාවේ ප්‍රමුඛතම වාර්ෂික අන්තර් ජාතික සාගරික සම්මන්ත්‍රණය වන “ගාලු කතිකාවත 2019” මේ මස (ඔක්තෝම්බර්) 21 හා 22 යන දෙදින තුළ කොළඹදී පැවැත්වේ. “නව චින්තනයකින් යුතුව අන්තර් සමුද්‍රීය තර්ජනයන් හට පිළියම් යෙදීම සඳහා සූදානම් වීම : දශකයක සමාලෝචනය” යන තේමාව යටතේ මෙවර ගාලු කතිකාව 2019 පැවැත්වේ. මේ පිළිබඳව මාධ්‍ය දැනුවත් කිරීමේ සාකච්ඡාවක් ඊයේ (ඔක්තෝබර් 15) කොළඹ නාවික හමුදා මූලස්ථානයේදී පැවැත්විණි. මෙවර ගාලු මුවදොර හෝටලයේ දී පැවැත්වෙන වාර්ෂික සාගරික සම්මන්ත්‍රණයේ සමාරම්භක උත්සවය සඳහා අතිගරු ජනාධිපති මෛත්‍රිපාල සිරිසේන මැතිතුමන් සහභාගී වීමට නියමිතය. දසවන වතාවට මෙම වර්ෂයේ පැවැත්වෙන සම්මන්ත්‍රණය සඳහා රටවල් 55ක්, ජාත්‍යන්තර සංවිධාන 10ක් සහ ආරක්ෂක ආයතන 03ක් නියෝජනය කරමින් නියෝජිතයින් සහභාගී වීමට අපේක්ෂා කරයි. 2010 වර්ෂයේ ආරම්භ වූ ගාලු කතිකාවත, ජාත්‍යන්තර සාගරික සම්මන්ත්‍රණ විෂයෙහි වැදගත් වූ සන්ධිස්ථානයකි. මේ සඳහා සම්බන්ධ වන පාර්ශවයන් හට සමුද්‍රීය ආරක්ෂාව තහවුරු කිරීම සහයෝගය සහ සම්බන්ධතාවය පිළිබඳව සිය අදහස් ප්‍රකාශ කිරීමට අවස්ථාව නිර්මාණය කර ඇත. මාධ්‍ය සාකච්ඡාව නාවික හමුදා මාණ්ඩලික ප්‍රධානී රියර් අද්මිරාල් නිශාන්ත උළුගේතැන්න විසින් මෙහෙයවනු ලැබූ අතර නියෝජ්‍ය මාණ්ඩලික ප්‍රධානි, අධ්‍යක්ෂ ජෙනරාල් මෙහෙයුම් රියර් අද්මිරාල් නිරාජ ආටිගල නාවික හමුදා මාධ්‍ය ප්‍රකාශක ලුතිතන් කොමාන්ඩර් ඉසුරු සූරියබණ්ඩාර මෙම අවස්ථාවට සහභාගී විය. පසුගිය වසරේ ගාලු ගාලු කතිකාවත 2018 “සහයෝගීතාවය තුළින් සමෘද්‍රීය කළමනාකරණය සඳහා ඒකාබද්ධ වීම” යන තේමාව යටතේ පැවැත්විණ."
    },
    {
        "content": "ශ්‍රී ලංකා යුද්ධ හමුදාධිපති ධූරයට පත්වීමෙන් පසුව යුද්ධ හමුදාධිපති ලුතිනන් ජෙනරාල් ශවේන්ද්‍ර සිල්වා කිලිනොච්චි ආරක්‍ෂක සේනා මූලස්ථානයේ සිදුකළ ප්‍රථම නිල සංචාරයේදී කිලිනොච්චි ආරක්‍ෂක සේනා මූලස්ථානයේදී පැවති කෙටි උත්සවයකට එක්වෙමින් අද උදෑසන (ඔක්තෝබර් 18) රජයේ සහ පෞද්ගලික අයිතිකරුවන්ට අයත් ඉඩම් අක්කර 150.15 ක ප්‍රමාණයක් ඔවුන් වෙත භාර දෙන ලදී. මේ වන විට දිවයිනේ පවතින සාමකාමී වාතාවරණය තුළ උතුරු හා නැගෙනහිර ආරක්ෂක හමුදාවන්ට අයත් නොවන ඉඩම් නිදහස් කිරීමේ ජනාධිපති ලේකම් කාර්යාලයේ ප්‍රතිපත්තියට අනුව, කිලිනොච්චි ප්‍රදේශය ඉඩම් නිදහස් කිරීම සිදුකෙරේ. ඒ අනුව, කරච්චි ප්‍රාදේශීය ලේකම් කාර්යාලයේ කිලිනගර් ග්‍රාම සේවා කොට්ටාශයේ සහ ඔඩ්ඩුසුඩාන් ප්‍රාදේශීය ලේකම් කාර්යාලයේ අම්පකාමම් ග්‍රාම සේවා කොට්ඨාශයන්ට අයත් 57 වන සේනාංකය සහ 3 වන ගජබා රෙජිමේන්තුවේ යුද්ධ හමුදා සාමාජිකයින් විසින් මේ දක්වා භාවිතා කරන ලද රජයේ ඉඩම් අක්කර 139.56 ක් සහ පෞද්ගලික ඉඩම් අක්කර 10.59 ක් යුද්ධ හමුදාධිපතිතුමන් විසින් කිලිනොච්චි දිස්ත්‍රික් ලේකම් එස්. අරුමනායහම් මහතා වෙත සහ මුලතිව් දිස්ත්‍රික් ලේකම් ආර් කේතීශ්වරන් මහතා වෙත නිල වශයෙන් භාර දෙන ලදී. මෙම අවස්ථාවට කිලිනොච්චි ආරක්ෂක සේනා ආඥාපති මේජර් ජෙනරාල් විජිත රවිප්‍රිය, ජ්‍යෙෂ්ඨ හමුදා නිලධාරින් සහභාගී විය."
    },
    {
        "content": "එළඹෙන දෙසැම්බර් මස පැවැත්වෙන අපොස (සා/පෙ) විභාගයට සමගාමිව ශ්‍රී ලංකා යුද්ධ හමුදාව විසින් විභාගය සදහා පෙනී සිටින සිසුන් වෙනුවෙන් අධ්‍යාපන උපකාරක  වැඩසටහන් පැවැත්වීම ආරම්භ කරන ලදී. ඒ අනුව, මුලතිව් ප්‍රදේශයේ ශ්‍රී ලංකා යුද හමුදා සාමාජිකයින් විසින් පසුගිය සතියේ 17 සහ 18 යන දෙදින තුළ  පුදුකුඩුඉරිප්පු මධ්‍ය මහා විද්‍යාලයේ දෙදින අපොස (සා/පෙ) සම්මන්ත්‍රණයක් පැවැත්වීමට පහසුකම් සපයන ලදී. පවත්වන ලද දෙදින සම්මන්ත්‍රණයට සහභාගී වූ සිසුන් 900 කට වඩා වැඩි පිරිසකට සුදුසුකම් ලත් උපදේශකයින් විසින් පවත්වන ලද දේශන මගින් ඉංග්‍රීසි, ඉතිහාසය, විද්‍යාව සහ ගණිතය යන විෂයයන් පිළිබඳ දැනුම ලබා ගැනීමට හැකියාව ලැබුණි. යුද්ධ හමුදාව විසින් සම්මන්ත්‍රණයට සහභාගී වූ සිසුන් වෙනුවෙන් ඔවුන්ට උදේ ආහාරය, දිවා ආහාරය සහ කෙටි ආහාර ලබා දීමටද කටයුතු කරන ලද අතර සම්මන්ත්‍රණය මෙහෙයවූ උපදේශකයින් වෙනුවෙන් විශේෂ දීමනාවක්ද ලබා දෙන ලදී. මේ අතර, යාපනයේ අවශ්‍යතා සහිත පවුල් සහ පාසල් ළමුන් සඳහා පොල් බීජ හා පාපැදි පරිත්‍යාග කිරීමේ වැඩසටහනක් පසුගිය ඉරිදා දින (ඔක්තෝබර් 20) යාපනයේ කරුගම්පානෙයි සංස්කෘතික මධ්‍යස්ථානයේදී පැවැත්විණි."
    },
    {
        "content": "ශ්‍රී ලංකා නාවික හමුදාව සහ ශ්‍රී ලංකා ගුවන් හමුදාව එක්ව ත්‍රිකුණාමලය වරායේදී පසුගිය ඉරිදා දින (ඔක්තෝබර් 20) නෞකාවක් මතට හෙලිකොප්ටර් යානයක් ගොඩබෑමේ ඒකාබද්ධ අභ්‍යාසයක් සිදු කරන ලදී. ගුවන් හමුදාවේ බෙල් 412 හෙලිකොප්ටරයක් සහ ශ්‍රී ලංකා නාවික නෞකා ‘සිඳුරළ’ නෞකාව සම්බන්ධ කර ගනිමින්  මෙම අභ්‍යාසය සිදු කරනු ලැබුවේ ගැඹුරු මුහුදේදී නෞකාවක් මතට හෙලිකොප්ටරයක් ගොඩබෑමේදී ආරක්ෂාව සහ කාර්යක්ෂමතාවය වැඩි දියුණු කිරීමේ අරමුණින් ය. නාවික සහ ගුවන් හමුදාව ඒකාබද්ධව සිදුකල මෙම ඒකාබද්ධ අභ්‍යාසය සාර්ථකව සිදු කරන ලද අතර ඉදිරි අනාගතයේදී සිදු කරනු ලබන ඒකාබද්ධ මෙහෙයුම් වල සහයෝගීතාවය තවදුරටත් වැඩිදියුණු කිරීම මෙය මනා පිටුවහලක් වනු ඇත."
    },
    {
        "content": "බ්‍රිතාන්‍ය හමුදාවේ ජාත්‍යන්තර “කේම්බ්‍රියන් මුර සංචාර අභ්‍යාසය” සදහා සහභාගී වූ ශ්‍රී ලංකා යුද්ධ හමුදාවේ “විශේෂ බලකා කණ්ඩායම” ලෝකඩ පදක්කමක් දිනා ඇත. යුද්ධ හමුදා මාධ්‍යට අනුව පසුගිය සතියේ මිඩ්වේල්ස්හි පැවති අභ්‍යාසය සදහා විශේෂ බලකා නිලධාරීන් තිදෙනෙකු සහ සෙසු නිළයින් හත් දෙනෙකු සහභාගී වී ඇත. කේම්බ්‍රියන් මුර සංචාර අභ්‍යාසය යනු බ්‍රිතාන්‍ය හමුදාවේ ප්‍රමුඛතම මෙන්ම ලෝකයේ දුෂ්කරතම  මුර සංචාර වලින් එකකි. මෙය වේල්ස්හි පැවැත්වෙන අතර මේ සදහා 160 වන (වේල්ස්) බළසේනා මූලස්ථානය සත්කාරකත්වය සපයනු ලබයි. අභියෝගාත්මක මුර සංචාරයන් සැපයීම තුළින් මෙහෙයුම් හැකියාවන් වැඩි දියුණු කිරීමේ අරමුණින් මෙම අභ්‍යාසය සිදුකරයි. එම රටේ ශීත කාලගුණය පැවතියදී, අභියෝගාත්මක අභ්‍යාසය 15 වන අඟහරුවාදා දින ආරම්භ කර 18 වන සිකුරාදා දින සාර්ථකව අවසන් කල ශ්‍රී ලංකා යුද හමුදා විශේෂ බලකා කණ්ඩායම ලෝකඩ පදක්කම දිනා ගැනීමට සමත් විය. බ්‍රිතාන්‍ය හමුදා 160 වන බළසේනාවේ බළසේනාධිපති ඒ එස් රිච්මන්ඩ්, ලන්ඩනයේ ශ්‍රී ලංකා මහ කොමසාරිස් කාර්යාලයේ අමාත්‍ය උපදේශක (ආරක්ෂක) සහ ආරක්ෂක උපදේශක බ්‍රිගේඩියර් ස්වර්ණ බෝතොට විශේෂ බලකා කණ්ඩායමට ලෝකඩ පදක්කම පිරිනැමීමේ උත්සවය සදහා සහභාගී විය."
    },
    {
        "content": "ශ්‍රී ලංකා නාවික හමුදාවේ ප්‍රමුඛතම අන්තර්ජාතික සාගරික සම්මන්ත්‍රණය වන “ගාලු කථීකාවත 2019” හෙට (ඔක්තෝබර් 21) කොළඹ ගාලු මුවදොර හෝටලයේ දී ආරම්භ වේ. සමාරම්භක උත්සවයේ ප්‍රධාන ආරාධිත අමුත්තා ලෙස අතිගරු ජනාධිපති මෛත්‍රිපාල සිරිසේන මැතිතුමන් සහභාගී වීමට නියමිතය. දසවන වතාවට පැවැත්වෙන අන්තර්ජාතික සාගරික සම්මන්ත්‍රණය ඔක්තෝබර් 21 සහ 22 යන දෙදින තුල කොළඹ දී “නව චින්තනයකින් යුතුව අන්තර් සමුද්‍රීය තර්ජනයන් හට පිළියම් යෙදීම සඳහා සුඳානම් විම: දශකයක සමාලෝචනය” යන තේමාව යටතේ පැවැත්වේ. ශ්‍රී ලංකා නාවික හමුදාවේ ආරාධනයෙන් මෙවර සමුළුව සඳහා රටවල් 55 ක සහ ජාත්‍යන්තර සංවිධාන 12 ක මෙන්ම ආරක්ෂක කේෂත්‍රයේ නිපැයුම් සම්බන්ධ ආයතන 03ක නියෝජිතයින් සහභාගී වනු ඇතැයි අපේක්ෂා කෙරේ. මෙවර “ගාලු කථීකාව” තුලින් පසුගිය වසර 10 තුල සමුළුව සදහා සම්බන්ධ වන සියලු පාර්ශවකරුවන්ගේ අත්දැකීම් මත පදනම්ව සමුද්‍රීය තර්ජන වලට මුහුණ දුන් ආකාරය පිළිබදව නැවත හැරීබැලීමක් සිදුකෙරේ."
    },
    {
        "content": "රටේ අහිංසක ජනතාව වෙනුවෙන් ගෙන යන සුබසාධන සේවාවන් තවදුරටත් ශක්තිමත් කරන බව ජනපති පවසයි. වකුගඩු රෝගය නිවාරණය වෙනුවෙන් ඉකුත් සිව් වසර තුළ ප‍්‍රමුඛත්වයක් ලබාදෙමින් ඉටු කළ පුළුල් වැඩකොටස හේතුවෙන් දිවයින පුරා වකුගඩු රෝගින්ගේ සංඛ්‍යාව මේ වන විට සැලකිය යුතු මට්ටමින් පහළ බැස ඇති බව ජනාධිපතිතුමා පවසයි. කවුරුන් කුමන විවේචන සිදු කළ ද ඉකුත් සිව් වසර තුළ රටේ මහජන සේවාවන් වඩා ශක්තිමත් වී ඇති බව සඳහන් කළ ජනාධිපතිතුමා අහිංසක ජනතාව වෙනුවෙන් එම සේවාවන් තවදුරටත් පුළුල් කරන බව ද කියා සිටියේ ය. ජනාධිපති ගරු මෛතී‍්‍රපාල සිරිසේන මැතිතුමා මේ බව ප‍්‍රකාශ කළේ ජාතික වකුගඩු අරමුදලේ රුපියල් මිලියන 437ක මූල්‍ය ප‍්‍රතිපාදන යොදවමින් අනුරාධපුර මහ රෝහලට අනුබද්ධ ව ඉදිරන ලද “මෙත්සිරි සෙවණ” වකුගඩු රෝගී සහන සත්කාර, සුබසාධන හා පර්යේෂණ මධ්‍යස්ථානය අද (20) පෙරවරුවේ ජනතා අයිතියට පවරා දෙමිනි.   රජයේ කිසිදු මුදලක් වැය නොකරමින් ජනාධිපති ගරු මෛත‍්‍රීපාල සිරිසේන මැතිතුමාගේ සංකල්පයක් අනුව ගොඩනංවන ලද ජාතික වකුගඩු අරමුදලේ පූර්ණ ප‍්‍රතිපාදන මත මෙම වකුගඩු රෝගී සහන සත්කාර, සුබසාධන හා පර්යේෂණ මධ්‍යස්ථානය ඉදිකර තිබේ. ඒ දිවයිනේ විවිධ පළාත්වල ඉදිකෙරෙන වකුගඩු රෝගී සහන සත්කාර, සුබසාධන හා පර්යේෂණ මධ්‍යස්ථානවල දෙවන මධ්‍යස්ථානය ලෙසයි. මෙහි පළමු මධ්‍යස්ථානය පසුගිය දා ජනාධිපතිතුමාගේ ප‍්‍රධානත්වයෙන් මහනුවර දී විවෘත කෙරිණි. අනුරාධපුර සහ පොළොන්නරුව දිස්ති‍්‍රක්කවල මේ වන විට වකුගඩු රෝගින් 17,000ක් පමණ හඳුනාගෙන තිබෙන අතර එම රෝගීන්ට එකවර ප‍්‍රතිකාර ලබා ගැනීමේ පහසුකම් මෙම මධ්‍යස්ථානයේ පවති. වකුගඩු බද්ධ කිරීමේ ශල්‍යකර්ම සඳහා ද මෙහි පහසුකම් සපයා තිබෙන අතර සෞඛ්‍ය පිළිබඳ දැනුවත් කිරීමේ දේශන ශාලා ඇතුළු පහසුකම් රැුසකින් සමන්විත ය. සමරු ඵලකය නිරාවරණය කර වකුගඩු රෝගී සහන සත්කාර, සුබසාධන හා පර්යේෂණ මධ්‍යස්ථානය විවෘත කළ ජනාධිපතිතුමා එහි නිරික්ෂණ චාරිකාවකට ද එක් විය. “මෙත්සිරි සෙවණ” වකුගඩු රෝගී සහන සත්කාර, සුබසාධන හා පර්යේෂණ මධ්‍යස්ථානය සඳහා ඇතුළත් කෙරුණු පළමු රෝගියා ලියාපදිංචි කිරීම සිදු කෙරුණේ ද ජනාධිපතිතුමා අතිනි. මේ අතර මිහින්තලයේ, රාජ්‍ය පරිපාලන අමාත්‍යාංශයට අයත් නිවාඩු නිකේතනයේ ස්ථාපනය කර ඇති 601 වන ප‍්‍රතිආශ‍්‍රැතකරණ ජල පද්ධතිය දුරස්ථ සංනිවේදන තාක්ෂණය ඔස්සේ විවෘත කිරීම ද ජනාධිපතිතුමා අතින් සිදු විය. අඩු ආදායම්ලාභී පවුල් 2000ක් සඳහා ගෘහස්ත ජල පෙරණ උපකරණ ලබාදීම සංකේතවත් කරමින් ප‍්‍රතිලාභීන් 05 දෙනෙකු වෙත ගෘහස්ත ජල පෙරණ උපකරණ ප‍්‍රදානය කිරීම, වකුගඩු රෝගින් 200 දෙනෙකු සඳහා රුධිරගත සීනි මට්ටම පරික්ෂා කිරීමේ උපකරණ ප‍්‍රදානය සංකේතවත් කිරීම මෙන්ම උතුරු මැද පළාතේ වකුගඩු රෝගින් ඇතුළු රෝගීන් සඳහා භාවිතා කිරීම පිණිස රුධිර පීඩන මාපක උපකරණ 200 ක් උතුරු මැද පළාත් සෞඛ්‍ය අමාත්‍යාංශය වෙත භාරදීම ඇතු`ථ වැඩසටහන් රැුසක් ද මෙහිදී ජනාධිපතිතුමාගේ ප‍්‍රධානත්වයෙන් සිදු කෙරිණි. වකුගඩු රෝග නිවාරණය සම්බන්ධව පාසල් සිසුන් අතර පවත්වන ලද දීප ව්‍යාප්ත තරගාවලියේ ජයග‍්‍රහණ ලබාගත් ශිෂ්‍ය ශිෂ්‍යාවන් 05 දෙනෙකු වෙත ත්‍යාග හා සහතික පත් පිළිගැන්වීම ද ජනාධිපතිතුමා අතින් සිදු වූ අතර අනුරාධපුර මෙත්සිරි සෙවණ වකුගඩු රෝගී සහන සත්කාර, සුබසාධන හා පර්යේෂන මධ්‍යස්ථානයේ ඉදිකිරීම් කටයුතු වෙනුවෙන් සිදුකරන ලද කැපකිරීම අගයමින් නිලධාරින්ට සමරු තිළිණ පිළිගැන්වීම ද ජනාධිපතිතුමා අතින් සිදු විය. පොදු අපේක්ෂකයා ලෙස ජනාධිපතිවරණයට ඉදිරිපත්වන සමයේ තම ප‍්‍රචාරක කටයුතු වෙනුවෙන් ලද අරමුදල් උපයෝගි කරගනිමින් ජනාධිපති ගරු මෛතී‍්‍රපාල සිරිසේන මැතිතුමා විසින් ස්ථාපිත කරන ලද ජාතික වකුගඩු අරමුදල මේ වන විට දෙස් විදෙස් දානපතීන්ගේ ආධාර මත ශක්තිමත් අරමුදලක් බවට පත්ව ඇත. අදාළ අරමුදලේ ප‍්‍රතිපාදන යොදාගනිමින් වකුගඩු රෝගීන්ගේ සුබසාධන කටයුතු, රෝගී ප‍්‍රතිකාර සඳහා අවශ්‍ය යටිතල පහසුම් සම්පාදනය, වකුගඩු රෝගය නිවාරණය සඳහා සහ රෝග මූලය හඳුනාගැනීම සම්බන්ධ ව සිදුකෙරෙන පර්යේෂණ සඳහා දායකත්වය දැක්වීම හා වකුගඩු රෝගී අවදානම් ප‍්‍රදේශ සඳහා පිරිසිදු පානීය ජලය සම්පාදනය ඇතුළු ව්‍යාපෘති රැුසක් කි‍්‍රයාත්මක කරමින් පවතී. රුපියල් මිලියන 800කට අධික පිරිවැයක් දරමින් වකුගඩු රෝගය ව්‍යාප්ත ව ඇති ප‍්‍රදේශ සඳහා ප‍්‍රතිආශ‍්‍රැතකරණ ජල පද්ධති 600 ක් පමණ මේ වන විට ස්ථාපනය කර ඇති අතර ඉසුරුමුණිය විහාරස්ථානයේ ඉදිකර ඇති එහි 600වන ප‍්‍රතිආශ‍්‍රැතකරණ ජල පද්ධතිය අද පෙරවරුවේ විවෘත කෙරුණේ ද ජනාධිපතිතුමා අතිනි. අද පෙරවරුවේ ඉසුරුමුණිය විහාරස්ථානය වෙත ගිය ජනාධිපතිතුමා ආගමික වතාවත්වල නිරතව ආශිර්වාද ලබා ගත්තේ ය. අනතුරුව සමරු ඵලකය නිරාවරණය කර විහාර පරිශ‍්‍රයේ ඉදිකර ඇති ප‍්‍රතිආශ‍්‍රැතකරණ ජල පද්ධතිය විවෘත කළේය. වාරියපොල ශ‍්‍රී සුමංගල විහාරාධිපති මහාචාර්ය පූජ්‍ය තුමුල්ලේ සීලක්කන්ද නායක ස්වාමින් වහන්සේ, තන්තිරිමලේ රජමහා විහාරාධිපති පූජ්‍ය තන්තිරිමලේ චන්ද්‍රරතන නායක ස්වාමින් වහන්සේ, ඉසුරුමුණිය රජමහා විහාරාධිපති ආචාර්ය පූජ්‍ය මතව සුමංගල නායක ස්වාමින් වහන්සේ ප‍්‍රමුඛ මහා සංඝරත්නය මෙම අවස්ථාවට වැඩම කර සිටි අතර රටට සහ ගරු ජනාධිපතිතුමාට සෙත් පතමින් ආශිර්වාද පිරිත් සජ්යානයක් ද උන්වහන්සේලා විසින් සිදු කළහ. ඉසුරුමුණිය රජමහා විහාරාධිපති ආචාර්ය පූජ්‍ය මතව සුමංගල නායක ස්වාමින් වහන්සේ විසින් මෙහිදී ජනාධිපතිතුමා වෙත සිහිවටන තිළිණයක් ද පිළිගැන්වීය. අමාත්‍යවරුන් වන රාජිත සේනාරත්න, පී. හැරිසන්, චන්ද්‍රානි බණ්ඩාර, උතුරු මැද පළාත් ආණ්ඩුකාර සරත් ඒකනායක, වීරකුමාර දිසානායක, දුමින්ද දිසානායක යන මහත්වරුන් ඇතුළු පළාතේ මහජන නියෝජිතයන් රැුසක් ද, සෞඛ්‍ය අමාත්‍යාංශයේ ලේකම් වසන්තා පෙරේරා මහත්මිය ඇතුළු රාජ්‍ය නිලධාරින් සහ යුද හමුදාපති ඇතුළු ආරක්ෂක අංශ ප‍්‍රධානිහු ඇතුළු පිරිසක් මෙම අවස්ථාවට එක්ව සිටියහ.  ජනාධිපති මාධ්‍ය ඒකක"
    },
    {
        "content": "ජීවිත අවධානම ද නොතකමින් තමා මත්ද්‍රව්‍ය ජාවාරමට එරෙහි සටන අතට ගත්තේ මතු පරපුර වෙනුවෙන් යහපත් දේශයක් ගොඩනැඟීමට බව පවසන ජනාධිපතිතුමා කුමන අභියෝග මධ්‍යයේ වුව ද එම සටන සාර්ථක අවසානයක් කරා මෙහෙයවන බව අවධාරණය කරයි. අතිඋතුම් මැල්කම් කාදිනන් රංජිත් හිමිපාණන් වහන්සේගේ මඟපෙන්වීම යටතේ සර්ව ආගමික නායකයන්ගේ සහභාගිත්වයෙන් අද (31) පස්වරුවේ මෝදර විට්ස්වයික් උද්‍යානයේ පැවති මත්ද්‍රව්‍ය විරෝධි වැඩසටහන අමතමින් ජනාධිපතිතුමා මේ බව ප්‍රකාශ කළේය. මත්ද්‍රව්‍ය ජාවාරමට එරෙහි තම සටන දියත් කළේ පාර්ලිමේන්තු මන්ත්‍රීවරයෙකු සමයේ සිටම බව මෙහිදී සිහිපත් කළ ජනාධිපතිතුමා ජනාධිපති ධූරයට පත්වීමෙන් පසු එම සටන ශක්තිමත්ව ක්‍රියාවට නැංවීමට හැකි වූ බව කියා සිටියේ ය. රට වෙනුවෙන් වූ එම වැඩපිළිවෙළ සමග අද සමස්ත පොදු ජනතාව ඇතුළු සියලු පාර්ශ්වයන් අත්වැල් බැඳගෙන අවසන් බව සඳහන් කළ ජනාධිපතිතුමා මතින් නිදහස් රටක් වෙනුවෙන් වූ සංකල්පය යථාර්ථයක් වන දිනය වැඩි ඈතක නොවන බව ද කියා සිටියේය. නීතිවිරෝධි මත්ද්‍රව්‍යවලට එරෙහි සියලු නීති රීති මේ වන විට ශක්තිමත් කර තිබෙන අතර මත්ද්‍රව්‍ය ජාවාරම්කරුවන්ට මරණීය දණ්ඩනය පැනවීම පිළිබඳ දින වකවානු ද මේ වන විට තමා තීරණය කර අවසන් බව ජනාධිපතිතුමා පැවසීය. මතින් නිදහස් රටක් වෙනුවෙන් අද උදෑසන සිදු කෙරුණු විශේෂ දේව මෙහෙයෙන් අනතුරුව බස්නාහිර පළාත් කතෝලික දෙව්මැදුර අසල සිට විරෝධතා පුවරු ප්‍රදර්ශනය කරමින් නිහඬ විරෝධතාවයක නිරත විය. ඉන්පසු අද පස්වරුවේ කොච්චිකඬේ සාන්ත අන්තෝනි, ග්‍රැන්ඞ්පාස් සාන්ත ජෝශප්, වත්තල සාන්ත මරියා දෙව්මැදුරු වලින් පැමිණි විරෝධතා පා ගමන් මෝදර විට්ස්වයික් උද්‍යානයට එක්ව විශේෂ දැනුවත් කිරීමේ වැඩසටහනක් පැවැත්විණි. අතිඋතුම් මැල්කම් කාදිනන් රංජිත් හිමිපාණන් වහන්සේ ද මෙහිදී විශේෂ අනුශාසනාවක් සිදු කරනු ලැබීය. පූජ්‍ය කඹුරුගමුවේ වජිර හිමිපාණන් වහන්සේ ඇතුළු මහා සංඝරත්නය ද, කතෝලික පියතුමන්ලා සහ අන්‍යාගමික පූජකවරුන් ද, අග්‍රාමාත්‍ය රනිල් වික්‍රමසිංහ මහතා ඇතුළු මැති ඇමතිවරුන් සහ ප්‍රදේශයේ ජනතාව විශාල පිරිසක් මෙම අවස්ථාවට එක්ව සිටියහ.  ජනාධිපති මාධ්‍ය ඒකකය"
    },
    {
        "content": "කොකේන් කිලෝග්‍රෑම්   ක් ප්‍රසිද්ධියේ විනාශ කිරීම අද (අප්‍රේල්  ) පෙරවරුවේ කැලණියේ පිහිටි ගබඩා සංකීර්ණයේ දී සිදු කෙරිණි. පසුගිය වර්ෂ කිහිපය තුළ මෙරට ආරක්‍ෂක අංශ මඟින් අත්අඩංගුවට ගැනුණු රුපියල් කෝටි   කට අධික වටිනාකමකින් යුත් මෙම කොකේන් තොගය රසායනික ද්‍රව්‍ය අඩංගු ටැංකිවල දමා දියකර විනාශ කිරීම සිදු වූ අතර, එසේ රසායනිකයේ දිය කළ මත්කුඩු ටැංකි පොලිස් ආරක්ෂාව සහිතව අද දිනයේ ම පුත්තලම පිහිටි සිමෙන්ති සංස්ථා පරිශ්‍රයට රැගෙන ගොස් අධිතාප උදුන්වල දමා වාෂ්ප කිරීම සිදු කෙරේ. ගෝනවල පිහිටි ඩීඑන්එස් ගබඩාව තුලදී මෙම කොකේන් තොගය විනාශ කිරීමේ ක්‍රියාවලිය සිදුවූ අතර එය නිරීක්ෂණය කිරීම සඳහා අතිගරු ජනාධිපති මෛත්‍රීපාල සිරිසේන මැතිතුමන් ද පැමිණ සිටියහ. මෙය විනාශකාරී මත්ද්‍රව්‍ය වලට එරෙහිව සිදුකරන සටනේ ඓතිහාසික අවස්ථාවකි. විනාශකාරී මත්ද්‍රව්‍ය රටෙන් තුරන්කිරීම වෙනුවෙන් අතිගරු ජනාධිපතිතුමන් දැඩි ස්ථාවරයක් ගෙන තිබේ. එමෙන්ම මෙවැනි අන්තරායකාරී මත්ද්‍රව්‍ය හඳුනා ගැනීම සඳහා මහත් පිටුවහලක් වන නවීන තාක්ෂණික උපකරණ ද ලබාගැනීමට පියවර ගෙන තිබේ. වර්තමානයේ මෙවැනි මත්ද්‍රව්‍ය හඳුනාගැනීම කිසිඳු එවැනි නවීන උපකරණයකින් තොරව සිදුකරනු ලබයි. මෙම කොකේන් තොගය විනාශ කිරීම දැඩි ආරක්ෂාවක් යටතේ විනිවිද භාවයෙන් යුතුව සිදු කරන ලදි. මෙම ක්‍රියාවලියේ සියලුම අවස්ථා මහේස්ත්‍රාත්වරුන්, පොලිස් මත්ද්‍රව්‍ය නාශක කාර්යාංශයේ, අන්තරායකර ඖෂධ පාලක මණ්ඩලයේ සහ රස පරික්ෂක දෙපාර්තමේන්තුවේ නිලධාරින්ගේ පුර්ණ අධීක්ෂණයෙන් සිදුකරනු ලැබිය. මෙම අවස්ථාව මාධ්‍යවේදීන් හා මහජනතාවට ද දැකබලා ගැනීමට අවස්තාව සලසා දී තිබුණි. මෙම අවස්ථාවට ගරු අමාත්‍යවරුන්, ආරක්‍ෂක අමාත්‍යංශයේ ලේකම් හේමසිරි ප්‍රනාන්දු මහතා, ආරක්‍ෂක මාණ්ඩලික ප්‍රධානී, පොලිස්පති, ජ්‍යෙෂ්ඨ රාජ්‍ය නිලධාරීන් සහ ත්‍රිවිධ හමුදා නිලධාරීන් ඇතුළු විශාල පිරිසක් සහභාගී වූහ. මෙය රජය විසින් මත්ද්‍රව්‍ය මෙසේ විනාශ කරනලද දෙවන අවස්ථාව වේ. පසුගිය වසරේදීද (  ජනවාරි  ) අතිගරු ජනාධිපතිතුමන් ගේ උපදෙස් මත මත්ද්‍රව්‍ය කිලෝ   ක තොගයක් මෙසේ විනාශ කරන ලදී."
    },
    {
        "content": "උතුරු නැගෙනහිර පළාත් සංවර්ධනය සඳහා වූ විශේෂ ජනාධිපති කාර්ය සාධන බලකාය ස්ථාපිත කිරීමෙන් අනතුරු ව උතුරු නැගෙනහිර ඉඩම් නිදහස් කිරීමේ වැඩපිළිවෙළ වඩා වේගවත් වූ බව ආරක්ෂක අංශ පෙන්වා දෙයි. වසර ගණනාවක් පුරා පැවති යුදමය වාතාවරණය හේතුවෙන් පසුබෑමට ලක්වූ උතුරු නැගෙනහිර පළාත්වල සංවර්ධනය කඩිනම් කරමින් එහි ජන ජීවිතය සමෘද්ධිමත් කිරීමට පසුගිය වසරේ අගෝස්තු මාසයේ දී ජනාධිපති ගරු මෛතී‍්‍රපාල සිරිසේන මැතිතුමා විසින් උතුරු නැගෙනහිර සංවර්ධනය සඳහා වූ විශේෂ ජනාධිපති කාර්ය සාධන බලකාය පිහිටුවන ලදී. එම කාර්ය සාධන බලකාය පිහිටුවීමෙන් අනතුරුව උතුරු සහ නැගෙනහිර ආණ්ඩුකාරවරුන් ඇතුළු සියලු පාර්ශ්වයන්ගේ සහයෝගයෙන් එම පළාත් දෙකෙහි ඉඩම් අක්කර 6951ක් නිදහස් කිරීමට පියවර ගැනුණු අතර තවත් ඉඩම් අක්කර   ක ප‍්‍රමාණයක් ඉදිරියේ දී නිදහස් කිරිමට නියමිත ව තිබේ. උතුරු නැගෙනහිර පළාත් සංවර්ධනය සඳහා වූ ජනාධිපති කාර්ය සාධන බලකාය හයවන වරටත් ඊයේ   පස්වරුවේ ජනාධිපති ගරු මෛත‍්‍රීපාල සිරිසේන මැතිතුමාගේ ප‍්‍රධානත්වයෙන් පාර්ලිමේන්තු පරිශ‍්‍රයේ දී රැස් වූ අවස්ථාවේ දී මෙම කරුණු අනාවරණය කෙරිණි. උතුරු නැගෙනහිර පළාත්වල ඉඩම් නිදහස් කිරීම සම්බන්ධව එම පළාත්වල දේශපාලන නියෝජිතයන් ඉදිරිපත් කළ ගැටලු සහ යෝජනා පිළිබඳව ද මෙහි දී අවධානය යොමු විය. යුද හමුදා නිලධාරින් ද සම්බන්ධ කර ගනිමින් පළාතේ දේශපාලන අධිකාරිය එක් ව සාකච්ඡා කර මෙම ගැටලු කඩිනමින් විසඳා ගැනීමේ වැදගත්කම පෙන්වා දුන් ජනාධිපතිතුමා ඊට මැදිහත්වී කටයුතු කරන ලෙස එම පළාත් දෙකෙහි ආණ්ඩුකාරවරුන් දෙදෙනා වෙත උපදෙස් දුන්නේ ය. එමෙන්ම සාකච්ඡා මාර්ගයෙන් විසඳා ගත නොහැකි ගැටලු ඇත්නම් ඉදිරි රැස්වීමට ඒවා ඉදිරිපත් කරන ලෙසත්, මෙම මැයි මාසය වන විට මෙම සියලු ගැටලු විසදා ගැනිමට කටයුතු කරන ලෙසත් ජනාධිපතිතුමා අදාළ නිලධාරින්ට උපදෙස් දුන්නේ ය. 2009 මානුෂිය මෙහෙයුම අවසන් වන විට උතුරු හා නැගෙනහිර පළාතේ ඉඩම් අක්කර   කට ආසන්න ප‍්‍රමාණයක් ආරක්ෂක අංශ භාරයේ පැවතිණි. බිම්බෝම්බ ඉවත් කිරීම වැනි කි‍්‍රයාදාමයන් හේතුවෙන් මන්දගාමීව පැවති එම ඉඩම් නිදහස් කිරීමේ කටයුතු   ජනවාරි මාසයේ දී ජනාධිපති ගරු මෛතී‍්‍රපාල සිරිසේන මැතිතුමා ජනාධිපති ධූරයට පත්වීමෙන් පසු වඩා වේගවත් වූ අතර මේ වන විට එනම් 2019 මාර්තු   වන දින වන විට එම ඉඩම් අක්කර   ක ප‍්‍රමාණයෙන්, අක්කර   ක් නිදහස් කිරීමට පියවර ගෙන තිබේ. ඒ අනුව මේ වන විට ආරක්ෂක අංශ භාරයේ පවතින්නේ ඉඩම් අක්කර   කි. එයින් ද අක්කර  ක් රජයට අයත් ඉඩම් වේ. තවත් ඉඩම් අක්කර  ක ප‍්‍රමාණයක් ඉදිරි දිනවල දී නිදහස් කිරීමට සැලසුම් කර තිබේ. ඒ අනුව උතුරු නැගෙනහිර පළාත්වල ආරක්ෂක අංශ භාරයේ තිබූ රජයේ ඉඩම්වලින්  % ක් ද පෞද්ගලික හිමිකාරත්වය සහිත ඉඩම්වලින් 90‍්‍%ක් ද මේ වනවිට නිදහස් කර අවසන්ව පවතී. ඉතිරි ඉඩම් ද කඩිනමින් නිදහස් කිරීමටත්, වන්දි ගෙවීම් කඩිනම් කිරීමටත් ජනාධිපතිතුමා මෙහිදී නිලධාරින් වෙත වැඩිදුරටත් උපදෙස් දුන්නේ ය. දෙමළ ජාතික සන්ධානයේ නායක ආර්. සම්බන්ධන් මහතා ඇතුළු මහජන නියෝජිතයන් ද, උතුරු පළාත් ආණ්ඩුකාර ආචාර්ය සුරේන් රාඝවන්, නැගෙනහිර පළාත් ආණ්ඩුකාර එම්.එල්.ඒ.එම්. හිස්බුල්ලා යන මහත්වරුන් ද, ජනාධිපති ලේකම් උදය ආර්. සෙනෙවිරත්න මහතා ඇතුළු රාජ්‍ය නිලධාරීන් සහ ති‍්‍රවිධ හමුදාපතිවරුන්, පොලිස්පති ඇතුළු ආරක්ෂක අංශ ප‍්‍රධානිහු මෙම සාකච්ඡාවට එක්ව සිටියහ.  ජනාධිපති මාධ්‍ය ඒකකය"
    },
    {
        "content": "ආරක්ෂක අමාත්‍යාංශය සහ මහවැලි සංවර්ධන හා පරිසර අමාත්‍යාංශය යන අමාත්‍යාංශවල වැය ශීර්ෂ අද (04) පාර්ලිමේන්තුවේ දී විවාදයට ගැනුණු අතර ඒ වෙනුවෙන් පාර්ලිමේන්තු සභා ගර්භය වෙත ගිය ජනාධිපතිතුමා විශේෂ අදහස් දැක්වීමක් සිදු කළේය. එහි දී කැළිකසළ කළමනාකරණය සඳහා ප්‍රතිපත්තිමය වැඩපිළිවෙළක අවශ්‍යතාව පෙන්වා දුන් ජනාධිපතිතුමා එය දේශපාලන පක්ෂ භේදයෙන් බැහැර වූ රාජ්‍ය ප්‍රතිපත්තිය තුළ සකස් කෙරුණු වැඩපිළිවෙළක් විය යුතු බව කියා සිටියේ ය. ජනාධිපතිතුමා වැඩිදුරටත් පෙන්වා දුන්නේ කැළිකසළ ගැටලුව විසඳීමේ ප්‍රමාදයක් සිදුව ඇත්තේ විද්‍යාත්මක ක්‍රමවේදයන් සමඟ සකස්කරන සැලසුම් ක්‍රියාවට නැංවීමේ දී මතුකෙරෙන මහජන විරෝධතාවයන් බවයි. කැළිකසළ ඉවත් කිරීමේ නෛතික වගකීම පළාත් පාලන ආයතන වෙත පැවරෙන අතර එම ආයතන සතු සම්පත් ප්‍රමාණවත් නොවීම ද ගැටලුවක් වන අතර මෙම ප්‍රධාන ගැටලු දෙක ජාතික ප්‍රතිපත්තියක් තුළ කඩිනමින් විසඳා ගැනීමේ අවශ්‍යතාව ජනාධිපතිතුමා අවධාරණය කළේය. උමාඔය ව්‍යාපෘතියේ කටයුතු පිළිබඳව ද අදහස් දැක්වූ ජනාධිපතිතුමා කියා සිටියේ එහි කටයුතු මේ වන විට 95 ක් අවසන් ව පවතින අතර මෙම වසර අවසන්වන විට ව්‍යාපෘතිය සම්පූර්ණයෙන් නිමා කිරීමට හැකිවනු ඇති බවයි. මහවැලි ව්‍යාපාරයට අයත් ඉඩම් ලබාදීමේ දී දේශපාලන පක්ෂ භේදයෙන් කටයුතු කරන බවට එල්ලවන චෝදනා පිළිබඳව ද අදහස් දැක්වූ ජනාධිපතිතුමා කියා සිටියේ එම වැඩපිළිවෙළේ දී කිසිදු ආකාරයේ වංචාවක්, දූෂණයක් හෝ දේශපාලන පක්ෂ භේදයෙන් කටයුතු කිරීමක් සිදුව නොමැති බවයි. මොරගහකන්ද ජලාශය හේතුවෙන් ඉඩම් අහිමිවූවන්ට මෙතෙක් ලබාදුන් විශාලම වන්දි මුදල ලබාදීමට පියවර ගත් අතර ඔවුන් නැවත පදිංචිකිරීම වෙනුවෙන් විශාල මුදලක් වැය කරමින් අංගසම්පූර්ණ ගම්මාන ඉදිකර තිබෙන බව ද ජනාධිපතිතුමා සිහිපත් කළේය. ආරක්ෂක අමාත්‍යාංශයේ කටයුතු පිළිබඳ අදහස් දක්වමින් ජනාධිපතිතුමා කියා සිටියේ ත්‍රිවිධ හමුදාව ශක්තිමත් කිරීමේ ප්‍රතිපත්තිය කිසිවිටෙකත් දුර්වල කර නොමැති බවයි. රටේ සංවර්ධන කටයුතු වෙනුවෙන් අද ත්‍රිවිධ හමුදාව විශාල කැපවීමක් සිදුකරමින් සිටින අතර දේශපාලන නායකයන් කුමන අන්දමේ විග්‍රහ සිදු කළ ද උතුරු නැගෙනහිර ජනතාව ත්‍රිවිධ හමුදාව සමඟ ඉතා සමීපව කටයුතු කරන බව ජනාධිපතිතුමා කියා සිටියේ ය. වඩා මිත්‍රශිලි පොලිස් සේවාවක් ස්ථාපිත කරමින් පොලිස් දෙපාර්තමේන්තුවේ සියලුදෙනාට තෘප්තිමත් මානසිකත්වයකින් යුතුව සිය රාජකාරි ඉටුකිරීමට අවශ්‍ය පසුබිම සකස් කිරීමට ගෙනයන වැඩපිළිවෙළ පිළිබඳව ද මෙහිදී ජනාධිපතිතුමා අදහස් දැක්වූ අතර, මත්ද්‍රව්‍ය මර්දන වැඩපිළිවෙළේ දී මෙන්ම අපරාධ මර්දන වැඩපිලිවෙළේ දී පොලිස් දෙපාර්තමේන්තුව ඇතුළු සියලු අංශවල නිලධාරින් සිදුකරන කැපවීම ඇගැයීමට ලක් කළේය.  ජනාධිපති මාධ්‍ය ඒකකය"
    },
    {
        "content": "ජනාධිපති මාධ්‍ය සම්මාන උලෙළ අතිගරු ජනාධිපති මෛත්‍රීපාල සිරිසේන මැතිතුමාගේ ප්‍රදානත්වයෙන් බදාදා (අප්‍රේල් 10) දින කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී පැවැත්විණි. ගරු ජනමාධ්‍ය අමාත්‍ය සහ ආරක්‍ෂක රාජ්‍ය අමාත්‍ය රුවන් විජයවර්ධන මහතා ද මෙම අවස්ථාවට සහභාගී විය. මෙම සම්මාන ප්‍රදානෝත්සවය ජනමාධ්‍යවේදීන්ගේ කුසලතා, දක්ෂතාවයන් සහ විශේෂ හැකියාවන් ඇගයීම සඳහාත් සමාජ වගකීම් සහිත මාධ්‍ය සංස්කෘතියක් ඇති කිරීම සඳහාත් යන අරමුණු මූලික කරගෙන පවත්වන ලදී. ජනමාධ්‍ය ක්‍ෂේත්‍රය ආවරණය වන පරිදි හොඳින් දැනුවත් සමාජයක් ගොඩ නැංවීම සහ ජනමාධ්‍යවේදීන් සඳහා රාජ්‍ය අනුග්‍රහය ලබා දීම තුලින් මාධ්‍ය දිරිමත් කිරීම ද මෙමගින් අරමුණු කෙරේ. මෙහිදී ප්‍රවීණ මෙන්ම තරුණ මාධ්‍යවේදීන් රැසක් විවිධ සම්මානයන්ගෙන් පිදුම් ලැබිය. මීට අමතරව විශිෂ්ඨ මාධ්‍යවේදීන් සිව් දෙනෙකු ද ‘ශ්‍රී ලංකා මාධ්‍යාභිමානි’ ජනාධිපති මාධ්‍ය සම්මානයෙන් පිදුම් ලැබීය. මෙම අවස්ථාවට අමාත්‍යවරුන්, ආණ්ඩුකාරවරුන්, පාර්ලිමේන්තු මන්ත්‍රීවරුන්, මුද්‍රිත හා විද්‍යුත් මාධ්‍යවේදීන් ඇතුළු ආරාධිතයින් රැසක් සහභාගී වූහ."
    },
    {
        "content": "බටහිර ආරක්‍ෂක සේනා මූලස්ථානය යටතේ සේවයේ නියුතු ශ්‍රී ලංකා හමුදා සෙබළුන් පිරිසක් විසින් මීගොඩ ‘ඔසු උයන’ පිරිසිදු කිරීම සඳහා යුද්ධ හමුදා සහයෝගය ඉල්ලීමකට ප්‍රතිචාර දක්වමින්  බ්‍රහස්පතින්දා (සැප්තැම්බර් 19) ආක්‍රමණශීලි පැලෑටි සහ වල් පැලෑටිවලින් වැසී ගොස් තිබු ඔසු උයන පිරිසිදු කිරීම සදහා යුද්ධ හමුදා දායකත්වය ලබා දෙන ලදී. යුද හමුදා මාධ්‍යට අනුව ‘සුව ගෙවත්ත’, ‘සුව කෙත’ සහ ‘ඇල්හේන ව්‍යාපෘතිය’ නඩත්තු කරනු ලබන මීගොඩ ආයුර්වේද රෝහලේ බලධාරීන් විසින් ඔසු උයන පිරිසිදු කිරීම සදහා යුද්ධ හමුදාවෙන් සහාය ඉල්ලීමට ප්‍රතිචාර දක්වමින් භටපිරිස් විසින් දිනක් ඇතුලට එම ස්ථානය පිරිසිදු කර රෝහල් බලධාරීන් වෙත බාර දී ඇත. මේ අතර, කිලිනොච්චි ප්‍රදේශයේ යුද හමුදා  භට පිරිස් විසින් මුලන්කාවිල් සහ අනවිලන්තන්කුලම් යන  ප්‍රදේශවල සැප්තැම්බර් 12 දින සිට 14 දින දක්වා ‘ශ්‍රමදාන’ ව්‍යාපාර කිහිපයක්ද සිදුකරන ලදී. භටපිරිස් විසින් විනයානගර් පෙර පාසල් පරිශ්‍රය සහ අනවිලන්දන්කුලම් ක්‍රිස්තියානි දේවස්ථාන පරිශ්‍රය පිරිසිදු කිරීම සදහා ශ්‍රමදාන ව්‍යාපෘතියක්ද සිදුකර ඇත."
    },
    {
        "content": "යාපනය ආරක්‍ෂක සේනා මූලස්ථානය විසින් සෙනසුරාදා (21) දින පැවති උත්සවයකදී  ප්‍රවාහන පහසුකම් නොමැතිවීම හේතුවෙන් පාසල් වෙත යෑමේ දුෂ්කරතාවන්ට මුහුණ දෙන ආර්ථික අපහසුතා ඇති පවුල්වල පාසල් යන දරුවන්ගේ අධ්‍යාපන කටයුතු සාර්ථකව සිදුකරගෙන යාම සදහා පාපැදි පරිත්‍යාග කර ඇති බව යුද හමුදා මාධ්‍ය වාර්තා කරයි. යාපනය ආරක්‍ෂක සේනා ආඥාපති මේජර් ජෙනරාල් රුවන් වනිගසුරිය ගේ ඉල්ලීමට අනුව මෙම උත්සවයේ ප්‍රධාන ආරාධිත අමුත්තා ලෙස යුද්ධ හමුදාධිපති ලුතිනන් ජෙනරාල් ශවේන්ද්‍ර සිල්වා සහභාගි විය. පාපැදි වලට අමතරව මේ වනවිට ක්‍රියාත්මක කරමින් පවතින රුක් රෝපණ වැඩසටහනට සමගාමීව ආර්ථීක වටිනාකමින් යුත් පැළ තොගයක් බෙදාදීමද සිදු විය. මේ වන විට යාපනය ප්‍රදේශයේ ස්ථානගතව සිටින භටපිරිස් විසින් පසුගිය වසරක කාලය තුල  දේශීය හා විදේශීය පරිත්‍යාගශීලින්ගේ සහයෝගයෙන්  යාපනය අර්ධද්වීපය තුළ අඩු ආදායම්ලාභි පවුල්වල පාසැල් සිසුන්ට පාපැදි 400 කට අධික ප්‍රමාණයක් බෙදා දීමට හැකිවිය."
    },
    {
        "content": "ක්‍රිකට් ලෝක කුසලානයට සමගාමී ව දිවයින පුරා පැළ මිලියන   ක් රෝපණය කිරීමේ   ව්‍යාපෘතිය ජනාධිපති ගරු මෛත්‍රීපාල සිරිසේන මැතිතුමාගේ ප්‍රධානත්වයෙන් අද   පෙරවරුවේ යාපනය විශ්වවිද්‍යාලයේ කිලිනොච්චිය කෘෂි තාක්ෂණ පීඨ භූමියේ දී ආරම්භ කෙරිණි. ක්‍රිකට් පිති නිර්මාණය කිරීමට වාර්ෂිකව කපා දමන ලද ගස්වලට ආදේශකයක් වශයෙන් සහ ක්‍රීඩකයන්ට සහ ක්‍රිකට් ලෝලීන්ට ගස් සිටුවීම සම්බන්ධයෙන් ඇති වගකීම පෙන්වා දෙමින් ජාතික රූපවාහිනි සංස්ථාවේ සහ සම්පත් බැංකුවේ අනුග්‍රහයෙන් මෙම වැඩසටහන දීප ව්‍යාප්තව ක්‍රියාවට නංවා තිබේ. මෙම පැළ සිටුවීමේ වැඩසටහනේ සමාරම්භය සනිටුහන් කරමින් ජනාධිපතිතුමා අතින් පළමු පැළය රෝපණය කෙරුණු අතර, ඒ හා සමගාමී ව පාසල් සිසුන්ගේ සහ විශ්වවිද්‍යාල සිසුන්ගේ සහභාගිත්වයෙන් එකවර පැළ   ක් රෝපණය කිරීම සිදු කෙරිණි. කිලිනොච්චිය කේන්ද්‍රකර ගනිමින් සංවිධානය කෙරුණු පැළ සිටුවීමේ වැඩසටහනත් සමග උතුර දකුණ යා කරමින් සංහිඳියාව ගොඩනැගීම ද අපේක්ෂා කෙරේ. මෙම අවස්ථාවට සහභාගීවීම වෙනුවෙන් ජනාධිපතිතුමා වෙත ද විශේෂ සිහිවටන තිළිණයක් පිළිගැන්විණි. අමාත්‍යවරුන් වන දයා ගමගේ, රිෂාඞ් බදුර්දීන්, උතුරු පළාත් ආණ්ඩුකාර ආචාර්ය සුරේන් රාඝවන්, ශ්‍රී ලංකා නිදහස් පක්ෂයේ මහ ලේකම් පාර්ලිමේතු මන්ත්‍රී දයාසිරි ජයසේකර, පාර්ලිමේන්තු මන්ත්‍රී අංගජන් රාමනාදන් යන මහත්වරුන් ද,   ව්‍යාපෘති අධ්‍යක්ෂ නලින් ආටිගල, සම්පත් බැංකුවේ ජ්‍යෙෂ්ඨ අතිරේක සාමාන්‍යාධිකාරි තාරක රන්වල, ජාතික රූපවාහිනි සංස්ථාවේ අධ්‍යක්ෂ ජනරාල් සාරංග විජේරත්න, යාපනය විශ්වවිද්‍යාලයේ උපකුලපති මහාචාර්ය ආර්. විග්නේෂ්වරන් යන මහත්වරුන් ඇතුළු පිරිසක් මෙම අවස්ථාවට එක්ව සිටියහ. ජනාධිපති මාධ්‍ය ඒකකය"
    },
    {
        "content": "ශ‍්‍රී ලංකාව සහ පිලිපීනය අතර ආර්ථික සහ වෙළෙඳ සබඳතා නව ‍ෙක්‍ෂත‍්‍ර ඔස්සේ යළි පණ ගැන්වීම සඳහා ආර්ථික කවුන්සිලයක් පිහිටුවා ගැනීම පිළිබඳ දෙරටේ රාජ්‍ය නායකයන්ගේ අවධානය යොමු වෙයි. පිලිපීනයේ සිව් දින රාජ්‍ය සංචාරයක නිරත ජනාධිපති ගරු මෛතී‍්‍රපාල සිරිසේන මැතිතුමා සහ පිලිපීන ජනාධිපති රොඩ්රිගෝ ඩියුටර්ට්  මැතිතුමා අතර නිල හමුව අද   පස්වරුවේ සිදු වූ අතර එහිදී මේ පිළිබද රාජ්‍ය නායකයන්ගේ අවධානය යොමු කෙරිණි. එරට ජනාධිපති මන්දිරය වන මලකන්යන්ග් පැලස්  වෙත අද පස්වරුවේ ගිය ජනාධිපති ගරු මෛතී‍්‍රපාල සිරිසේන මැතිතුමා පිලිපීන ජනාධිපති රොඩ්රිගෝ ඩියුටර්ට් මැතිතුමා විසින් ඉතා උණුසුම් ලෙස පිළිගනු ලැබීය. හමුදා උත්තමාචාර පිළිගන්වමින් අභිමානවත් අයුරින් මෙම පිළිගැනීම සිදු වූ අතර කුඩා දරු දැරියන් ද ශ‍්‍රී ලංකා සහ පිලිපීන ජාතක ධජ ලෙළවමින් ඊට එක්ව සිටියහ. එමෙන්ම සංස්කෘතිකාංග රැසකින් ද මෙම අවස්ථාව වර්ණවත් විය. රාජ්‍ය නායක දෙපළ අතර සුහද කතා බහකින් අනතුරුව දෙරට අතර ද්විපාර්ශ්වික සාකච්ඡා ආරම්භ විය. ශ‍්‍රී ලංකාව සහ පිලිපීනය අතර  වසරක රාජ්‍ය තාන්ති‍්‍රක සබඳතා තුළ ශ‍්‍රී ලංකා ජනාධිපතිවරයෙකුට පිලීපීන රාජ්‍ය සංචාරයක් සඳහා ආරාධනා හිමි වූ පළමු අවස්ථාව සනිටුහන් කරමින් ජනාධිපති ගරු මෛතී‍්‍රපාල සිරිසේන මැතිතුමා මෙම සංචාරයට එක් වෙයි. තමා වෙත සිදුකළ මෙම ගෞරවනීය ආරාධනය පිළිබඳ මෙහිදී ජනාධිපතිතුමා පිලිපීන ජනාධිපතිතුමා වෙත සිය ස්තූතිය පිරිනැමූ අතර පිලිපීන ජනාධිපතිතුමා කියා සිටියේ දෙරට අතර රාජ්‍ය තාන්ති‍්‍රක සබඳතාවල ඓතිහාසික අවස්ථාවක් ජනාධිපති මෛතී‍්‍රපාල සිරිසේන මැතිතුමාගේ මෙම සංචාරයත් සමග සනිටුහන් වනු ඇති බවයි. දෙරටටම ප‍්‍රතිලාභ ලැබෙන අයුරින් දෙරට අතර සබඳතා ශක්තිමත් කර ගැනීම පිළිබඳ මෙහිදී නායකයන් පුළුල් ලෙස සාකච්ඡා කළ අතර එම කටයුතු ශක්තිමත්ව ඉදිරියට පවත්වාගෙන යාම සඳහා පිලිපීන තානාපති කාර්යාලයක් කොළඹ නගරයේ ස්ථාපිත කිරීමට ද අවධානය යොමු විය. දෙරට අතර ආර්ථික සහ වෙළෙඳ කටයුතු ඉහළ නංවා ගැනීම වෙනුවෙන් ආර්ථික කවුන්සිලයක් පිහිටුවා ගැනීම පිළිබඳව ද රාජ්‍ය නායකයෝ සාකච්ඡා කළහ. එමෙන්ම දෙරට අතර කෘෂිකාර්මික ‍ෙක්‍ෂත‍්‍රයේ සහයෝගිතාවය ඉහළ නංවා ගැනීම පිළිබඳ විශේෂ අවධානයක් යොමු කෙරුණු අතර, කෘෂිකාර්මික තාක්‍ෂණික පුහුණු කටයුතුවලදී ශ‍්‍රී ලංකාවට අවශ්‍ය සහය ලබාදීමට සූදානම් බව පිලිපීන ජනාධිපතිවරයා සඳහන් කළේය. දෙරට අතර අධ්‍යාපන සහ සංචාරක ‍ෙක්‍ෂත‍්‍රයේ සබඳතා ඉහළ නංවා ගැනීමේ වැදගත්කමත්, ආපදා කළමනාකරණ කටයුතුවලදී ද සහයෝගයෙන් කටයුතු කිරීම පිළිබඳවත් සාකච්ඡා කෙරිණි. දෙරට අතර ගුවන්ගමන් සේවා වැඩිදියුණු කර ගැනීම පිළිබඳව ද රාජ්‍ය නායකයන්ගේ අවධානය යොමු වූ අතර ඒ පිළිබඳ සොයා බැලීමට ලබන මාර්තු මාසයේ දී පිලිපීන නියෝජිත කණ්ඩායමක් ශ‍්‍රී ලංකාවට එවන බව පිලිපීන ජනාධිපතිතුමා සඳහන් කළේය. මෙහිදී අදහස් දැක්වූ ජනාධිපති ගරු මෛතී‍්‍රපාල සිරිසේන මැතිතුමා සඳහන් කළේ තිරසර සංවර්ධන ඉලක්ක සපුරා ගැනීමට ශ‍්‍රී ලංකාව කැප ව සිටින බවත්, ඒ සඳහා පුළුල් වැඩපිළිවෙළක් මේ වන විට කි‍්‍රයාවට නංවා ඇති අතර එහි දී දෙරටට සහයෝගයෙන් කටයුතු කිරීමේ හැකියාව පවතින බවයි. එමෙන් ම මත්ද්‍රව්‍ය ජාවාරම සහ අපරාධ මැඩලීම වෙනුවෙන් කැපවීමේ වැදගත්කම නායකයන්ගේ සාකච්ඡාවට බඳුන් වූ අතර, මත්ද්‍රව්‍ය ජාවාරමට එරෙහිව පිලීපන ජනාධිපති රොඩ්රිගෝ ඩියුටර්ට් මැතිතුමාගේ කැපවීම අගය කළ ජනාධිපති මෛතී‍්‍රපාල සිරිසේන මැතිතුමා ඒ පිළිබඳ ජාත්‍යන්තරයේම අවධානය යොමුව තිබෙන බව ද කියා සිටියේය. කලාපයේ මත්ද්‍රව්‍ය හුවමාරුව නැවතීමට පිලිපීන ජනාධිපතිවරයා ගෙන යන වැඩපිළිවෙළ ද අගය කළ ජනාධිපතිතුමා මිනිස් ජාවාරම මැඩලීම සහ කලාපයේ ආරක්‍ෂක කටයුතුවලදී සහයෝගයෙන් කටයුතු කිරීමේ වැදගත්කම පෙන්වා දුන්නේ ය. කලාපයේ රටවල් ලෙස එල්ල වී ඇති සියලු අභියෝග ජය ගැනීමේ දී සාමූහිකව කටයුතු කිරීමේ වැදගත්කම පැහැදිලි කළ ජනාධිපතිතුමා මනා අවබෝධයකින් යුතුව ශ‍්‍රී ලංකා – පිලිපීන සබඳතා දෙරටේම යහපත වෙනුවෙන් ඉදිරියේදී වඩාත් ශක්තිමත් කර ගැනීමේ වැදගත්කම අවධාරණය කළේය. මෙහිදී අදහස් දැක්වූ ජනාධිපතිතුමා වැඩිදුරටත් සඳහන් කළේ දෙරට අතර රාජ්‍යතාන්ති‍්‍රක සබඳතා ඇතිකර ගැනීමටත් පෙර පිලිපීනයේ ජාතික වීරයෙකු වූ ආචාර්ය   මහතා  වැනි ශතවර්ෂයේ දී ශ‍්‍රී ලංකාවේ තෙවරක් ම සංචාරය කර තිබෙන බවත්, ඉන් දෙරට අතර අතීතයේ පටන් පැවති මිත‍්‍රත්වය මැනවින් පෙන්නුම් කරන බවත් ය. රාජ්‍ය නායක හමුවෙන් අනතුරුව දෙරට අතර නව අවබෝධතා ගිවිසුම් 05කට ද අත්සන් තැබිණි. ශ‍්‍රී ලංකාව සහ පිලිපීනය අතර ආර්ථික, සංචාරක, කෘෂිකර්ම සහ අධ්‍යාපන සහයෝගීතාවය ඉහළ නංවා ගැනීම පිළිබඳ අත්සන් තැබුණු මෙම නව අවබෝධතා ගිවිසුම් සඳහා ශ‍්‍රී ලංකා රජය වෙනුවෙන් විදේශ කටයුතු අමාත්‍ය තිලක් මාරපන මහතා සහ පිලිපීනයේ ශ‍්‍රී ලංකා තානාපතිනි අරුණි රණරාජා මහත්මිය අත්සන් තැබුවාය. මේ අතර පිලිපීන ජාතික වීරයන්ගේ ස්මාරකය වෙත පුෂ්පෝපහාර දැක්වීමට ද අද පෙරවරුවේ ජනාධිපතිතුමා එක් විය. මැනිලා නුවර ඓතිහාසික නාගරික උද්‍යානය වන  හි ස්ථාපිත කර ඇති ස්මාරකය වෙත ගිය ජනාධිපතිතුමා මල් කළඹක් තැන්පත් කර ඊට පුෂ්පෝපහාර දැක්වීය. පිලිපීන විප්ලවයට උරදුන් ජාතික වීරයන් සිහිපත් කිරීම උදෙසා මෙම ස්මාරකය ඉදිකර තිබේ.  ජනාධිපති මාධ්‍ය ඒකකය"
    },
    {
        "content": "යුද්ධ හමුදාව විසින් ආරක්‍ෂක කටයුතු සඳහා භාවිතා කල උදයාරකට්ටු සහ තවත් ගොවිපොලවල් තුනක් ඇතුළු මූලතිව්, කිලිනොච්චි, යාපනය සහ වවුනියාව දිස්ත්‍රික්කයන්හි රාජ්‍ය සහ පෞද්ගලික ඉඩම් අක්කර   ක් සඳුදා (ජනවාරි   දින නිදහස් කල බව යුද්ධ හමුදා නිල වෙබ් අඩවිය පවසයි. මෙම ඉඩම් නිදහස් කිරීම සඳහා වූ නිල ලේඛණ මූලතිව් මුල්ලියාවේලි විද්‍යානන්ද විද්‍යාලයේ දී පැවැති උත්සවයකදී අතිගරු ජනාධිපති මෛත්‍රිපාල සිරිසේන මැතිතුමන් වෙත සංකේතාත්මකව භාරදෙන ලදී. යුද්ධ හමුදාධිපතිතුමන් වෙතින් භාරගත් අදාළ නිල ලේඛණ ඉඩම් නිදහස් කිරීමේ ක්‍රියාවලිය වහා ක්‍රියාවට නැංවීම පිණිස අතිගරු ජනාධිපතිතුමන් විසින් ආණ්ඩුකාරවරුන් සහ දිස්ත්‍රික් ලේකම්වරුන් වෙත භාරදෙන ලදී. කිලිනොච්චි ප්‍රදේශයේ රාජ්‍ය ඉඩම් අක්කර   ක්, මූලතිව් ප්‍රදේශයේ රාජ්‍ය ඉඩම් අක්කර   ක්, යාපනය සහ වන්නි ප්‍රදේශයේ රාජ්‍ය ඉඩම් අක්කර   ක් මෙන්ම යාපනය සහ වන්නි ප්‍රදේශයේ පෞද්ගලික ඉඩම් අක්කර   ක් මෙලෙස නිදහස් කරන ලදී. ‘ජාතික මත්ද්‍රව්‍ය නිවාරණ සතිය’ ප්‍රකාශයට පත්කිරීමේ උත්සවයට සහභාගී වීම සඳහා අතිගරු ජනාධිපතිතුමන් මුලතිව් ප්‍රදේශයට පැමිණෙන ලදී. මෙහි ප්‍රධාන උත්සවය විද්‍යානන්ද විද්‍යාලයේ දී පැවැත්විණි. මේ අතර මූලතිව් ප්‍රදේශයේ සේවයේ නියුතු යුද්ධ හමුදා සාමාජිකයින් විසින් මූලතිව් දිස්ත්‍රික්කයේ පාසල්   ක අධ්‍යාපනය හදාරණ සිසුන් අතරේ අත් පත්‍රිකා බෙදාහරිමින් මත්ද්‍රව්‍ය නිවාරණය පිළිබඳ දැනුවත් කරන ලදී. එමෙන්ම   ක්‍රිකට් ලෝක කුසලානයට සමගාමීව දියත් කරන ලද දිවයින පුරා ගස් මිලියන දෙකක් සිටුවීමේ ‘මිහිකත හෝරාව’ නම් දැවැන්ත රුක් රෝපණ වැඩසටහන ද අතිගරු ජනාධිපතිතුමන් අතින් කිලිනොච්චියේ කෘෂි තාක්ෂණික ආයතනයේ දී ආරම්භ කරන ලදී."
    },
    {
        "content": "වසරේ දකුණු පළාතේ ග්‍රාමශක්ති ජනතා ව්‍යාපාරය ක්‍රියාත්මක කිරිමට රුපියල් මිලියන   ක් මත්ද්‍රව්‍ය ජාවාරම මුලිනුපුටා දැමීමේ රජයේ ක්‍රියාන්විතයේ වඩා යහපත් තත්ත්වයක් මෙම වසර මැද භාගය වන විට රටටත්, ජනතාවටත් අත්විඳීමට හැකිවනු ඇති බව ජනාධිපතිතුමා පවසයි. මත්ද්‍රව්‍ය ජාවාරම මර්දනය වෙනුවෙන් රජය ආරම්භ කර තිබෙන පුළුල් සහ ශක්තිමත් වැඩපිළිවෙළ ඊට හේතු වී ඇති බව ජනාධිපතිතුමා කියා සිටියේය. ජනාධිපති ගරු මෛත්‍රීපාල සිරිසේන මැතිතුමා මේ බව ප්‍රකාශ කළේ අද   පෙරවරුවේ හම්බන්තොට පරිපාලන සංකීර්ණයේ පැවති ග්‍රාමශක්ති දකුණු පළාත් මෙහෙයුම් කමිටුව අමතමිනි. මෙහිදී අදහස් දැක්වූ ජනාධිපතිතුමා වැඩිදුරටත් සඳහන් කළේ දිළිදුකමින් පීඩාවිදින ජනතාව ඉන් මුදාගෙන ඔවුන්ගේ නිෂ්පාදන ආර්ථිකය ඉහළනැංවීම ග්‍රාමශක්ති වැඩපිළිවෙළේ අරමුණ බවයි. මත් උවදුර පාලනය ඇතුළු ජනතාව දිළිදුකමට ඇද දමන සියලු තත්ත්වයන් පිළිබඳ අවධානය යොමු කරමින් ශක්තිමත් ආර්ථිකයක් සහිතව ස්වශක්තියෙන් නැගී සිටින ජාතියක් ගොඩනැගීමට ග්‍රාමශක්ති ජනතා ව්‍යාපාරය මඟින් මේ වන විට පුළුල් වැඩකොටසක් ඉටුවෙමින් තිබෙන බව ජනාධිපතිතුමා සඳහන් කළේය. ග්‍රාමීය දිළිඳු ජනතාව මහත් පීඩාවකට ලක් කර ඇති ක්ෂුද්‍ර මූල්‍ය ණය ගැටලුව පිළිබඳව ද ඉදිරියේ දී රජයේ මැදිහත්වීම සිදුකරන බව ජනාධිපතිතුමා කියා සිටියේ ය. ග්‍රාමශක්ති ජනතා ව්‍යාපාරය යටතේ විශේෂ සතියක් ද ප්‍රකාශයට පත් කොට එම වැඩසටහන් වේගවත් කිරීමට මේ වන විට ජනාධිපතිතුමාගේ උපදෙස් පරිදි පියවර ගෙන තිබේ. ග්‍රාමශක්ති වැඩසටහන මෙම වසරේ දකුණු පළාත තුළ ක්‍රියාත්මක කිරීම සඳහා වෙන් කර ඇති මුදල රුපියල් මිලියන 428 කි. එකළොස් ලක්ෂ දහතුන් දහස් තුන්සිය හතළිස් පහක  ජනතාවක් ජීවත්වන ගාල්ල දිස්ත්‍රික්කයේ මේ වන විට දරිද්‍රතා දර්ශකය   කි. අට ලක්ෂ පනස් එක් දහස් තුන්සිය තිස් හතක්   ජීවත්වන මාතර දිස්ත්‍රික්කයේ දරිද්‍රතා දර්ශකය   ක් වන අතර හයලක්ෂ හතළිස් හයදහස් හාරසිය අනු තුනක් ජීවත්වන හම්බන්තොට දිස්ත්‍රික්කයේ දරිද්‍රතා දර්ශකය   කි. දරිද්‍රතාවයෙන් පෙළෙන මෙම ජනතාව ඉලක්ක කර ගනිමින් ග්‍රාමශක්ති වැඩසටහන මෙම වසරේ දකුණු පළාත් තුළ විධිමත් සහ කාර්යක්ෂම අන්දමින් ක්‍රියාත්මක කිරීමේ වැදගත්කම පෙන්වා දුන් ජනාධිපතිතුමා වෙන් කර ඇති සියලු ප්‍රතිපාදන නිසි ලෙසම එම ජනතාව වෙනුවෙන් යෙදවීමේ වැදගත්කම ද පැහැදිලි කළේය. ග්‍රාමශක්ති ජනතා ව්‍යාපාරය මෙතෙක් දකුණු පළාත් තුළ ක්‍රියාත්මක කිරීමේ ප්‍රගතිය සහ මතුව ඇති ගැටලු පිළිබඳව ද මෙහිදී පුළුල් වශයෙන් සාකච්ඡාවට බඳුන් විය. එමෙන්ම වනසතුන්ගෙන් වගාවන්ට සිදුවන හානි, කැළි කසළ බැහැරකිරීමේ ගැටලුව ඇතුළු පළතේ ජනතාව මුහුණ දී තිබෙන සෙසු ගැටලු පිළිබඳව ද අවධානය යොමු කෙරිණි. මේ අතර සුල්තානාගොඩ දකුණ ග්‍රාමශක්ති සමිතිය සහ ජපන් සමාගමක් අතර ගිවිසුමකට අත්සන් තැබුණේ එම ග්‍රාමශක්ති සමිතිය මගින් නිෂ්පාදනය කරන එළවළු සහ පළතුරු මිලදී ගැනීමට අදාළවයි. අමාත්‍ය සජිත් ප්‍රේමදාස, චමල් රාජපක්ෂ, මහින්ද අමරවීර, දිලීප් වෙදආරච්චි, දකුණු පළාත් ප්‍රධාන අමාත්‍ය ශාන් විජයලාල් ද සිල්වා යන මහත්වරුන් ඇතුළු පළාතේ මහජන නියෝජිතයන් ද ගාල්ල, මාතර, හම්බන්තොට දිස්ත්‍රික් ලේකම්වරු, ප්‍රාදේශීය ලේකම්වරු ඇතුළු රාජ්‍ය නිලධාරිහු සහ ග්‍රාමශක්ති සමිති නියෝජිතයන් මෙම සාකච්ඡාවට එක්ව සිටියහ. මේ අතර තිස්සමහාරාම ප්‍රාදේශීය ලේකම් කොට්ඨාසයේ ප්‍රජාපාලිත ගම්මානය වන ජුල්පල්ගම ග්‍රාම නිලධාරි වසමේ ද සංචාරයක නිරත වූ ජනාධිපතිතුමා එහි ජනතා ගැටලු පිළිබඳ සොයා බැලීය. පානීය ජල ගැටලුව, මාර්ග සංවර්ධනය, පාසල් සඳහා පහසුකම් ලබා ගැනීම, සනීපාරක්ෂක ගැටලු, වන අලි ගැටලුව ඇතුළු ප්‍රදේශයේ ජනතාව මුහුණපා සිටින ගැටලු කිහිපයක් පිළිබඳ මෙහිදී ජනාධිපතිතුමා දැනුවත් කෙරුණු අතර එම ගැටලු කඩිනමින් විසඳා දෙන බවට දකුණු පළාත් ප්‍රධාන අමාත්‍ය ශාන් විජයලාල් ද සිල්වා මහතා ජනාධිපතිතුමා ඉදිරියේ එකඟතාවය පළ කළේය. ග්‍රාමශක්ති ජනතා ව්‍යාපාරයට සමගාමිව අමාත්‍ය සජිත් ප්‍රේමදාස මහතා විසින් තිස්සමහාරාම ප්‍රදේශයේ පාසල්   ක් සඳහා ලබාදුන් ත්‍රිවිල් රථ නිල වශයෙන් එම පාසල් වෙත භාරදීම ද මෙහිදී ජනාධිපතිතුමා අතින් සිදු විය. ජුල්පල්ලගම වසමේ මත්ද්‍රව්‍ය නිවාරණ වැඩසටහනට සමගාමීව දුම්වැටි අළෙවියෙන් ඉවත් වූ වෙළෙඳ සැල්   ක් ඇගැයිමට ලක් කරමින් ඇගැයීම් සහතික ප්‍රදානය කිරීම ද ජනාධිපතිතුමා අතින් සිදු කෙරිණි. තිස්සමහාරාම කාවන්තිස්සපුර මහා විද්‍යාලයේ සිසු දරුවන් විසින් මෙහිදී ජනාධිපතිතුමා වෙත උපහාර තිළිණයක් ද පිළිගැන්වීය.  ජනාධිපති මාධ්‍ය ඒකකය"
    },
    {
        "content": "එක්සත් ජාතීන්ගේ සාම සාධක හමුදාවට අනුයුක්තව මාලි රාජ්‍යයේ ක්‍රියාන්විතයේ යෙදී සිටිය දී දිවිපිදූ මේජර් වසන්ත දිනේෂ් ජයවික්‍රම මහතාගේ දෙමාපියන් ඇතුළු පවුලේ ඥාතීන් වෙත ජනාධිපති ගරු මෛත්‍රීපාල සිරිසේන මැතිතුමා සිය සාතිශය සංවේගය පළ කරයි. පොළොන්නරුව, අභයපුර ප්‍රදේශයේ පිහිටි මේජර් ජයවික්‍රම මහතාගේ නිවසට අද (02) පෙරවරුවේ ගිය ජනාධිපතිතුමා ඒ මහතාගේ ආදරණීය මෑණියන් වන යූ.ඩී. ප්‍රේමකාන්ති මහත්මිය සහ පියාණන් වන ගමන්ගොඩ ජයවික්‍රම මහතා වෙත තම බලවත් කණගාටුව පළ කරමින් කතා බහක නිරත විය. මාලි රාජ්‍යයේ දී දිවි පිදූ රණවිරුවන් දෙදෙනාගේ දේහයන් කඩිනමින් දිවයිනට ගෙන ඒමට නියමිත අතර එම කටයුතු පිළිබඳව ද ජනාධිපතිතුමා මෙහිදී සොයා බැලීය. මාතෘ භූමියට විශාල ගෞරවයක් ලබාදෙමින් ජගත් සාම ක්‍රියාදාමයට එක්ව සිටිය දී, ජීවිතය පරිත්‍යාග කළ මෙම උදාරතර ලංකා පුත්‍රයාගේ අභාවය පිළිබඳ සිය බලවත් කණගාටුව පළ කරමින්, එම නිවසේ තැන්පත් කර තිබූ විශේෂ අමුත්තන්ගේ පොතේ ජනාධිපතිතුමා විසින් විශේෂ ශෝක සටහනක් ද තැබීය. ජනාධිපති මාධ්‍ය ඒකකය"
    },
    {
        "content": "වැලිසර නාවික කඳවුරේ පිහිටුවා ඇති වෙරළ මුර යාත්‍රා තැනීමේ ව්‍යාපෘති වැඩපලෙහි  නිෂ්පාදනය කරන ලද වේව් රයිඩර් වර්ගයේ යාත්‍රා දෙකක් ( ) සීෂෙල්ස් රාජ්‍යය වෙත භාර දීමේ උත්සවය අද (පෙබරවාරි  ) කොළඹ, වරාය පරිශ්‍රයේ පිහිටි ශ්‍රී ලංකා නාවික නෞකා රංගල ආයතනයේදී සිදු කෙරිණි. එම උත්සවයේ ප්‍රධාන ආරාධිත අමුත්තන් වශයෙන් ශ්‍රී ලංකා ප්‍රජාතාන්ත්‍රික සාමාජවාදි ජනරජයේ අතිගරු ජනාධිපති, මෛත්‍රිපාල සිරිසේන මැතිතුමා සහ සීෂෙල්ස්හි උප ජනාධිපති, අතිගරු වින්සන්ට් මෙරිටන් මහතා සහභාගි විය. ඒ අනුව, මෙම යාත්‍රා දෙක ( ) අතිගරු ජනාධිපති, මෛත්‍රිපාල සිරිසේන මැතිතුමා විසින් සීෂෙල්ස් රාජ්‍යයයේහි උප ජනාධිපති, අතිගරු වින්සන්ට් මෙරිටන් මහතා වෙත භාර දීම සිදු කරන ලද අතර, එම අවස්ථාව සඳහා සීෂෙල්ස් රජය නියෝජනය කරමින් සීෂෙල්ස් වෙරළාරක්‍ෂක බලකායේ අධ්‍යක්‍ෂ ජෙනරාල් ‍ක‍ර්නල් සයිමන් ඩයින් මහතා සහභාගී වූ අතර, ශ්‍රී ලංකා නාවික හමුදාව නියෝජනය කරමින් නාවික හමුදාධිපති, වයිස් අද්මිරාල් පියල් ද සිල්වා මහතා සහභාගී විය. තවද, වැලිසර පිහිටි නාවික හමුදා යාත්‍රා නිෂ්පාදන වැඩපලෙහි නිපදවනු ලබන යාත්‍රා අන්තර්ජාතික ප්‍රමිතිකරණයන් සහිතව නිෂ්පාදනය කරනු ලබන අතර, එය මුළුමනින්ම ශ්‍රී ලංකා නාවික හමුදා තාක්ෂණය භාවිතයෙන් හා නාවික ඉංජිනේරුවන්ගේ අධීක්ෂණය යටතේ ක්‍රියාත්මක කෙරේ. ඒ අනුව, 2016 වර්ෂයේදී ද නාවික හමුදාව විසින් නිෂ්පාදනය කරන ලද යාත්‍රා කිහිපයක් නයිජිරියානු රාජ්‍ය වෙත ලබා දීමට ද කටයුතු කරන ලදී. එමෙන්ම සීෂෙල්ස් රාජ්‍ය වෙත භාර දෙන ලද මෙම නාවික යාත්‍රා  ඔක්තෝබර් මාසයේදී නිෂ්පාදනය කිරීම ආරම්භ කරන ලද අතර, ශ්‍රී ලංකා නාවික හමුදා ඉංජිනේරුවන්ගේ තාක්ෂණ ප්‍රයෝජනයට ගනිමින් ඉතා කෙටි කාලයක් තුළ මෙම යාත්‍රා නිෂ්පාදනය කිරීමට හැකියාව ලැබී ඇත. ‍මෙම උත්සව අවස්ථාව සඳහා ශ්‍රී ලංකාවේ සීෂෙල්ස් මහකොමසාරිස් අතිගරු කොන්රඩ් මෙඩෙරික් මහතා, ආරක්‍ෂක මාණ්ඩලික ප්‍රධානී, අද්මිරාල් රවින්ද්‍ර විජේගුණරත්න මහතා, ගුවන් හමුදාධිපති, එයර් මාර්ෂල් කපිල ජයම්පති මහතා, නාවික හමුදා මාණ්ඩලික ප්‍රධානී, රියර් අද්මිරාල් ජගත් රණසිංහ මහතා, නාවික හමුදා නියෝජ්‍ය මාණ්ඩලික ප්‍රධානී සහ බටහිර නාවික විධානය භාර ආඥාපති, රියර් අද්මිරාල් නිශාන්ත උළුගේතැන්න, අධ්‍යක්ෂ ජෙනරාල් මෙහෙයුම්, රියර් අද්මිරාල් නිරාජ ආටිගල මහතා මෙන්ම අධ්‍යක්ෂ ජෙනරාල් ඉංජිනේරු, රියර් අද්මිරාල් රවින්ද්‍ර රණසිංහ මහතා ඇතුළු සම්භාවනීය අමුත්තන් මෙන්ම නාවික හමුදා ජ්‍යෙෂ්ඨ නිලධාරින් රැසක් ද සහභාගිවි සිටියහ."
    },
    {
        "content": "ශ්‍රි ලංකා වෙරළ ආරක්‍ෂක දෙපාර්තුමේන්තුව   සහ වනජීවී සංරක්‍ෂණ දෙපාර්තමේන්තුව අතර වේව් රයිඩර් කුඩා යාත්‍රා වල මෙහෙයුම් සහ පුහුණු වීම් පිලිබඳව අවබෝධතා ගිවිසුමකට බදාදා   දින කොළඹ වැල්ලවත්තේ පිහිටි වෙරළ ආරක්‍ෂක පසු මුලස්ථානයේදී එළඹ තිබේ. වෙරළාරක්‍ෂක මාධ්‍යයට අනුව, දකුණු වෙරළේ මිරිස්ස ප්‍රදේශයේ තල්මසුන් නැරඹීමේ විධිමත් මෙහෙයුම් සඳහා සහාය වීම සඳහා වනජීවී සංරක්‍ෂණ දෙපාර්තමේන්තුව මෙම වේව් රයිඩර් යාත්‍රා ශ්‍රී ලංකා නාවික හමුදාවෙන් ලබා ගෙන ඇත. ශ්‍රි ලංකා වෙරළ ආරක්‍ෂක දෙපාර්තුමේන්තුවේ අධ්‍යක්‍ෂ ජෙනරාල් රියර් අද්මිරාල් ජී ඩ් ඒ එස් විමලතුංග සහ වනජීවී සංරක්‍ෂණ දෙපාර්තමේන්තුවේ අධ්‍යක්‍ෂ ජෙනරාල් එම් ජී පී සුරියබණ්ඩාර මෙම අවබෝධතා ගිවිසුම අත්සන් කල අතර මෙමගින් වනජීවී සංරක්‍ෂණ දෙපාර්තමේන්තුවේ පුද්ගලයින් හට වේව් රයිඩර් යාත්‍රා හසුරුවන සහ මෙහෙයවන ආකාරය පිලිබඳව පුහුණුව සහ නිපුණත්වය ලබා දීම වෙරළ ආරක්‍ෂක දෙපාර්තුමේන්තුව මගින් සිදුකරයි. මෙම අවස්ථාව සඳහා ජ්‍යෙෂ්ඨ වෙරළ ආරක්‍ෂක සහ වනජීවී සංරක්‍ෂණ දෙපාර්තමේන්තුවේ නිලධාරීන් සහභාගී විය. ඉන්දියානු සාගරයේ උණුසුම් ජලය තල්මසුන් සහ ඩොල්ෆින් ඇතුළු සමුද්‍ර ක්ෂීරපායි ජීවීන් සඳහා ජනප්‍රිය භූමියක් බැවින් ශ්‍රී ලංකාව තල්මසුන් නැරඹීම සඳහා ප්‍රසිද්ධ වන අතර ඒ අතුරින් දකුණු වෙරළ තීරය ප්‍රධාන තැනක් ගනී. වාර්ෂිකව තල්මසුන් නැරඹීම සදහා දේශීය හා විදේශීය සංචාරකයින්ගේ විශාල සංඛ්‍යාවක් මෙරටට පැමිණේ. මෙමගින් පවුල් සිය ගණනකට ඍජු සහ වක්‍ර රැකියා අවස්ථාවන්ද ඇති කරවයි. අවබෝධතා ගිවිසුම මගින් ශ්‍රී ලංකා වෙරළ ආරක්‍ෂක සහ වනජීවී සංරක්‍ෂණ දෙපාර්තමේන්තුව වනජීවී හා ස්වාභාවික සම්පත් ආරක්‍ෂා කිරීම මෙන්ම තල්මසුන් නැරඹීම සමුද්‍ර ක්ෂීරපායි ජීවීන් ආරක්ෂා කරමින් දේශීය සංචාරක කර්මාන්තය නගාසිටුවීමට අවශ්‍ය කටයුතු සිදු කරනු ඇත. දකුණු වෙරළ තීරයේ මිරිස්ස සහ ගාල්ල , නැගෙනහිර වෙරළ තීරයේ ත්‍රිකුණාමලය සහ කල්පිටිය මුහුදු ප්‍රදේශය ශ්‍රී ලංකාව තුල තල්මසුන් සහ ඩොල්ෆින් මසුන් නැරඹීමට ජනප්‍රිය හා සුදුසුම මුහුදු ප්‍රදේශයන්ය."
    },
    {
        "content": "දිවයින තුල ඇතිවූ කාලගුණික තත්ත්වයේ හදිසි වෙනස් වීම තවදුරටත් අඛණ්ඩව පැවතීමට ඉඩ තිබේ. අද  දින දහවල් කාලගුණ විද්‍යා දෙපාර්තමේන්තුව නිකුත් කරන ලද කාලගුණ අනාවැකි වලට අනුව, පවතින වැසි සහ සුළං තත්ත්වය දිවයිනේ නිරිතදිග මධ්‍යම කඳුකර ප්‍රදේශයේ අඛණ්ඩව පවතිනු ඇතැයි අපේක්ෂා කෙරේ. තවද වයඹ, බටහිර නිරිතදිග හා දකුණු මුහුදු ප්‍රදේශවල මෙම තත්වය සෙනසුරාදා  දින දක්වා පවතින අතර දිවයිනේ බොහෝ ප්‍රදේශවල වළාකුළු පිරි අහසක් අපේක්ෂා කළ හැකිය. විශේෂයෙන් බටහිර, දකුණු, මධ්‍යම, සබරගමුව සහ වයඹ පළාත්වල තද සුළං අපේක්ෂා කළ හැකිය. සබරගමුව, මධ්‍යම, බටහිර, දකුණු හා වයඹ පළාත්වල වැසි හෝ ගිගුරුම් සහිත වැසි ඇතිවිය හැක. මධ්‍යම සහ සබරගමුව පළාත්වල සහ කළුතර, ගාල්ල, කොළඹ, ගම්පහ සහ මාතර දිස්ත්‍රික්කවල මිලිමීටර් 100 ට වැඩි තද වර්ෂාපතනයන්ද ඇති විය හැක. සැටලයිට් ඡයරූපවලට අනුව දිවයින පුරා අහස තද වලාකුළු වලින් වැසී ඇත. මේ අතර ආපදා කළමනාකරණ මධ්‍යස්ථානය  විසින් ගංවතුර හා නායයෑම් අනතුරු ඇඟවීම් නිකුත් කර ඇති අතර ජාතික ගොඩනැගිලි පර්යේෂණ සංවිධානය විසින් රත්නපුර, මහනුවර, නුවරඑළිය, කෑගල්ල, කළුතර, මාතර සහ ගාල්ල යන දිස්ත්‍රික්ක සඳහා නායයෑම් අනතුරු ඇඟවීම් නිකුත් කර තිබේ. මුහුදු ප්‍රදේශවල අධික සුළං තත්ත්වය නිසා ධීවර කටයුතු වල නොයෙදෙන ලෙස ධීවර ප්‍රජාවට අවවාද කර ඇති අතර සුළගේ වේගය විටින් විට කිලෝමීටර 70-80 අතර වේගයකින් හමා එනු ඇතැයි අපේක්ෂා කෙරේ. පුත්තලම සිට හම්බන්තොට දක්වාත් කොළඹ සහ ගාල්ල ප්‍රදේශවල වෙරළබඩ ජීවත්වන ජනතාවට මුහුදු ප්‍රදේශ විටින් විට ඉතා රළු විය හැකි බැවින් ප්‍රවේශම් වන ලෙස දැනුවත් කර ඇත. ස්වාභාවික උපද්‍රව පිළිබඳ පූර්ව අනතුරු ඇඟවීමේ මධ්‍යස්ථානයේ උපදෙස් අනුව මුහුදු රළ මීටර් 2.5 සිට මීටර් 3.5 දක්වා ඉහළ යා හැකිය"
    },
    {
        "content": "ශ්‍රී ලංකා යුධ හමුදා සහයෝගීතා සමාජ වගකීමේ ව්‍යාපෘතිය යටතේ වන්නි ප්‍රදේශයේ අඩු ආදායම්ලාභී දිළිඳු පවුලක් සඳහා නව නිවසක් ඉදිකිරීම සඳහා මුල්ගල තැබීමේ උත්සවයක් පසුගිය බ්‍රහස්පතින්දා  වන දින උරාව මහසෙන්පුර ප්‍රදේශයේදී පැවති බව යුධ හමුදා මාධ්‍ය පවසයි. මෙම නිවස ආර ක සේනා මූලස්ථානය වන්නි විසින් සහයෝගීතා සමාජ වගකීමේ ව්‍යාපෘතිය යටතේ ඉදිකරනු ලබන 11 වෙනි නිවසයි. වව්නියාව ප්‍රදේශයේ අඩු පහසුකම් සහිත දුෂ්කර ගම්මානයක ජීවත්වන එන්.ජී. කරුණාරත්න ඉදිකරන නව නිවසේ හිමිකරුය. මේ සඳහා ඕස්ට්‍රේලියාවේ පදිංචි දානපතියකු මූල්‍යමය දායකත්වය සපයයි. විශේෂයෙන්ම උතුරු ප්‍රදේශයේ ජීවත්වන ජනතාවගේ ජීවන තත්වය ඉහළ නංවාලීමේ අරමුණින් යුධ හමුදාව සිදුකරන මෙවැනි මහජන සුභසාධන වැඩපිළිවෙලවල් තුළින් පවුල් විශාල සංඛ්‍යාවක් ප්‍රතිලාභ ලබා ඇත. පසුගිය සතියේ පැවති මෙම මුල්ගල් තැබීමේ උත්සවයට ඡ්‍යේෂ්ඨ යුධ හමුදා නිලධාරීන් සහ රාජ්‍ය නිලධාරීන් හා සිවිල් වැසියන් විශාල සංඛ්‍යාවක් සහභාගී විය"
    },
    {
        "content": "ඉරණතිව් දුපතේදී නාගයකු දෂ්ඨ කිරීම හේතුවෙන් අසාධ්‍ය තත්ත්වයේ සිටි දේශීය ධීවරයෙකු අඟහරුවාදා (අගෝස්තු 06) දින නාවික හමුදා භටයන් විසින් ප්‍රතිකාර සඳහා ගොඩබිමට රැගෙන එන ලදී. නාවික හමුදා මාධ්‍ය වාර්තා වලට අනුව, ඉරණතිව් නාවික අනුඛණ්ඩයේ සිටින නාවික භටයින්ට විපතට පත්ව සිටි ධීවරයා නිරීක්ෂණය වී ඇති අතර ඉන් පසුව ඒ පිලිබදව ඉහල බලධාරීන් දැනුවත් කර ඇත. ඊට ප්‍රතිචාර වශයෙන්, උතුරු මැද නාවික විධානය විසින් නාවික හමුදා වෛද්‍ය අංශයේ නාවිකයෙකු ද සමග වෙරළබඩ මුර යාත්‍රාවක් ඉරණතිව් දූපත වෙත පිටත් කර යවා ඇත. ඉරානමාතා ප්‍රදේශයේ පදිංචි වයස අවුරුදු 64 ක් වූ මෙම පුද්ගලයාට මුලික ප්‍රථමාධාර ලබා දී ගොඩබිම වෙත රැගෙන එන ලදී. ඉන් පසුව වැඩිදුර ප්‍රතිකාර සඳහා රෝගියා මුලන්කාවිල් රෝහල වෙත ඇතුලත් කර ඇත. නාවික හමුදාවේ කාලෝචිත ක්‍රියාමාර්ගය හේතුවෙන් ධීවරයාට වෛද්‍ය ප්‍රතිකාර ලබා ගැනීමට හැකි විය"
    },
    {
        "content": "ශ්‍රී ලංකා යුද්ධ හමුදාව විසින් සංවිධානය කරන ලද සුභසාධන වැඩසටහනකදී රටේ දකුණු ප්‍රදේශයේ වෙසෙන අගහිඟකම් ඇති පවුල් කිහිපයක් සදහා වියළි සලාක බෙදාදෙනු ලැබීය. යුද හමුදා මාධ්‍යයට අනුව මධ්‍යම ආරක්‍ෂක සේනා මූලස්ථානය විසින් සම්බන්ධීකරණය කරන ලද වියළි සලාක බෙදාදීමේ වැඩසටහනේදී හම්බන්තොට ප්‍රදේශයේ ස්ථානගත හමුදා භට පිරිස් විසින් සුදුසුකම් ලත් පවුල්   ක් සදහා වියළි සලාක බෙදාදෙනු ලැබීය. දේශීය දානපතියෙකුගේ අනුග්‍රාහකත්වය මත වීරවිල ප්‍රාථමික විද්‍යාලයේදී බ්‍රහස්පතින්දා   දින පැවති උත්සවයකදී වියළි සලාක බෙදාදෙන ලදී. වියළි සලාක පාර්සල් වල සහල්, කරවල, වියළි මිරිස්, මුං ඇට, කඩල, තේ කොළ, පොල්, පරිප්පු ආදිය ඇතුළත් විය. මෙම අවස්ථාවට   වන සේනාංකයේ සේනාංකාධිපති,   වන බලසේනාවේ බලසේනාධිපති සහ ජ්‍යෙෂ්ඨ හමුදා නිලධාරීන් විය."
    },
    {
        "content": "වන්නි හි ශ්‍රී ලංකා යුද්ධ හමුදා සාමාජිකයින් තවත් මහජන සුභසාධන ව්‍යාපෘතියක් ක්‍රියාත්මක කරමින් වව්නියාවේ සුන්දරපුරම් ප්‍රදේශයේ අඩු ආදායම්ලාභී පවුල් තුනක් සඳහා නව සනීපාරක්ෂක පහසුකම් ඒකක තුනක් (වැසිකිළි) ඉදිකර දෙන ලදී. යුධ හමුදා මාධ්‍යට අනුව “බෞද්ධයා” රූපවාහිනී නාලිකාවේ අනුග්‍රාහකත්වය මත ඉදිකළ සනීපාරක්‍ෂක ඒකක පසුගිය බදාදා (අගෝස්තු 21) දින පැවති උත්සවයකදී පවරා දෙන ලදී. මෙම සනීපාරක්ෂක පහසුකම් ඉදිකිරීමේ කටයුතු 17(v)ශ්‍රී ලංකා සිංහ රෙජිමේන්තු භට පිරිස් විසින් සිදු කරන ලදී. සනීපාරක්‍ෂක ඒකක පවරාදීමේ උත්සවය සදහා පූජ්‍ය ලක්සේගම විමලරතන ස්වාමින් වහන්සේ, ජ්‍යෙෂ්ඨ හමුදා නිලධාරීන් සහ සිවිල් වැසියන් විශාල පිරිසක් සහභාගී විය."
    },
    {
        "content": "ජාතික ආරක්ෂක අධ්‍යයන ආයතනය ශ්‍රී ලංකාව   හිදී වාර්ෂික දේශණ මාලාවේ එක් දේශණයක් අද   දින බත්තරමුල්ල සුහුරුපාය ශ්‍රවණාගාරයේදී පවත්වන ලදී. මෙම දේශණය 1996 ජූලි 18 වන දින ත්‍රස්තවාදීන් විසින් මුලතිව් හමුදා කඳවුර වැටලීමෙන් පසුව එවකට 1 වන විශේෂ බලකා රෙජිමේන්තුවේ අණදෙන නිලධාරී ලෙස රාජකාරී කල අභාවප්‍රාප්ත කර්නල් ෆැස්ලි ලෆීර් පීඩබ්ලිව්වී ආර්ඩබ්ලිව්පී ආර්එස්පී විසින් ස්වේච්ඡාවෙන් ඉදිරිපත් වී ත්‍රස්තවාදීන්ගෙන් කඳවුර මුදවා ගැනීම සඳහා මෙහෙයුමක් දියත්කල අතර එම මෙහෙයුමේදී එම නිලධාරී ත්‍රස්තවාදී ප්‍රහාරයකට ලක්ව දරුණු ලෙස තුවාල වී සිටියද තම යටත් පිරිසට නායකත්වය දෙමින් එඩිතරව මෙහෙයුම සඳහා අණදෙන්නට විය. නමුත් පසුව යුධ බිමේදී පිපිරීමකට ගොදුරුව සිය ජීවිතය පූජා කරන ලදී. සිය සහෝදර සෙබළුන් 1500 දෙනෙකුගේ ජීවිත බේරාගැනීමේ අභීත අධිෂ්ඨානයෙන් ඔහු විසින් තම ජීවිත අවදානමද පසෙකලා සිදුකල ක්‍රියාව අගයමින් ඔහු හට “පරම වීර විභූෂණ” පදක්කම හිමි වූ අතර ඉන් පසුව ඔහු කර්නල් නිලයට උසස් කරන ලදී. මියගිය රණවිරුවන් සිහිපත් කරමින් මොහොතක නිශ්ෂබ්දතාවයක් රැකීමෙන් පසුව දේශණය ආරම්භ විය. ඉන් අනතුරුව අභාවප්‍රාප්ත කර්නල් ලෆීර් පිළිබඳව වන වීඩියෝ පටයක් ඉදිරිපත් කරන ලදී. ආරක්ෂක ලේකම්තුමන්ගේ පණිවිඩය, ආරක්ෂක ලේකම්තුමාගේ සම්බන්ධීකරණ ලේකම් සහ උපදේශක සුරේන් දයාරත්න මහතා විසින් කියවන ලදී. “යුධ වීරයකු වූ කර්නල් ලෆීර් පීඩබ්ලිව්වී ආර්ඩබ්ලිව්පී ආර්එස්පී” යන තේමාව යටතේ බ්‍රිගේඩියර් එච්පී රණසිංහ දේශණය සිදුකරන ලදී. විශේෂ බලකා නිර්මාතෘ මේජර් ජෙනරාල් (විශ්‍රා) ගාමිණී හෙට්ටිආරච්චි මහතාද එම අවස්ථාවේ අදහස් දැක්වීය. අනෝමා ලෆීර් මහත්මිය, ජාතික ආරක්ෂක අධ්‍යයන ආයතනය ශ්‍රී ලංකාව - අධ්‍යක්ෂ ජනරාල් අසංග අබේගුණසේකර මහතා, යුධ හමුදා මාණ්ඩලික ප්‍රධානී මේජර් ජෙනරාල් ශවේන්ද්‍ර සිල්වා සහ ගුවන් හමුදා මාණ්ඩලික ප්‍රධානී එයාර් වයිස් මාෂල් එස්කේ පතිරණ ඇතුලු ජ්‍යේෂ්ඨ ත්‍රිවිධ හමුදා නිලධාරීන්, විශේෂ කාර්ය බලකා සේනාවිධායක, ජ්‍යේෂ්ඨ නියෝජ්‍ය පොලිස්පති එම්ආර් ලතීෆ්, හිටපු හමුදාපතිවරුන්, විදේශ රාජ්‍ය තාන්ත්‍රිකයින් සහ විශේෂ ආරාධිතයින් මෙම අවස්ථාවට සහභාගී විය"
    },
    {
        "content": "මාතෘභුමියේ ඒකීයභාවය වෙනුවෙන් දිවිපිදු රණක්‍ෂිතයට පත් තවත් රණවිරුවන්   දෙනෙක් වෙනුවෙන් “අපි වෙනුවෙන් අපි” “සත්විරු සංහිඳ” සහතිකපත් ප්‍රදානය ආරක්‍ෂක අමාත්‍ය සේනාධිනායක ගරු ජනාධිපති මෛත්‍රීපාල සිරිසේන මැතිතුමන්ගේ ප්‍රධානත්වයෙන් අද දින (මැයි 10) බත්තරමුල්ල, ‘අපේ ගම’ පරිශ්‍රයේදී සිදුකරනු ලැබිය. මේ අවස්ථාවට ආරක්‍ෂක රාජ්‍ය අමාත්‍ය රුවන් විජයවර්ධන මහතා සහ ආරක්‍ෂක අමාත්‍යාංශ ලේකම් ඉංජිනේරු කරුණාසේන හෙට්ටිආරච්චි මහතාද සහභාග විය. මෙහිදී ආරක්‍ෂක අමාත්‍යාංශයේ “අපි වෙනුවෙන් අපි” නිවාස ව්‍යාපෘතිය යටතේ ඉදිවුන පුර්ණ නිවාස  ක, “සත්විරු සංහිඳ” ව්‍යාපෘතිය යටතේ ඉදිවුන අර්ධ නිවාස  ක හිමිකම් ජනපතිතුමන් රණවිරුවන් වෙත පැවරීම සිදුවිය. දිවිපිදු රණවිරුවන්ගේ පවුල්වල සාමාජිකයින් සහ රණක්‍ෂිතයට පත් රණවිරුවන් සඳහා මෙම හිමිකම් සහතික හිමිවිය. මෙම උත්සව සභාව ඇමතු ජනාධිපතිතුමන් “අපේ රණවිරුවන්ගේ සුබසාධනය සඳහා විවිධ ව්‍යාපෘති කාර්යයන් රාශියක් ඉටුකෙරෙනවා. ඒ තුළ නිවාස ඉදිකරගැනීම සඳහා අවශ්‍ය පහසුකම් හා අධ්‍යාපනය වැඩිදියුණු කිරීම සඳහා අවශ්‍ය ශිෂ්‍යත්ව ලබාදීම වගේම රණවිරු පවුල්වල සුභසාධනය වැනි කටයුතු සේවාවේ යෙදිසිටින හා විශ්‍රාමිකයන්ට හිමිවියයුතු වරප්‍රසාද ලබාදීම හා දීමනා ලබාදීම වැනි කටයුතු ගෙවුන වසර දෙකහමාරකට අධික කාලයක් සිදුකරනු ලැබූ අතර, මා ජනාධිපති ධුරයට පත්වීමට පෙර තිබූ වැඩසටහන් ඊට වඩා කාර්යක්‍ෂමව හා ශක්තිමත් කරමින් ආරක්‍ෂක අංශ සාමාජිකයින්ගේ සුභසාධනය සඳහා අවශ්‍ය කටයුතු අපි රජය විදියට සොයාබලා ඉටුකරලා තියෙනවා. ඒ වගේම ආරක්‍ෂක අංශ නිලධාරීන්ට සිය සේවාවේ ගුණාත්මකභාවය වැඩිකරගැනීම සඳහා අවශ්‍ය පුහුණුවීම් හා පහසුකම් සියල්ල වැඩිකරලා තියෙනවා. වැඩි වැඩියෙන් එක්සත් ජාතීන්ගේ සාම හමුදා සඳහා අපේ රටේ ආරක්‍ෂක අංශ සාමාජිකයින් සඳහා පහසුකම් සලසා දී තිබෙනවා” යනුවෙන් පැවසු ජනපති තුමන්, ඔබ විසින් කළ සේවය ඔබේත්, මගේත් උතුම් මාතෘභූමිය වෙනුවෙන් කිසිම දවසක මේ රටේ ජනතාවට අමතක කරන්න පුළුවන් දෙයක් නොවෙයි. ඒ නිසා සැමවිටම ඔබට මේ ගෞරවය පුද කරන්නේ. මේ අඛණ්ඩව දෙන පහසුකම් වරප්‍රසාද වැඩි කරමින් අවශ්‍ය අඩුපාඩු සොයා බලමින් ඒ සඳහා රජයක් විදියට වගකීම් ඉටු කරමින් ඒ කාර්යයන් පිළිබඳ සැමවිටම ඉහළ වගකීමකින් ක්‍රියා කරන බව මෙහිදී සදහන් කරනවා. යනුවෙන් ද ප්‍රකාශ කළේය. තවදුරටත් සිය අදහස් දක්වමින් “අපේ රටේ ඉදිරි අනාගතය සඳහා එක් පැත්තකින් ආර්ථීක සංවර්ධන, තවත් පැත්තකින් සාමකාමී නිදහස් සමාජය තවත් පැත්තකින් ප්‍රජාතන්ත්‍රවාදී දේශපාලන ක්‍රමය ස්ථාපිත කිරීම ඒ වගේම අන්තර් ජාතික වශයෙන් සෑම රාජ්‍යයකම හොඳ හිත දිනාගැනීම ඒ තුළ අපේ රට දියුණු කිරීම මේ කියන කරණු පදනම් කර ගෙන අපි සැම විටම ක්‍රියා කරන්නේ” යනුවෙන් පැවසිය. රණවිරු සේවා අධිකාරියේ සභාපතිනී අනෝමා ෆොන්සේකා මැතිණිය, ආරක්‍ෂක අමාත්‍යංශයේ ජ්‍යෙෂ්ඨ නිලධාරින්, ආරක්‍ෂක මාණ්ඩලික ප්‍රධානී, ත්‍රිවිධ හමුදාධිපතිවරුන්, පොලිස්පති සහ සිවිල් ආරක්‍ෂක දෙපාර්තමේන්තුවේ අධ්‍යක්ෂ ජෙනරාල්වරයාද ත්‍රිවිධ හමුදා ජ්‍යෙෂ්ඨ නිලධාරින් මෙන්ම සහතික හිමිකම්පත් ලාභී රණවිරු පවුල් සාමාජිකයින් විශාල සංඛ්‍යාවක්ද මේ අවස්ථාවට එක්ව සිටියහ."
    },
    {
        "content": "ආරක්‍ෂක අමාත්‍යංශය මගින් සංවිධානය කරන ලද \"සත්විරු අභිමන්” රණවිරු සුභසාධන වැඩසටහන ඊයේ (ඔක්  ) නෙලුම් පොකුණ රඟහලේ දී පවතී අතර එහි ප්‍රධාන ආරාධිතයා ලෙස අතිගරු ජනාධිපති මෛත්‍රිපාල සිරිසේන මැතිතුමන් සහභාගි විය. ඊයේ සවස පැවති මෙම ව්‍යාපෘතිය මගින් ත්‍රිවිධ හමුදාවේ රට වෙනුවෙන් දිවිපිදු රණවිරුවන්ගේ, ආබාධිත තත්ත්වයට පත් සහ සේවයේ නියුතු රණවිරුවන්ගේ ළමුන්, බිරින්දෑවරුන්, දෙමාපියන් සහ ලඟම ඥාතීන් වෙනුවෙන් රුපියල් මිලියන ගණනක් වටිනා ප්‍රතිලාභ ප්‍රදානය කරන ලදී. මෙම ප්‍රතිලාභ ප්‍රදානෝත්සවය ආරම්භ කරමින් සම්ප්‍රදායික පොල්තෙල් පහන දැල්වීම සඳහා ප්‍රධාන ආරාධිත අමුත්තා වූ අතිගරු ජනාධිපති මෛත්‍රීපාල සිරිසේන මැතිතුමා සමඟින් සම්භාවනිය අමුත්තන් පිරිසක් එක්ව සිටියහ. ආරක්‍ෂක අමාත්‍යංශයේ ලේකම් ජනාධිපති නීතිඥ කපිල වෛද්‍යරත්න මහතා විසින් පිළිගැනීමේ කථාව සිදු කරන ලද අතර, ආරක්‍ෂක රාජ්‍ය අමාත්‍ය රුවන් විජයවර්ධන මහතා විසින් මෙම ව්‍යාපෘතියේ සංකල්පය පිළිබඳව හැදින්වීමක් කරන ලදී. ‘මෙත් සෙවන’ අර්ධ නිවාස ව්‍යාපෘතිය (ජාතික ආරක්‍ෂක අරමුදල), වසර ශිෂ්‍යත්වය සමත් සන්නද්ධ හමුදා සාමාජිකයින්ගේ ළමුන්   දෙනෙකු සඳහා එකක් රු   බැගි වූ ශිෂ්‍යත්ව ප්‍රදානය කිරීම (ජාතික ආරක්‍ෂක අරමුදල), සන්නද්ධ හමුදා සුබසාධන අංශය මඟින් රණවිරුවන් හට රජයේ ඉඩම් කොටස් ලබාදීම (ආරක්‍ෂක අමාත්‍යාංශ මූල්‍ය ප්‍රතිපාදන), මෙමගින් සිදුකෙරිණි. තවද ‘අපි වෙනුවෙන් අපි’ අර්ධ නිවාස ව්‍යාපෘතිය සහ ‘අපි වෙනුවෙන් අපි’ පූර්ණ නිවාස ව්‍යාපෘතින් (අපි වෙනුවෙන් අපි අරමුදල) මගින් නිවාස ඉදිකර ගැනීම සඳහා මුල්‍ය ප්‍රතිපාධන ලබාදීමද සිදුකෙරිණි. මෙම අවස්ථාවේදී අතිගරු ජනාධිපතිතුමන් අතින් ප්‍රතිලාභීන් කිහිපදෙනෙකු සඳහා ප්‍රතිලාභ සහතිකපත් සංකේතාත්මකව ලබාදෙන ලදී. ඉන් අනතුරුව ප්‍රතිලාබින් කු සඳහා ඔවුන්ට හිමි ප්‍රතිලාභ සහතිකපත් ප්‍රධානය කරනු ලැබිය. මෙම අවස්ථාවට ආරක්‍ෂක රාජ්‍ය අමාත්‍යංශයේ ලේකම්, ආරක්‍ෂක මාණ්ඩලික ප්‍රධානි, ත්‍රිවිධ හමුදාපතිවරුන්, ත්‍රිවිධ හමුදා ජේෂ්ඨ නිලධාරීන් සහ රාජ්‍ය නිලධාරීන් පිරිසක් ද සහභාගී වූහ."
    },
    {
        "content": "සම්බන්ධ අවබෝධතා ගිවිසුමට අත්සන් තැබීම අද ( ) පෙරවරුවේ ජනාධිපති කාර්යාලයේ දී ජනාධිපති ගරු මෛත්‍රීපාල සිරිසේන මැතිතුමා ඉදිරියේ සිදු විය. සෞඛ්‍ය, පෝෂණ හා දේශීය වෛද්‍ය අමාත්‍යාංශය සහ ශ්‍රී ලංකා ගුවන් හමුදාව අතර මෙම අවබෝධතා ගිවිසුමට අත්සන් තැබුණු අතර, ආරක්‍ෂක අමාත්‍යාංශයේ ලේකම් හේමසිරි ප්‍රනාන්දු මහතා සහ සෞඛ්‍ය, පෝෂණ හා දේශීය වෛද්‍ය අමාත්‍යාංශයේ ලේකම් වසන්තා පෙරේරා මහත්මිය ඊට අත්සන් තැබූහ. වකුගඩු රෝගයට අවසාන ප්‍රතිකාරය ලෙස දැනට හඳුනාගෙන ඇත්තේ වකුගඩු බද්ධකිරීම හෝ රුධිර කාන්දුකරණයට ලක් කිරීමයි. එසේ වුව ද වකුගඩු බද්ධකිරීම සඳහා ගැළපෙන වකුගඩුවක් සොයාගැනීම ඉතා අපහසු කරුණකි. දැනට මේ සඳහා පවතිනුයේ පවුලේ කෙනෙකුගෙන් හෝ වකුගඩුවක් දන් දෙන කෙනෙකුගෙන් බද්ධකිරීම සඳහා වකුගඩු ලබාගැනීමයි. එබැවින් වකුගඩුවක් බද්ධකර ගැනීමට හැකිවී ඇත්තේ ඉතා සීමිත පිරිසකට පමණි. මේ හේතුවෙන් ජනාධිපති ගරු මෛත්‍රීපාල සිරිසේන මැතිතුමාගේ අධීක්‍ෂණය මත ක්‍රියාත්මක වන වකුගඩු රෝග නිවාරණ ජනාධිපති කාර්ය සාධන බලකාය මගින් මේ සඳහා සුදුසු පියවරක් ලෙස සෞඛ්‍ය, පෝෂණ හා දේශීය වෛද්‍ය අමාත්‍යාංශය හා එක්ව හදිසි අනතුරු හේතුවෙන් මොළය මියගිය රෝගින්ගේ වකුගඩු, වකුගඩු රෝගින් වෙත බද්ධ කිරීමේ ව්‍යාපෘතිය මහනුවර මහ රෝහල හා ඒකාබද්ධ වෙමින් ක්‍රියාත්මක කිරීමට කටයුතු කරන ලදී. මොළය මියගිය රෝගීන්ගේ වකුගඩු බද්ධ කිරීමෙන් ආරම්භ කළ මෙම ව්‍යාපෘතිය මගින් මේ වන විට වකුගඩු හෘදය, අක්මාව, අගන්‍යාසය, ඇස් හා පටක ඇතුළු අවයව කොටස් බද්ධකිරීමේ කටයුතු ද සිදුකරමින් පවතී. දිනකට හදිසි අනතුරු හේතුවෙන් පුද්ගලයන් පස් හය දෙනෙකු මියයන අතර මියයන පුද්ගලයන්ගේ නිරෝගි අවයව මෙලෙස රෝගින් සඳහා බද්ධ කිරීමේ ව්‍යාපෘතිය මේ යටතේ ක්‍රියාත්මක කර ඇත. හදිසි අනතුරු හේතුවෙන් මියයන පුද්ගලයන්ගේ අවයවයන්හි ජීවකාලය කෙටිකාලයක් රඳාපැවැතීම හේතුවෙන් ඉතා ඉක්මණින් බද්ධකිරීමේ කටයුතු සිදුකළයුතු බැවින් ගරු ජනාධිපති මෛත්‍රීපාල සිරිසේන මැතිතුමාගේ මැදිහත්වීම මඟින් මෙම අවයව රෝහල් වෙත ප්‍රවාහනය කිරීමට ගුවන් හමුදාවේ සහය ලබා ගැණිනි. මේ දක්වා ඒ සඳහා සිදුකළ යුතු ගෙවීම ගරු ජනාධිපතිතුමා විසින් පිහිටුවන ලද ජාතික වකුගඩු අරමුදල මගින් දරන ලද අතර, මෙම ව්‍යාපෘතිය ඉදිරියට වඩාත් කාර්යක්‍ෂමව ක්‍රියාත්මක කිරීම සඳහා සෞඛ්‍ය, පෝෂණ හා දේශීය වෛද්‍ය අමාත්‍යාංශය සහ ශ්‍රී ලංකා ගුවන් හමුදාව අතර මෙම නව අවබෝධතා ගිවිසුමට අත්සන් තැබීම සිදු විය. මේ අතර වකුගඩු රෝග නිවාරණ ජනාධිපති කාර්ය සාධන බලකායේ මෙහෙයවීමෙන් දැනටමත් අවයව දන්දීමට පළවී ඇති කැමැත්ත රියදුරු බලපත්‍රයට හා ජාතික හැඳුනුම්පතට ඇතුළත් කිරීම සඳහා කටයුතු සූදානම් කරමින් පවති. එමෙන්ම අවයව දන්දීමේ මෙම ප්‍රතිකර්මයට දායක වන අයගේ අවසන් කටයුතු සඳහා රජයේ අනුග්‍රහය ලබාදී ඔවුන් විසින් දක්වන ලද උදාර ක්‍රියාව අගයකිරීම සඳහා ද ඉදිරියේ දී කටයුතු සැලසුම් කරමින් පවතී. හදිසි අනතුරක් මගින් මොළය මියගිය අවස්ථාවක දී හෝ අවයව දන්දීමට කැමැත්තක් දක්වන්නන්ට දුරකථන අංක   මගින් මහනුවර මහරෝහලේ අවයව බද්ධකිරීමේ සම්බන්ධීකරණ කාර්යාලයට දැනුම්දීම මගින් මේ සඳහා දායක විය හැකි බව වකුගඩු රෝග නිවාරණ ජනාධිපති කාර්ය සාධන බලකාය දන්වා සිටි. අමාත්‍ය රාජිත සේනාරත්න, රාජ්‍ය අමාත්‍ය ෆයිසල් කාසීම් යන මහත්වරුන් ද ජනාධිපති ලේකම් උදය ආර්. සෙනෙවිරත්න, වකුගඩු රෝග නිවාරණ ජනාධිපති කාර්ය සාධන බලකායේ අධ්‍යක්‍ෂ අසේල ඉද්දවෙල, සෞඛ්‍ය සේවා අධ්‍යක්‍ෂ ජනරාල් වෛද්‍ය අනිල් ජයසිංහ යන මහත්වරුන් ඇතුළු පිරිසක් මෙම අවස්ථාවට එක්ව සිටියහ."
    },
    {
        "content": "අයහපත් කාලගුණයෙන් පීඩාවට පත් උතුරේ ජනතාවට සහන රැුගෙන ඊයේ පස්වරුවේ  මාතරින් ගමන් ඇරඹු ,මනුෂ්‍යත්වයේ දුම්රිය, අද  ප.ව   ට පමණ කිලිනොච්චි දුම්රිය ස්ථානය වෙත ළඟා විය. දකුණේ ජනතාව ගංවතුරින් පීඩාවට පත් වූ අවස්ථාවේ උතුරේ ජනතාවගේ සහෝදරත්වයේ දෑත දිගු කරමින් ජනාධිපති කාර්යාලයේ, පුරවැසි අත්වැල, වැඩසටහනේ සංවිධානත්වයෙන් උතුරෙන් දකුණට “මනුෂ්‍යත්වයේ දුම්රිය” පැමිණි අතර, උතුරේ ජනතාව විපතට පත්ව සිටින අද දවසේ දකුණේ ජනතාවගේ සහෝදරත්වයේ දෑත ඔවුන් වෙත දිගු කර තිබේ. “සුරකිමු දුම්රිය” ව්‍යාපාරය විසින් මෙවර සංවිධානය කර තිබූ මෙම වැඩසටහනට ජනාධිපති ගරු මෛතී‍්‍රපාල සිරිසේන මැතිතුමාගේ පූර්ණ ආශිර්වාදය ලබා දෙමින් ජනාධිපති කාර්යාලයේ, පුරවැසි අත්වැල, වැඩසටහන සහ ජනාධිපති මාධ්‍ය අංශය ද එක් විය. සහන රැගත් දුම්රිය ඊයේ ප.ව ට පමණ මාතර දුම්රිය ස්ථානයෙන් ගමන් ඇරඹු අතර, ගාල්ල දිස්ති‍්‍රක් ලේකම්වරයාගේ මගපෙන්වීමෙන් සහ පුරවැසි අත්වැල ස්වේච්ඡා කි‍්‍රයාකාරීන් මගින් එක් රැස් කරන ලද ද්‍රව්‍ය ගාල්ල දුම්රිය ස්ථානයේ දී දුම්රිය වෙත භාරදෙනු ලැබීය. අද උදෑසන   ට පමණ කොළඹ දුම්රිය ස්ථානය වෙත පැමිණි සහන දුම්රිය රාගම, ගම්පහ, වේයන්ගොඩ, මීරිගම, පොල්ගහවෙල, කුරුණෑගල, ගනේවත්ත, මහව, ගල්ගමුව සහ අනුරාධපුර දුම්රිය ස්ථානවලදී ද එලෙස එක් කරන ලද ආධාර භාර ගන්නා ලදී. වියළි ආහාර, පානීය ජලය, පාසල් උපකරණ, ඇඳුම්, සනීපාරක්ෂක ද්‍රව්‍ය, බෙහෙත් ඇතුළු පරිත්‍යාග රැසක් මෙම සහන දුම්රියෙන් උතුරේ ජනතාව වෙනුවෙන් රැගෙන ගිය අතර, එම සියලු ආධාර කිලිනොච්චිය දුම්රිය ස්ථානයේ දී කිලිනොච්චිය දිස්ති‍්‍රක් ලේකම්වරයා වෙත නිල වශයෙන් භාරදෙනු ලැබීය. පෞද්ගලික ආයතන රැසක් සහ ව්‍යාපාරික ප‍්‍රජාව ද මෙම සද්කාර්යය සමග අත්වැල් බැඳගෙන තිබිණි."
    },
    {
        "content": "පාසල් දරුවන් ඉලක්ක කර ගනිමින්, පාසල් අවට සිදු කෙරෙන විවිධ විෂ මත්ද්‍රව්‍ය අලෙවි කිරීමේ ජාවාරම මුලිනුපුටා දැමීමේ විධිමත් වැඩපිළිවෙළක් සියලු පාර්ශ්වයන්ගේ දායකත්වයෙන් ක්‍රියාවට නංවන ලෙස ජනාධිපතිතුමා අදාළ අංශවලට උපදෙස් දෙයි. ඒ සඳහා අවශ්‍ය නීති ද කඩිනමින් සංශෝධනය කර ක්‍රියාවට නංවන ලෙස ජනාධිපතිතුමා නිලධාරින්ට දැනුම් දුන්නේ ය. ජනාධිපති ගරු මෛත්‍රීපාල සිරිසේන මැතිතුමා මෙම උපදෙස් ලබා දුන්නේ මත්ද්‍රව්‍ය පාලනය සහ අවම කිරීම සම්බන්ධයෙන් අද (10) පෙරවරුවේ ජනාධිපති කාර්යාලයේ පැවති සාකච්ඡාවක දී ය. පාසල් අවට සිදුවන විවිධ මත්ද්‍රව්‍ය ජාවාරම් සහ සිසුන් ඊට ඇබ්බැහිවීම පිළිබඳ විවිධ තොරතුරු තමා වෙත ලැබී ඇති බව සඳහන් කළ ජනාධිපතිතුමා මෙම ව්‍යසනයට හිස එසවීමට ඉඩ නොතබන ලෙස ද පොලීසිය වෙත උපදෙස් දුන්නේ ය. නීතිවිරෝධි මත්ද්‍රව්‍ය පාලනය උදෙසා රජය මේ වන පියවර රැසක් ගෙන තිබෙන අතර වැටලීම්වලට අදාළ වැඩපිළිවෙළ ශක්තිමත් කරමින් අදාළ නීති පනත් සංශෝධන කටයුතු ද මේ වන විට සිදු වෙමින් පවතී. එම සියලු නීති සංශෝධන කඩිනමින් සිදුකර, අදාළ බලතල පවරාදීම් කඩිනම් කරන ලෙස ද ජනාධිපතිතුමා මෙහි දී නිලධාරින්ට උපදෙස් දුන්නේ ය. එමෙන්ම මත්ද්‍රව්‍යවලට අදාළ විමර්ශන කටයුතුවල දී අනෙකුත් ආයතනවල සහය ලබා ගැනීම, බන්ධනාගාරවල ආරක්ෂාව සඳහා ගෙන ඇති පියවර ඇතුළු කරුණු පිළිබඳව ද සාකච්ඡාවට ලක් කෙරිණි. ආරක්ෂක අමාත්‍යාංශයේ ලේකම් හේමසිරි ප්‍රනාන්දු මහතා ඇතුළු අමාත්‍යාංශ ලේකම්වරුන් ද, අදාළ ආයතන ප්‍රධානින් සහ රාජ්‍ය නිලධාරින් ද පොලිස්පති ඇතුළු ආරක්ෂක අංශ ප්‍රධානීහු මෙම සාකච්ඡාවට එක්ව සිටියහ.  ජනාධිපති මාධ්‍ය ඒකකය"
    },
    {
        "content": "ජනාධිපති ගරු මෛත්‍රීපාල සිරිසේන මැතිතුමා අද   පෙරවරුවේ අනුරාධපුර, සාලියපුර ගජබා රෙජිමේන්තු මූලස්ථානයේ නිරීක්ෂණ චාරිකාවක නිරත විය. රෙජිමේන්තු මූලස්ථානය වෙත පැමිණි සේනාධිනායක ජනාධිපති ගරු මෛත්‍රීපාල සිරිසේන මැතිතුමා යුද හමුදා මාණ්ඩලික ප්‍රධානී හා ගජබා රෙජිමේන්තු ප්‍රධානී මේජර් ජනරාල් ශවේන්ද්‍ර සිල්වා මහතා විසින් පිළිගනු ලැබීය අනතුරුව නේවාසික ආබාධිත රණවිරුවන්ගේ සුවදුක් විමසීමට එක් වූ ජනාධිපතිතුමා ඔවුන් සමග සුහද කථා බහක නිරත විය. ආබාධිත රණවිරුවන් වෙනුවෙන් කඳවුරු පරිශ්‍රයේ ඉදිකර තිබෙන ජල චිකිත්සක නව පිහිනුම් තටාකය ද මෙහි දී ජනාධිපතිතුමාගේ නිරික්ෂණයට ලක් විය. ජනාධිපතිතුමාගේ සම්ප්‍රාප්තිය සනිටුහන් කරමින් කඳවුරු පරිශ්‍රයේ නා පැළයක් රෝපණය කෙරිණි. ප්‍රදේශවාසී ජනතාව විශාල පිරිසක් ද ජනාධිපතිතුමා දැක බලා ගැනීමට කඳවුරු පරිශ්‍රය වෙත පැමිණ සිටි අතර ඔවුන්ගේ ගැටලු කිහිපයක් ද ජනාධිපතිතුමා වෙත ඉදිරිපත් කෙරිණි. සාලියපුර ග්‍රාමීය රෝහලේ අඩුපාඩු සම්පුර්ණ කර ගැනීම ඇතුළු එම ගැටලු පිළිබඳ සොයා බලා කඩිනමින් ඒවා ඉටුකරදීම සඳහා උතුරු මැද පළාත් ආණ්ඩුකාරවරයා ඉදිරි දිනවල දී ප්‍රදේශයට එවන බවට ජනාධිපතිතුමා එහි දී ජනතාවට පොරොන්දු විය.  ජනාධිපති මාධ්‍ය ඒකකය"
    },
    {
        "content": "මහනුවර වකුගඩු රෝග සහන සත්කාරක හා සුබසාධන මධ්‍යස්ථානය ජනපති අතින් ජනතා අයිතියට පසුගිය යුගයේ ජාතික ඛේදවාචකයක් බවට පත්ව තිබූ වකුගඩු රෝගය නිවාරණය වෙනුවෙන් ගෙන ගිය පුළුල් වැඩපිළිවෙළ හේතුවෙන් පසුගිය වසර දෙක තුළ වකුගඩු රෝගින්ගේ ව්‍යාප්තියේ අඩුවක් දක්නට ලැබෙන බව ජනාධිපතිතුමා පවසයි. ජනාධිපති ගරු මෛත්‍රීපාල සිරිසේන මැතිතුමා මේ බව ප්‍රකාශ කළේ ජාතික වකුගඩු අරමුදලේ රුපියල් මිලියන 628ක මූල්‍ය ප්‍රතිපාදන උපයෝගි කරගනිමින් මහනුවර මහ රෝහලට අනුබද්ධිත ව ඉදිකරන ලද වකුගඩු රෝග සහන සත්කාරක හා සුබසාධන මධ්‍යස්ථානය අද   ජනතා අයිතියට පවරාදීමෙන් අනතුරුව ගැටඹේ ක්‍රිඩාංගණයේ පැවති ජන හමුව අමතමිනි. රජයේ කිසිදු මුදලක් වැය නොකරමින් පූර්ණ ලෙසම ජාතික වකුගඩු අරමුදලේ ප්‍රතිපාදන මත මෙම මධ්‍යස්ථානය ඉදිකර තිබීම විශේෂත්වයකි. මෙරට වකුගඩු රෝගින් වෙනුවෙන් සුවිශේෂ මෙහෙවරක් ඉටුකළ විශේෂඥ වෛද්‍ය තිලක් අබේසේකර මහතාගේ නමින් මෙම මධ්‍යස්ථානය නම් කිරීමට ජනාධිපතිතුමා කටයුතු කර තිබේ. මෙහිදී අදහස් දැක්වූ ජනාධිපතිතුමා වැඩිදුරටත් ප්‍රකාශ කළේ ප්‍රතිකාර අංශ ශක්තිමත් කිරීම මෙන් ම රෝග නිවාරණ සහ වැළැක්වීම පිළිබඳව ද විශේෂ අවධානයක් යොමුකර වැඩසටහන් ක්‍රියාත්මක කළ යුතු බවයි. එහිදී භෞතික මෙන්ම මානව සම්පත් ද එක ලෙස සංවර්ධනය කිරීමේ වැදගත්කම ජනාධිපතිතුමා පෙන්වා දුන්නේය. එමෙන් ම ජනාධිපතිතුමා මෙහිදී බලධාරින්ට උපදෙස් දුන්නේ වකුගඩු රෝගින් වෙනුවෙන් රජය ලබාදෙන දීමනාව එම රෝගයෙන් පීඩා විඳින සෑම පුද්ගලයෙකුට ම ලබාදීම අත්‍යවශ්‍ය බවයි. ජනතාව දැනුවත් කිරීමේ වැඩසටහන් පුළුල් කරමින් මෙම රෝගයෙන් වැළකී සිටීම පිළිබඳ නිවැරදි භාවිතයන් ඔවුන්ගේ පෞද්ගලික ජීවිතයට එක් කර ගැනීමට හුරු කිරීමේ වැදගත්කම ද ජනාධිපතිතුමා පෙන්වා දුන්නේ ය. සත් මහල් වකුගඩු රෝග සහන මධ්‍යස්ථානය රුධිර කාන්දුකරණ ඒකකයකින් සහ රෝගි ජනතාවට නේවාසික පහසුකම් සැපයීමේ නේවාසිකාගාරයකින් සමන්විත ය. දිනකට වකුගඩු රෝගීන්   කට පමණ රුධිර කාන්දුකරණය කිරීමේ පහසුකම්, වකුගඩු රෝගින් පෙර හඳුනාගැනීමේ සායන හා පරික්ෂණ පහසුකම්, වකුගඩු රෝගින් සහ ඔවුන්ගේ පවුල්වල සාමාජිකයන් සඳහා නවාතැන් පහසුකම්, වකුගඩු රෝගින් හා අනෙකුත් අවශ්‍යතා ඇති පිරිස් සඳහා උපදේශන සේවාවන් පැවැත්වීමේ පහසුකම් මෙන් ම වකුගඩු රෝග නිවාරණයට අදාළ පර්යේෂණ පහසුකම්, වකුගඩු රෝගීන් සඳහා අනෙකුත් ප්‍රතිකාර හා පරික්ෂණ කටයුතු සිදුකිරීමට පහසුකම් ද මෙහි සලසා තිබේ. පොදු අපේක්ෂකයා ලෙස ජනාධිපතිවරණයට ඉදිරිපත්වන සමයේ තම ප්‍රචාරක කටයුතු වෙනුවෙන් ලද අරමුදල් උපයෝගි කරගනිමින් ජනාධිපති ගරු මෛත්‍රීපාල සිරිසේන මැතිතුමා විසින් ස්ථාපිත කරන ලද ජාතික වකුගඩු අරමුදල මේ වන විට දෙස් විදෙස් දානපතීන්ගේ ආධාර මත ශක්තිමත් අරමුදලක් බවට පත්ව ඇත. අදාළ අරමුදලේ ප්‍රතිපාදන යොදාගනිමින් වකුගඩු රෝගීන්ගේ සුබසාධන කටයුතු, රෝගී ප්‍රතිකාර සඳහා අවශ්‍ය යටිතල පහසුම් සම්පාදනය, වකුගඩු රෝගය නිවාරණය සඳහා සහ රෝග මූලය හඳුනාගැනීම සම්බන්ධ ව සිදුකෙරෙන පර්යේෂණ සඳහා දායකත්වය දැක්වීම හා වකුගඩු රෝගී අවදානම් ප්‍රදේශ සඳහා පිරිසිදු පානීය ජලය සම්පාදනය ඇතුළු ව්‍යාපෘති රැසක් ක්‍රියාත්මක කරමින් පවතී. ඒ අතර මහනුවර මහ රෝහලට අනුබද්ධිත ව ඉදිකෙරෙන මෙම වකුගඩු රෝගී සහන සත්කාර හා සුබසාධන මධ්‍යස්ථානය සුවිශේෂී ව්‍යාපෘතියක් වන අතර මීට අමතර ව මෙවන් තවත් ව්‍යාපෘති 02ක් අනුරාධපුරයේ හා ගිරිඳුරුකෝට්ටේ ප්‍රදේශවල ඉදිකෙරෙමින් පවතී. අනුරාධපුර වකුගඩු රෝගී සහන සත්කාර හා සුබසාධන මධ්‍යස්ථානය ලබන මාසය වන විට ජනතා අයිතියට පවරාදීමට හැකිවනු ඇති බව ජනාධිපතිතුමා මෙහිදී සඳහන් කළේය. සමරු ඵලකය නිරාවරණය කර විශේෂඥ වෛද්‍ය තිලක් අබේසේකර වකුගඩු රෝගී සහන සත්කාර හා සුබසාධන මධ්‍යස්ථානය විවෘත කළ ජනාධිපතිතුමා එහි නිරික්ෂණ චාරිකාවක ද නිරත විය. අස්ගිරි පාර්ශ්වයේ අනුනායක පූජ්‍ය ආණමඩුවේ ශ්‍රී ධම්මදස්සී අනුනායක ස්වාමින් වහන්සේ ද මෙම අවස්ථාවට එක්ව සිටියහ. අනතුරුව මහනුවර ගැටඹේ ක්‍රිඩාංගණයේ පැවති ජන හමුවේ දී ශ්‍රී ලංකාවේ සමස්ථ වකුගඩු රෝගීන් වෙනුවෙන් සහ වකුගඩු ආසාදන රෝග මූලය සොයා ගැනීම වෙනුවෙන් අසම සම සේවාවක් ඉටුකළ සහ වකුගඩු රෝගය මෙරටින් තුරන් කිරීමට කැපවී සිටින පේරාදෙණිය විශ්වවිද්‍යාලයේ මහාචාර්ය විශේෂඥ වෛද්‍ය තිලක් අබේසේකර මහතාගේ සේවය අගයමින් විශේෂ සම්මාන තිළිණයක් පිළිගැන්වීම ජනාධිපතිතුමා අතින් සිදු විය. වකුගඩු රෝගී පවුල්   ක් සඳහා ගෘහස්ථ ජල පෙරණ යන්ත්‍ර ලබාදීම සංකේතවත් කිරීම, වකුගඩු රෝගීන් 500 දෙනෙකුට රුධිර පීඩන මාපක ලබාදීම සංකේතවත් කිරීම, වකුගඩු රෝග නිවාරණය පිළිබඳ දීප ව්‍යාප්තව පාසල් දරුවන් අතර පැවති තරඟාවලියේ මහනුවර දිස්ත්‍රික්කයේ ජයග්‍රාහක සිසුන්ට සම්මාන හා තිළිණ පිළිගැන්වීම ඇතුළු වැඩසටහන් රැසක් ද ජනාධිපතිතුමාගේ ප්‍රධානත්වයෙන් සිදු විය. ජාතික වකුගඩු අරමුදල සඳහා නිරෝගා ලොතරැයියේ දායකත්වය අගයමින්   ජනවාරි මාසයට අදාළ දායකත්වය වන රුපියල් මිලියන  ක චෙක්පත ජනාධිපතිතුමා වෙත පිළිගැන්වීම ද සිදු වූ අතර ජනාධිපති ගරු මෛත්‍රීපාල සිරිසේන මැතිතුමා වකුගඩු රෝග නිවාරණය වෙනුවෙන් සිදු කරනු ලබන සුවිශේෂී කැපවීම උදෙසා උපහාර පුද කරමින් මහනුවර දිස්ත්‍රික් වකුගඩු ආරක්ෂණ සංගමය විසින් ජනාධිපතිතුමා වෙත ද විශේෂ උපහාර තිළිණයක් පිළිගැන්වීය. එමෙන් ම මහනුවර දිස්ත්‍රික් වකුගඩු රෝග සහන සත්කාරක හා සුබසාධන මධ්‍යස්ථානය කඩිනමින් ඉදිකර ජනතා අයිතියට පවරාදීමට දායක වූ ශ්‍රී ලංකා යුද හමුදා නිලධාරින් ද ජනාධිපතිතුමා අතින් ඇගැයීමට ලක් විය. උතුරු මැද පළාත් ආණ්ඩුකාර සරත් ඒකනායක, මධ්‍යම පළාත් ආණ්ඩුකාර මෛත්‍රී ගුණරත්න. හිටපු අග්‍රාමාත්‍ය දී.මු ජයරත්න, හිටපු අමාත්‍ය තිස්ස කරලියද්ද යන මහ්තවරුන් ඇතුළු මැති ඇමතිවරු පිරිසක් ද, ආරක්ෂක මාණ්ඩලික ප්‍රධානී, යුද හමුදාපති, නාවික හමුදාපති ඇතුළු ආරක්ෂක අංශ ප්‍රධානින් ද, වකුගඩු රෝග නිවාරණ ජනාධිපති කාර්ය සාධන බලකායේ අධ්‍යක්ෂ අසේල ඉද්දවෙල, මහනුවර දිස්ත්‍රික් ලේකම් එම්.එන්.ජී.ජී. තිස්ස කරුණාරත්න, මහනුවර රෝහල් අධ්‍යක්ෂ වෛද්‍ය සමන් රත්නායක යන මහත්වරුන් ඇතුළු පිරිසක් මෙම අවස්ථාවට එක්ව සිටියහ. මේ අතර ජගත් සෞඛ්‍ය සංවිධානයේ ගෞරවාන්විත මාතෘ සත්කාර ඒකකයක් ලෙස වැඩිදියුණු කෙරුණු පේරාදෙණිය රෝහලේ විශේෂ ළඳරු ඒකකය සහ නව ජන්ම දැඩි සත්කාර ඒකකය ද අද  විවෘත කෙරුණේ ජනාධිපතිතුමා අතිනි. සෞඛ්‍ය අමාත්‍ය රාජිත සේනාරත්න මහතා ඇතුළු පිරිසක් එම අවස්ථාවට එක්ව සිටියහ.  ජනාධිපති මාධ්‍ය ඒකකය"
    },
    {
        "content": "තාරුණ්‍යයට යහපත් හෙටක් ගොඩනැඟීමේ දී මතුව ඇති සියලු අභියෝග ජය ගැනීමට ක‍්‍රමානුකූලව කටයුතු කරන බව ජනාධිපතිතුමා පවසයි. ජනාධිපති ගරු මෛතී‍්‍රපාල සිරිසේන මැතිතුමා මේ බව ප‍්‍රකාශ කළේ වෘත්තීය මාර්ගෝපදේශන ජාතික වැඩසටහනේ පළමු මධ්‍යස්ථානය අද (08) පොළොන්නරුවේ දී විවෘත කරමිනි. ශ‍්‍රී ලංකාවේ විරැකියා ගැටලුවට ස්ථීරසාර විසඳුමක් ලබාදෙමින් සියලු රැකියා පුහුණු හා සම්පාදන මධ්‍යස්ථාන ඒකරාශි කොට දියුණු තාක්ෂණික ක‍්‍රමවේදයක් ඔස්සේ ව්‍යවසායකයන් බිහිකිරීම හා රැකියා පිරිනැමීමේ අරමුණ පෙරදැරිව ශ‍්‍රී ලංකා වෘත්තීය මාර්ගෝපදේශන වැඩසටහන දීප ව්‍යාප්තව ආරම්භ කිරීමට නියමිතය. ශ‍්‍රී ලංකා වෘත්තීය මාර්ගෝපදේශන ආයතනය ජනාධිපති කාර්යාලයේ ස්මාර්ට් ශ‍්‍රී ලංකා ව්‍යාපෘතිය යටතේ කි‍්‍රයාත්මක කෙරේ. තරුණ තරුණියන්ට තමන් තෝරාගත් වෘත්තීය මාර්ගයක සාර්ථක ගමනකට අවස්ථාවක් සලසාදීම, ව්‍යවසායකත්ව අවස්ථා, රැකියා බැංකු ඇතුළු ජාලගත වෘත්තීය තොරතුරු සේවාවක් සැපයීම, පෞද්ගලිකවම වෘත්තීය මාර්ගෝපදේශකයන් හමුවීමට අවස්ථාව, වෘත්තීය මාර්ගෝපදේශන සේවාව ජාත්‍යන්තර මට්ටමට උසස් කිරීම, රට පුරා පැතිරුණු වෘත්තීය මාර්ගෝපදේශන ආයතන ජාලයක් ගොඩනැංවීම මෙම ව්‍යාපෘතියේ අරමුණයි. එක්සත් ජාතීන්ගේ සංවිධානය මුල්කරගත් තිරසර සංවර්ධන වැඩසටහන සහ තිරසර ජීවනෝපාය මාර්ග සංවර්ධනය වෙත තරුණ්‍යය යොමු කිරීම ද, තරුණ පරපුර අතරින් විරැකියාව තුරන් කිරීම, ස්වභාවික සම්පත් නිසි කළමනාකරණයකින් යුතුව භාවිතා කළ හැකි නව කර්මාන්ත හා ආයෝජන ඔවුන් වෙත හඳුන්වාදීම වැනි ගෝලීය ඉලක්ක ද මේ මගින් සපුරා ගැනේ. තම සුදුසුකමට රැකියාවක් සොයාගන්නේ කොතැනින් ද යන ප‍්‍රශ්නයට පිළිතුරු ලබාගැනීමට තරුණ තරුණයන්ට මින් ඉදිරියට ඇති ප‍්‍රධාන ආයතනයක් බවට ශ‍්‍රී ලංකා වෘත්තීය මාර්ගෝපදේශන ආයතනය පත්වන අතර රැකියා ඉල්ලමින් දේශපාලනඥයන් පසුපස යා යුතු යුගය ද ඉන් අවසන් කෙරේ. මෙම උත්සව සභාව ඇමතූ ජනාධිපතිතුමා වැඩිදුරටත් සඳහන් කළේ මේ රට ගොඩනැගීමට තිබෙන ප‍්‍රබල අභියෝග අතර එක් කරුණක් වන්නේ ආකල්පමය වෙනසකට සහ අවදානම් භාරගැනීමට තරුණ පරපුර සූදානම් නොවීම බවයි.එම අභියෝගය ජය ගැනීමට මෙම නව ව්‍යාපෘතිය මහඟු අත්වැලක් වනු ඇති බව මෙහි දී සඳහන් කළ ජනාධිපතිතුමා ඉදිරි මාස 03 ක් තුළ මෙම වෘත්තීය මාර්ගෝපදේශන ආයතන සෑම දිස්ති‍්‍රක්කයකම විවෘත කිරීමට පියවර ගන්නා බව ද සඳහන් කළේය. සමරු ඵලකය නිරාවරණය කර වෘත්තීය මාර්ගෝපදේශන ආයතනය විවෘත කළ ජනාධිපතිතුමා එහි නිරීක්ෂණ චාරිකාවක ද නිරත විය. නිමල් සිරිපාල ද සිල්වා. මහින්ද සමරසිංහ, මහින්ද අමරවීර, රවින්ද්‍ර සමරවීර, ඉසුර දේවප‍්‍රිය, ශාන්ත බණ්ඩාර, එරික් වීරවර්ධන යන මහත්වරුන් ඇතුළු මැති ඇමතිවරු පිරිසක් ද, හිටපු අග‍්‍රාමාත්‍ය දි.මු ජයරත්න මහතා ද, උතුරු මැද පළාත් ආණ්ඩුකර සරත් ඒකනායක මහතා ඇතුළු ආණ්ඩුකාරවරුන්, පළාත් ප‍්‍රධාන අමාත්‍යවරුන් සහ රාජ්‍ය නිලධාරින් ද, තරුණ තරුණියන් විශාල පිරිසක් ද මෙම අවස්ථාවට එක්ව සිටියහ.  ජනාධිපති මාධ්‍ය ඒකකය"
    },
    {
        "content": "සන්නද්ධ හමුදා සේනාධිනායක, අතිගරු ජනාධිපති මෛත්‍රිපාල සිරිසේන මැතිතුමන් විසින් පසුගිය සෙනසුරාදා (මාර්තු  ) දින හිඟුරක්ගොඩ ශ්‍රී ලංකා ගුවන් හමුදා කඳවුරේ පැවතී උත්සවයකදී ගුවන් හමුදාවේ අංක  බලඝණය හා අංක   බලඝණය වෙත ජනාධිපති වර්ණ පිරිනමන ලදී. එම ස්ථානයට සපැමිණි අතිගරු ජනාධිපතිතුමන්, ගුවන් හමුදාපති එයාර් මාර්ෂල් කපිල ජයම්පති විසින් මහත් හරසරින් පිළිගන්නා ලදී. ඉන් අනතුරුව ජනාධිපතිතුමන් විසින් අදාළ බලඝණ දෙක වෙත ජනාධිපති වර්ණ පිරිනමන ලදී. තවද ගුවන් හමුදා භටපිරිස් විසින් අතිගරු ජනාධිපතිතුමන් වෙත සම්මාන පෙළපාලියක් පිරිනමන ලදී. රටේ ආරක්ෂාව වෙනුවෙන් ඉටුකරන ලද අමිල සේවය ඇගයීම වස් හමුදා රෙජිමේන්තුවක් ලබන ඉහලම ගෞරවය ජනාධිපති වර්ණයෙන් පිදුම් ලැබීමයි. එදිනම ගුවන් හමුදා සංවත්සරයට සමගාමීව හිඟුරක්ගොඩ ගුවන් හමුදා කඳවුරේදී පවත්වනු ලබන ගුවන් සැණකෙළිය සහ සංදර්ශනය විවෘත කිරීමද අතිගරු ජනාධිපති මෛත්‍රිපාල සිරිසේන මැතිතුමන් අතින් සිදුවිය. මෙම ගුවන් හමුදා සැණකෙළිය සහ සංදර්ශනය ශ්‍රී ලංකා ගුවන් හමුදාවේ   වන සංවත්සරය වෙනුවෙන් සංවිධානය කොට තිබුණි. මෙම සංදර්ශනය සහ ප්‍රදර්ශනය මාර්තු   වැනිදා දක්වා පැවැත්වේ. එය උදෑසන  සිට ආරම්භ වන අතර ඇතුළු වීම සඳහා කිසිඳු ගාස්තුවක් ය නොකෙරේ. මෙහි සමාරම්භක අවස්ථාවට ආරක්ෂක මාණ්ඩලික ප්‍රධානී අද්මිරාල් රවින්ද්‍ර විජේගුණරත්න, ශ්‍රී ලංකා යුද්ධ හමුදාපති ලුතිනන් ජෙනරාල් මහේෂ් සේනානායක, ගුවන් හමුදා ජේෂ්ඨ නිළධාරීන් ඇතුළු නිලධාරින් සහ සෙසු නිලන් විශාල පිරිසක් ද,ප්‍රදේශයේ ජනතාව විශාල ප්‍රමාණයක් ද සහභාගී වූහ."
    },
    {
        "content": "ශ්‍රී ලංකාව පළමු වරට පසුගියදා නිෂ්පාදනය කරන ලද මල්ටි බැරල් රොකට් විදිනයේ සහ මිසයිලයේ අනුරුවක් ජනාධිපති ගරු මෛත්‍රීපාල සිරිසේන මැතිතුමා වෙත පිළිගැන්වීම ඊයේ (26) ජනාධිපති කාර්යාලයේ දී සිදු විය. අතීත යුද අත්දැකීම් ද ඇසුරු කර ගනිමින් ආරක්ෂක අමාත්‍යාංශය යටතේ පවතින පර්යේෂණ හා සංවර්ධන මධ්‍යස්ථානය විසින් නිර්මාණය කළ මෙරට මුල්ම මල්ටි බැරල් රොකට් විදිනය සහ මිසයිලය පසුගිය 71 වන ජාතික දින උලෙළේ දී ජාතියට ප්‍රදර්ශනය කෙරිණි. පර්යේෂණ හා සංවර්ධන මධ්‍යස්ථානයේ අධ්‍යක්ෂ ජනරාල් බි්‍රගේඩියර් ආචාර්ය ටිරාන් ද සිල්වා මහතා විසින් එම අනුරුව ජනාධිපතිතුමා වෙත පිළිගැන්වීය.  ජනාධිපති මාධ්‍ය ඒකකය"
    },
    {
        "content": "රණවිරු සැමරුම් මාසය -  ප්‍රකාශයට පත්කරමින් එහි පළමු රණවිරු සැමරුම් කොඩිය අතිගරු ජනාධිපති මෛත්‍රිපාල සිරිසේන මැතිතුමන් හට පැළඳවීමේ උත්සවය අඟහරුවාදා (මාර්තු  ) දින ජනාධිපති ලේකම් කාර්යාලයේදී පවත්වන ලදී. මෙහිදී අතිගරු ජනාධිපතිතුමා විසින් මෙම අවස්ථාව එල්ටීටීඊ ත්‍රස්තවාදය මුලිනුපුටා දමා වසර දහයක් ගතවීම හේතුවෙන්   වර්ෂය ‘රණවිරු සැමරුම් වසර’ ලෙස ප්‍රකාශයට පත් කළේය. රණවිරු සේවා අධිකාරියේ සභාපති විශ්‍රාමික මේජර් ජෙනරාල් ජේ.ජේ.පි.එස්.ටී ලියනගේ විසින් පළමු රණවිරු සැමරුම් කොඩිය ජනාධිපතිතුමන් වෙත පළඳවන ලදී. මෙම අවස්ථාවට ආරක්‍ෂක රාජ්‍ය අමාත්‍ය රුවන් විජයවර්ධන, පාර්ලිමේන්තු මන්ත්‍රීවරුන්, පළාත් ආණ්ඩුකාරවරුන්, ත්‍රිවිධ හමුදාධිපතිවරුන් ද සහභාගි වුහ. මෙම රණවිරු සැමරුම් සමය අඟහරුවාද (මාර්තු  ) දින නිල වශයෙන් ආරම්භ වු අතර, එය   ජූනි මස   වන දින දක්වා ක්‍රියාත්මක වනු ඇත."
    },
    {
        "content": "කෙන්යාවේ නයිරෝබි නුවර පැවැත්වෙන එක්සත් ජාතීන්ගේ පරිසර සමුළුවේ විශේෂ ආරාධිතයකු ලෙස සහභාගිවීම සඳහා ජනාධිපති ගරු මෛත්‍රීපාල සිරිසේන මැතිතුමා අද (13) පෙරවරුවේ දිවයිනෙන් පිටත්ව ගියේය. කෙන්යා ජනාධිපති උහුරු කෙන්යාටා මැතිතුමාගේ විශේෂ ආරාධනයකට අනුව ජනාධිපතිතුමා මෙම සමුළුවට එක් වෙයි. “පරිසර අභියෝග සහ තිරසර පරිභෝජනය හා නිෂ්පාදනය සඳහා නවෝත්පාදක විසඳුම්” යන තේමාව යටතේ මාර්තු 11 වන දා ආරම්භ කෙරුණු එක්සත් ජාතින්ගේ පරිසර සමුළුවේ හතරවන සැසි වාරය මාර්තු 15 වනදා දක්වා නයිරෝබි නුවර දී පැවැත් වේ. එහි ඉහළ මට්ටමේ ප්‍රධාන රැස්වීම හෙට ආරම්භ කෙරෙන අතර, හෙට දහවල් ජනාධිපති ගරු මෛත්‍රීපාල සිරිසේන මැතිතුමා සමුළුව අමතා සිය විශේෂ දේශනය ඉදිරිපත් කිරීමට නියමිත ය. ප්‍රංශ ජනාධිපති එමැනුවෙල් මැක්රොන් මැතිතුමා ඇතුළු රාජ්‍ය තාන්ත්‍රිකයෝ කිහිප දෙනෙකු ද සමුළුවට සහභාගීවීමට නියමිතය. තිරසර ආහාර පද්ධති, ආහාර සුරක්ෂිතතාවය සහ ජෛව විවිධත්ව විනාශය වැළැක්වීම ඇතුළු දිළිදුභාවයට සහ ස්වභාවික සම්පත් කළමනාකරණයට අදාළ පරිසර අභියෝග, සම්පත්වල කාර්යක්ෂමතාව, බල ශක්තිය, රසායනික ද්‍රව්‍ය හා අපද්‍රව්‍ය කළමනාකරණය වෙනුවෙන් ජීවන චක්‍ර ප්‍රවේශයන් සහ සීග්‍ර තාක්ෂණික වෙනස්වීම්වලට භාජනය වන අවධියක නවෝත්පාදක තිරසර ව්‍යාපාර සංවර්ධනය පිළිබඳව මෙවර සමුළුවේ දී අවධානය යොමු කෙරේ. සිය සිවු දින කෙන්යා නිල සංචාරයේ දී ජනාධිපති ගරු මෛත්‍රීපාල සිරිසේන මැතිතුමා කෙන්යා ජනාධිපති උහුරු කෙන්යාටා මැතිතුමා ද හමුවීමට නියමිත ය. 1970 වසරේ දී නිල රාජ්‍ය තාන්ත්‍රික සබඳතා පිහිටුවාගත් ශ්‍රී ලංකාව සහ කෙන්යාව අතර පවතින්නේ මිත්‍රශිලි සබඳතාවයකි. දෙරට ම පොදුරාජ්‍ය මණ්ඩලයේ හා ඉන්දියානු සාගර වටද්දර රටවල සංගමයේ (IORA) සාමාජික රටවල් වෙයි. කෙන්යාව ශ්‍රී ලංකාවෙහි විශේෂිත වෙළඳ සහකරුවෙකු නොවන නමුත් අන්‍යෙන්‍ය ප්‍රතිලාභය උදෙසා, භාවිතා නොකළ ආර්ථික විභවයන් ගවේෂණය කිරීම පිළිබඳව දෙරටම උනන්දුවක් දක්වමින් සිටී. මේ වන විට ශ්‍රී ලාංකිකයෝ කෙන්යාවේ ප්‍රධාන වශයෙන්, ඇඟලුම්, උද්‍යාන විද්‍යාව, ජල විදුලිය හා මෝටර් රථ පිළිබඳ ක්ෂේත්‍රවල පුහුණු රැකියාවල යෙදෙති.  ජනාධිපති මාධ්‍ය ඒකකය"
    },
    {
        "content": "ශ්‍රී ලංකාවේ වන නිදහස් දිනය අදයි. ප්‍රධාන නිදහස් දින සැමරුම් උත්සවය කොළඹ ගාලු මුවදොර පිටියේ දී අතිගරු ජනාධිපති මෛත්‍රීපාල සිරිසේන මැතිතුමාගේ ප්‍රධානත්වයෙන් අද පෙරවරුවේ පැවැත්විණි. අතිගරු ජනාධිපතිතුමන්ගේ උධාරතර සංකල්පයක් ලෙස “එකට සිටිමු” යන තේමාව යටතේ පැවතී මෙවර නිදහස් උළෙලේ ගෞරවනීය ආරාධිත අමුත්තා ලෙස මාලදිවයිනේ අතිගරු ජනාධිපති ඊබ්‍රහිම් මොහොමඩ් සාලි මැතිතුමා සහභාගී විය. මෙම අවස්ථාවට ගරු ආරක්ෂක රාජ්‍ය අමාත්‍ය රුවන් විජයවර්ධන සහ ආරක්ෂක අමාත්‍යංශයේ ලේකම් හේමසිරි ප්‍රනාන්දු යන මහත්වරුන්ද සහභාගී වූහ. මෙම වසරේ ප්‍රධාන පෙළපාලිය සඳහා යුද්ධ හමුදාවේ සාමාජිකයින්  ක් ද, නාවික හමුදාවේ සාමාජිකයින්   ක් ද, ගුවන් හමුදාවේ සාමාජිකයින්  ක් ද, පොලිස් දෙපාර්තමේන්තුවේ නිලධාරීන්  ක් ද, සිවිල් ආරක්ෂක බලකායේ සාමාජිකයින්   ක් සහ ජාතික ශිෂ්‍යභට බලකායේ සාමාජිකයින්  ක් සහභාගී වී ඇත. සබරගමුව, වවුනියාව ඇතුළු විවිධ පළාත් නියෝජනය කරමින් ජාතික තරුණ සේවා සභා ගණනාවකම සංස්කෘතික කණ්ඩායම් විශාල ප්‍රමාණයක් මෙවර පෙළපාලිය වර්ණවත් කිරීම සඳහා එක් වන ලදී. දිනයේ ප්‍රධාන අංගයක් ලෙස පැරෂුට් සංදර්ශනය සහ බේස් ජම්ප් හැදින්විය හැක. අතිගරු ජනාධිපතිතුමාගේ සංකල්පයක් වන මෙම වසරේ තේමාව රැගත් පැරෂුට් භටයකු ප්‍රධාන පිටිකාව ඉදිරිපිට ඇති භූමියට පැමිණි අවස්තාව කාගේත් අවධානයට ලක්වන ලදී. මෙවර ද සුපුරුදු පරිදි ශ්‍රී ලංකා නාවික හමුදාව සතු යාත්‍රා සහ ශ්‍රී ලංකා ගුවන් හමුදාව සතු ගුවන් යානා එකතු කිරීම තුලින් පෙළපාලිය වඩාත් අලංකාර විය. ජාතික ධජය එසවීමෙන් අනතුරුව අතිගරු ජනාධිපතිතුමන් වෙත ත්‍රිවිධ හමුදා සහ පොලිස් උත්තමාචාරය පිරිනමන ලදී. රට ජාතිය වෙනුවෙන් තම ජීවිතය පුජා කල රණවිරුවන් සිහිකිරීම සඳහා විනාඩි දෙකක නිශ්ශබ්දතාවයක් ආරක්ෂා කිරීමද මෙහිදී සිදුවිය. තවද මෙම අවස්ථාවේ දී චාරිත්‍රානුකූලව සම්මාන මුර වෙඩි 21 ද පවත්වන ලදී. මෙහිදී අදහස් දක්වමින් අතුගරු ජනාධිපතිතුමන් අපේ නිදහස වෙනුවෙන් සිය ජීවිතය කැපකළ රණවිරුවන්ගේ කැපවීම ගැන සිහිපත් කළේය. තව ද මියගිය රණවිරුවන් ගේ පවුල් වලට සහ ආබාධිත රණවිරුවන් වෙනුවෙන් සිදුකරනු ලබන සුභසාධන කටයුතු පිළිබඳවද අදහස් දැක්විය. තව ද මේ වනවිට අප රට මුහුණ දී ඇති අභියෝග පිළිබඳවද ඔහු සිය අදහස් දැක්විය. ගරු අග්‍රාමාත්‍ය රනිල් වික්‍රමසිංහ, ගරු කථානායකතුමන්, ගරු විපක්ෂ නායකතුමන්, කැබිනට් අමාත්‍යවරුන්, ආණ්ඩුකාරවරුන්, තානාපතිවරුන්, ආරක්ෂක මාණ්ඩලික ප්‍රධානි, ත්‍රිවිධ හමුදාපතිවරුන්, පොලිස්පති, ජේෂ්ඨ රාජ්‍ය නිලධාරීන් සහ හමුදා නිලධාරීන් ඇතුළු විශාල පිරිසක්ද මෙම අවස්ථාවට සහභාගී වූහ. ."
    },
    {
        "content": "ශ්‍රී ලංකා ජාතික ආරක්‍ෂක අධ්‍යයන ආයතනය (INSSSL) විසින් පවත්වනු ලබන මාසික ආරක්‍ෂක සාකච්ඡාවේ තවත් කොටසක් අඟහරුවාදා (අගෝස්තු 27) දින ආරක්‍ෂක අමාත්‍යාංශයේ ශ්‍රවණාගාරයේදී පැවැත්විණි. ආරාධිත කථිකයා ලෙස පැමිණි මහාචාර්ය වෝල්ටර් රසල් මීඩ් “ ට්‍රම්ප් යුගයේ එක්සත් ජනපද විදේශ ප්‍රතිපත්තිය” යන තේමාව යටතේ ඊයේ සවස මෙම දේශනය ආරක්‍ෂක සාකච්චාවේදී පැවැත්වීය. ආරාධිත කථිකයාවූ ගේ මහාචාර්ය මීඩ් මහතාගේ ඉදිරිපත් කිරීම අවසානයේ ආරක්‍ෂක අමාත්‍යංශයේ ලේකම් ජෙනරාල් එස්.එච්.එස්.කෝට්ටෙගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතා විසින් එතුමන් වෙත සමරු සිහිවටනයක් ප්‍රධානය කරන ලදී. එම අවස්ථාවට ශ්‍රී ලංකා ජාතික ආරක්‍ෂක අධ්‍යයන ආයතනයේ අධ්‍යක්ෂ ජෙනරාල්, ජ්‍යෙෂ්ඨ ත්‍රිවිධ හමුදා නිලධාරීන් සහ විශේෂ ආරාධිත අමුත්තන් සහභාගී විය."
    },
    {
        "content": "ථෙරවාදි පාලි ති‍්‍රපිටකය යුනෙස්කෝ ලෝක මතක උරුම ලේඛනයට ඇතුළත් කිරීම සඳහා වන තාක්ෂණික ක‍්‍රියාවලිය වෙනුවෙන් ජනාධිපති ගරු මෛත‍්‍රීපාල සිරිසේන මැතිතුමා විසින් විද්වත් කමිටුවක් පත් කිරීමට පියවර ගෙන තිබේ. ජනාධිපති ජ්‍යෙෂ්ඨ අතිරේක ලේකම් ඇසළ වීරකෝන් සහ බෞද්ධ කටයුතු කොමසාරිස් ජනරාල් සුනන්ද කාරියප්පෙරුම යන මහත්වරුන්ගේ ප‍්‍රධානත්වයෙන් යුත් මෙම කමිටුව මහාචාර්ය මැදගම්පිටිය විජිත නන්ද ස්වාමින් වහන්සේ, නිවාස, ඉදිකිරීම් හා සංස්කෘතික කටයුතු අමාත්‍යාංශයේ අතිරේක ලේකම් ජී.විජිත නන්ද කුමාර්, ශ‍්‍රී ලංකා යුනෙස්කෝ කොමිෂන් සභාවේ ලේකම් ජනරාල් පේ‍්‍රමලාල් රත්නවීර, පුරාවිද්‍යා දෙපාර්තමේන්තුවේ වැඩබලන අධ්‍යක්ෂ ජනරාල් මහාචාර්ය පී.බී. මණ්ඩාවල, මහාචාර්ය කේ.ඩී. පරණවිතාන, මහාචාර්ය මාලනී ඇදගම, මහාචාර්ය පී.බී. නන්දදේව, මහාචාර්ය චන්දිම විජේබණ්ඩාර යන මහත්ම මහත්මීන් ඇතුළු විද්වත් පිරිසකගෙන් සමන්විත ය. එම කමිටු සාමාජිකයන් වෙත පත්වීම් ලිපි පිළිගැන්වීම ජනාධිපති ගරු මෛතී‍්‍රපාල සිරිසේන මැතිතුමා අතින් ඊයේ   පස්වරුවේ ජනාධිපති මන්දිරයේ දී සිදු විය.  ජනාධිපති මාධ්‍ය ඒකක"
    },
    {
        "content": "මල්වාන සහ දොම්පේ අතර මාර්ගය හිටපු යුද හමුදාපති ජෙනරාල් හැමිල්ටන් වනසිංහගේ නමින් \"ජෙනරාල් හැමිල්ටන් වනසිංහ මාවත\" ලෙස නම් කර ඇත. ආරක්‍ෂක රාජ්‍ය අමාත්‍ය ගරු රුවන් විජයවර්ධන මැතිතුමා සහභාගී වූ සෙනසුරාදා   දින පැවති උත්සවයකදී මාර්ගය නම් කිරීම සිදු විය. ජෙනරාල් හැමිල්ටන් වනසිංහ ශ්‍රී ලංකා හමුදාවේ   වන යුද්ධ හමුදාධිපතිවරයායි. ඔහු ඒකාබද්ධ මෙහෙයුම් අණදෙන නිලධාරී සහ ආරක්‍ෂක ලේකම් ලෙස ද කටයුතු කර ඇත. මෙම අවස්ථාව සදහා ජෙනරාල් හැමිල්ටන් වනසිංහ, යුද්ධ හමුදාධිපති ලුතිනන් ජෙනරාල් ශවේන්ද්‍ර සිල්වා, ජ්‍යෙෂ්ඨ හමුදා නිලධාරීන් සහ ප්‍රදේශවාසීන් සහභාගී විය"
    },
    {
        "content": "යාපනයේ වේලනි ප්‍රාදේශීය ලේකම් කොට්ඨාශයේ ගුරුවරුන් සඳහා මත්ද්‍රව්‍ය නිවාරණ දැනුවත් කිරීමේ වැඩසටහනක් ශ්‍රී ලංකා නාවික හමුදාව විසින් පවත්වන ලදී. අතිගරු ජනාධිපති මෛත්‍රීපාල සිරිසේන මැතිතුමන්ගේ “රට වෙනුවෙන් එකට සිටිමු” සංකල්පයට අනුව මෙම වැඩසටහන වේලනි සරස්වති විද්‍යාලයේදි පසුගිය සිකුරාදා   දින පැවැත්වූ බව නාවික හමුදා නිල වෙබ් අඩවිය පවසයි. මෙම දැනුවත් කිරීමේ වැඩසටහන් යාපනය දිස්ත්‍රික්කයේ ප්‍රාදේශිය ලේකම් කොට්ඨාශයන් ආවරණය වන පරිදි අගෝස්තු 23 වන දින සිට අගෝස්තු 30 දින දක්වා සිදු කෙරේ.නාවික හමුදාපති වයිස් අද්මිරාල් පියල් ද සිල්වාගේ මඟ පෙන්වීම මත පවත්වනු ලබන මෙම වැඩසටහනේ අරමුණ මත්ද්‍රව්‍ය වලින් තොර රටක් නිර්මාණය කිරීම සඳහා තරුණ පරම්පරාවට මත්ද්‍රව්‍ය වලින් සිදුවන හානිකර බලපෑම් පිළිබඳව දැනුවත් කිරීමයි"
    },
    {
        "content": "වරාය පාලන අංශය විසින් කරන ලද ඉල්ලීමකට ප්‍රතිචාර දක්වමින් ශ්‍රී ලංකා නාවික හමුදාව විසින් ඊයේ පෙරවරුවේ   ඉන්ධන ප්‍රවාහන නෞකාවක අනතුරට ලක්වු නාවිකයෙකු ගොඩබිමට ගෙන ඒම සඳහා සිය වේග ප්‍රහාරක යාත්‍රාවක්   පිටත් කර යවා ඇත. නාවික හමුදා මාධ්‍යට අනුව නෞකාවේ සේවය කරමින් සිටියදී මෙම නැවියා අනතුරකට ලක්වීම නිසා තුවාල සිදු වී ඇත. කොළඹ ප්‍රදීපාගාරයේ සිට නාවික සැතපුම් 12.5 ක් පමණ දුරක තිබූ ඉන්ධන ප්‍රවාහන නෞකාව වෙත ළගාවූ නාවික හමුදා වේග ප්‍රහාරක යාත්‍රාව තුවාල ලැබූ පුද්ගලයා නිරුපද්‍රිතව කොළඹ වරාය වෙත රැගෙන ඒමෙන් පසුව ප්‍රතිකාර සඳහා කොළඹ ජාතික රෝහලට යවා ඇත."
    },
    {
        "content": "අද (අගෝස්තු 28) දින උදෑසන කාලගුණ විද්‍යා දෙපාර්තමේන්තුව විසින් නිකුත් කරන ලද කාලගුණ වාර්තාවන්ට අනුව පවතින අයහපත් කාලගුණික තත්ත්වය ඉදිරි දින කිහිපය තුළද පවතිනු ඇතැයි අපේක්ෂා කෙරේ. දිවයිනේ නිරිතදිග කොටසේ පවතින වර්ෂා සහිත තත්ත්වය ඉදිරි දින කිහිපය තුළ යම් දුරකට ඉහළ යනු ඇතැයි අපේක්ෂා කෙරේ. බටහිර, මධ්‍යම, සබරගමුව, දකුණු හා වයඹ පළාත්වල ඇතැම් විට වැසි හෝ ගිගුරුම් සහිත වැසි ඇති වන අතර අනුරාධපුර දිස්ත්‍රික්කයේ සමහර ස්ථානවලට මද වැසි ඇතිවිය හැකිය. හම්බන්තොට සිට පොතුවිල් හරහා කල්මුණේ දක්වාත්, පුත්තලම් සිට ත්‍රිකුණාමලය දක්වා මන්නාරම සහ කන්කසන්තුරය දක්වාත් විහිදෙන මුහුදු ප්‍රදේශ විටින් විට රළු විය හැකි අතර විටින් විට සුළගේ වේගය පැ. කිලෝමීටර 55 – 60 දක්වා වැඩි විය හැක. ගිගුරුම් සහිත වැසි ඇති වන විට එම ප්‍රදේශවල තාවකාලිකව තද සුළං (පැ. කිලෝමීටර 70 -80 දක්වා ) ඇති විය හැකි අතර ගිගුරුම් සහිත වැසි සහිත අවස්ථාවන්හිදී ඉතා රළු මුහුදක් අපේක්ෂා කළ හැකිය. නාවික හා ධීවර ප්‍රජාව මේ පිලිබදව ඉතා අවධානයෙන් කටයුතු කරන ලෙස ඉල්ලා සිටිනවා. මේ අතර, අගෝස්තු 27 වන දින සිට සැප්තැම්බර් 07 දක්වා සූර්යයා කෙලින්ම ශ්‍රී ලංකාවට ආසන්න අක්ෂාංශ වලට සෘජුවම ඉහලින් පවතී. අද (අගෝස්තු 28) දින (දහවල් 12.12 ) නච්චිකුඩා, මුරිකන්ඩි, අලන්කුලම් සහ පිරප්පුවෙද්දුවාන් යන ප්‍රදේශවලට ඉතා ආසන්නව හිරු මුදුන්ව පවතින බව කාලගුණ විද්‍යා දෙපාර්තමේන්තුව වැඩි දුරටත් සදහන් කරයි."
    },
    {
        "content": "ශ්‍රී ලංකා යුද්ධ හමුදාවේ ගජබා රෙජිමේන්තුව විසින් සංවිධානය කරන ලද “ගජබා සුපර්ක්‍රොස් - 2019”, මෝටර් රථ ධාවන තරගාවලිය අද (සැප්තැම්බර් 01) අනුරාධපුර පිහිටි සාලියපුර ගජබා රෙජිමේන්තු මෝටර් රථ ධාවන පථයේ දී ආරම්භ විය. ශ්‍රී ලංකා මෝටර් රථ ධාවකයන්ගේ ක්‍රීඩා සංගමයේ (SLADA) සහයෝගයෙන් පැවැත්වෙන මෙම මෝටර් රථ ධාවන තරගාවලිය මෙරට තුල පැවැත්වෙන ප්‍රධාන මෝටර් රථ ධාවන තරගවලින් එකකි. යුද හමුදාධිපති ලුතිනන් ජෙනරාල් ශවේන්ද්‍ර සිල්වා මහතා අද පෙරවරුවේ ගජබා රෙජිමේන්තු මෝටර් රථ ධාවන පථයේ දී පළමු තරඟය ආරම්භ කරමින් මෝටර් රථ ධාවන තරගාවලියේ ආරම්භය සනිටුහන් කරන ලදී. මෙවර ධාවන තරගාවලියේ ඉසව් 24 ක් සඳහා මෝටර් රථ සහ යතුරුපැදි ධාවකයින් 200 කට අධික සංඛ්‍යාවක් සහභාගී වේ."
    },
    {
        "content": "ප්‍රවීණ දේශීය කලාකරුවන් රැසක් සහභාගී වන ‘උදාරයි ඔබ’ සංගීත ප්‍රසංගය මේ මස 14 වන දින සවස 06.30 ට නෙලුම් පොකුණ රගහලේදී පැවැත්වීමට කටයුතු සුදානම් කර ඇත. ආරක්ෂක අමාත්‍යාංශ සේවා වනිතා ඒකකය (SVU) විසින් ත්‍රිවිධ හමුදා, පොලිස් සහ සිවිල් ආරක්ෂක දෙපාර්තමේන්තු නිලධාරීන් සහ ඔවුන්ගේ පවුල්වල සාමාජිකයින් වෙනුවෙන් වෘත්තීය පුහුණු මධ්‍යස්ථානයක් (VTC) පිහිටුවීම සඳහා අරමුදල් රැස් කිරීම අරමුණු කර ගෙන මෙම වැඩසටහන සංවිධානය කර ඇත. රණවිරුවන් සහ ඔවුන්ගේ පවුල්වල ජීවන තත්ත්වය ඉහළ නංවාලීම සඳහා විශේෂ උනන්දුවක් හා කැපවීමක් දක්වන ආරක්‍ෂක අමාත්‍යංශයේ සේවා වනිතා ඒකකයේ සභාපතිනිය වන සෝනියා කොට්ටෙගොඩ මහත්මියගේ සංකල්පයක් මත මෙම ව්‍යාපෘතිය ක්‍රියාත්මක කෙරේ. යෝජිත වෘත්තීය පුහුණු මධ්‍යස්ථානය මගින් ආගන්තුක සත්කාර කළමනාකරණය,භාෂා සහ තොරතුරු තාක්‍ෂණය පිළිබඳ වෘත්තීය පුහුණුව ලබා දෙනු ඇත. අනුග්‍රාහක ආයතන ගණනාවක් මෙම වැඩසටහනට සහයෝගය ලබා දීම සදහා ස්වේච්ඡාවෙන් ඉදිරිපත් වී ඇත. ටිකට්පත් වෙන්කරවාගැනීම සදහා   වෙබ් අඩවිය වෙත පිවිසෙන්න."
    },
    {
        "content": "කතෝලික බැතිමතුන්ගේ විශාල පිරිසකගේ සහභාගීත්වයෙන් මාතර පිහිටි ස්වාමි දුවගේ ජාතික සිද්ධස්ථානයේ වාර්ෂික මංගල්‍යය සැප්තැම්බර් 06 දින සිට 08 දින දක්වා පැවැත්විණි. මෙම කතෝලික ආගමික උත්සවය සාර්ථකව පැවැත්වීම සඳහා ශ්‍රී ලංකා නාවික හමුදාවේ දායකත්වය ලබා දුන් බව නාවික හමුදා නිල වෙබ් අඩවිය පවසයි. අප ස්වාමි දුවගේ ප්‍රතිමාව පෙරහැරේ රැගෙනයාමට නාවික හමුදා භටයින් ද සහාය ලබා දී ඇති අතර මෙම අවස්ථාවට දේශීය හා විදේශීය කතෝලික බැතිමතුන් විශාල පිරිසක් සහභාගී විය. මෙම ආගමික උත්සවය පැවැත්වීම සඳහා නාවික හමුදාවෙන් ලද සහාය ගාල්ල රදගරු අති උතුම් රේමන් වික්‍රමසිංහ පියතුමන් තුමා ඇතුළු බැතිමතුන්ගේ පැසසුමට ලක්විය."
    },
    {
        "content": "කිලිනොච්චි ආරක්‍ෂක සේනා මුලස්ථානය යටතේ සිටින භටපිරිස් විසින් ‘හඳබිම අධිකාරිය’ සමඟ සම්බන්ධීකරණයෙන් සැප්තැම්බර් මස 09 වන දින පැවති උත්සවයකදී සිවිල් වැසියන් 300 දෙනෙකු වෙත අඹ,කොස්,කජු ඇතුළු පැල 2000 කට අධික ප්‍රමාණයක් බෙදා දෙනු ලැබීය. එදිනම පූනරින් අරසපුරකුලම් හි පැවති තවත් උත්සවයකදී සිවිල් වැසියන් 120 දෙනෙකුට එවැනි ආර්ථික වටිනාකමක් ඇති පැල බෙදාදෙන ලදී. පරිසරය ආරක්ෂා කිරීම සඳහා ජනතාව දිරිගැන්වීමේ අරමුණින් අඹ පැල  200 ක්, කජු පැල 910 සහ කොස් පැළ 1150 ක් ඇතුළත් වටිනා පැළෑටි දේශීය ජනතාව අතර බෙදා හැරීම සදහා  ‘හඳබිම අධිකාරිය’ විසින් ලබා දී ඇත. මෙමගින් අනාගතයේදී පළතුරු සහ ආහාර අවශ්‍යතාවයද සපයමින් ආර්ථික ප්‍රතිලාභද ලබාදෙනු ඇත. මේ අතර, මුලතිව් ප්‍රදේශයේ භට පිරිස් විසින් එම ප්‍රදේශයේ පවුල් 250ක් අතර පොල් පැල 500 ක් ද බෙදා දී ඇත."
    },
    {
        "content": "කොළඹ ශ‍්‍රී ලංකා ගුවන් හමුදා කඳවුර මගින් අඛන්ඩව දෙවන වතාවට සංවිධානය කරන ලද කලම්බු ප‍්‍රිමියර් ලීග් - 2019 (සීපීඑල් ටී-10) ක‍්‍රිකට් තරඟාවළිය 2019 අගෝස්තු මස 20 වන දින සිට 2019 සැප්තැම්බනර් මස 10 වන දින දක්වා කොලඹ ගුවන් හමුදා කඳවුරු රයිෆල් ග‍්‍රීන් ක‍්‍රීඩාංගනයේදී පැවැත්විණි. කණ්ඩායම් 40 ක් තරඟ වැදුණු මෙවර තරඟාවළියේ අර්ධ අවසන් තරඟ 2019 සැප්තැම්බර් මස 09 වන දින පැවැත්විණි. එහිදී හතරවන ආරක්‍ෂක කොට්ඨාශය නියෝජනය කරමින් තරඟ වැදුණු 'ලයන් හාට්' කණ්ඩායම විසින් ප‍්‍රභූ ආරක්‍සක පක්‍ෂාංගය නියෝජනය කරමින් තරඟ වැදුණු 'බ්ලැක් ඊගල්ස්' කණ්ඩායම පරදවමින් පළමුවන අර්ධ අවසාන තරඟ ජයග‍්‍රහනය කරමින් අවසන් තරඟය සඳහා සුදුසුකම් ලැබීය. දෙවන අර්ධ අවසන් තරඟයේදී ගුවන් හමුදා මූලස්ථානයේ රෙජිමේන්තු විශේෂ බලකා කණ්ඩායම නියෝජනය කල 'ආර්එස්එෆ් චැලෙන්ජර්ස්' කණ්ඩායම විසින් ඉලෙක්ට්‍රොනික අංශය නියෝජනය කළ 'ආර්ඔ්සීටී ස්පය්ඩර්ස්' කණ්ඩායම පරදවා අවසන් මහා තරඟයට සුදුසුකම් ලැබීය. ෂීපීඑ8 ඨී-10 2019 තරඟාවළියේ අවසන් මහා තරඟය ගුවන් හමුදාධිපති එයාර් මාර්ෂල් සුමංගල ඩයස් මහතාගේ ප‍්‍රධානත්වයෙන් 2019 සැප්තැම්බර් මස 10 වන දින විදුලි ආලෝක ධාරා මධ්‍යයේ කොළඹ ගුවන් හමුදා කඳවුරු රයිෆල් ග‍්‍රීන් ක‍්‍රීඩාංගනයේදී පැවැත්විණි. ගුවන් හමුදා අධ්‍යක්‍ෂක මණ්ඩලය, නිළධාරීන් සහ සෙසු නිළයන් විශාල පිරිසක් අවසන් මහා තරඟය නැරඹීම සඳහා රයිෆල් ග‍්‍රීන් ක‍්‍රීඩාංගනය වෙත ඒකරාශී වී සිටියහ. අවසන් මහා තරඟයේ කාසියේ වාසිය දිනාගත් ආර්එස්එෆ් චැලෙන්ජර්ස් පළමුව පන්දුවට පහරදීමේ අවස්ථාව ලයන් හාට්ස් කණ්ඩායම හට පිරිනැමූ අතර එහිදී ඔවුන් ලකුණු 119 කට සීමා කිරීමට ආර්එස්එෆ් චැලෙන්ජර්ස් කණ්ඩායමමේ පන්දු යවන්නන්් සමත් වූහ. ලයන් හාට්ස් කණ්ඩායමේ නායක ගුවන් භට දේශප‍්‍රිය විසින් කණ්ඩායම වෙනුවෙන් ලබා ගත් ඉහළම ලකුණු සංඛ්‍යාව වාර්තා කරමින් ලකුණු 56 ක් ලබාගත්තේය. ලකුණු 120 ක ඉලක්කයක් හඹා ගිය ආර්එස්එෆ් චැලෙන්ජර්ස් කණ්ඩායම තරඟයේ අවසන් පන්දුවට ලබා ගත් දැවැන්ත හයේ පහරකින් තරඟාවළියේ ශූරතාවය තමන් සතු කර ගැනීමට සමත් වූහ. හයේ පහර තුනක් සහ හතරේ පහරක් සමගින් ලකුණු 29 ක් ලබාගත් නායක ගුවන් භට එදිරිසිංහ ආර්එස්එෆ් කණ්ඩායමේ වැඩිම ලකුණු ලාභියා විය. සමස්ථ තරඟාවළීයේම තම කණ්ඩායම වෙනුවෙන් දක්වන ලත අති විශීෂ්ට දායකත්වය හේතුවෙනන් ආර්එස්එෆ් චැලෙන්ජර්ස් කණ්ඩායමේ නායක ගුවන් භට ලක්රුවන් තරඟාවළියේ වීරයා ලෙස සම්මාන දිනා ගන්නා ලදී. ලකුණු පුවරුව ලයන් හාට්ස් පන්දු වාර 10 අවසානයේදී කඩුලු 4 ක් දැවී ලකුණු 119 නායක ගුවන් භට දේශප‍්‍රිය 56   නායක ගුවන් භට සමරජීව 51   නායක ගුවන් භට ලක්රුවන් පන්දුවාර 2 ලකූනු 18 කට කඩුලු 02   ආර්එස්එෆ් චැලෙන්ජර්ස් පන්දු වාර 10 අවසානයේදී කඩුළු 5 ක් දැවී ලකූණු 124 නායක ගුවන් භට එදිරිසිංහ 29   නායක ගුවන් භට ලක්රුවන් 26   කෝප‍්‍රල් කුමාර පන්දු වාර 02 ලකුණු 18 කට කඩුළු 02   තරඟාවීළයේ වීරයා නායක ගුව්න භට ලක්රුවන් අනුග්‍රහය :ගුවන් හමුදා මාධ්‍ය ඒකකය"
    },
    {
        "content": "ශ්‍රී ලංකාවට අයත් අනන්‍ය ආර්ථික කලාප සීමාවේ (EEZ) මුර සංචාරයේ යෙදි සිටි නාවික හමුදා නෞකාවකට මාලදිවයිනට අයත් මුහුදු සීමාව තුළ ධීවර කර්මාන්තයේ යෙදී සිටි ධනුජි, සුභ පැතුම් 4, ලක්ප්‍රිය දේහි සහ නලින් 10 යන ශ්‍රී ලංකා බහුදින ධීවර යාත්‍රාවන් 4 ක් නිරීක්ෂණය වී ඇත. නාවික හමුදාව විසින් ධිවරයින් 27 ක් දෙනෙකු සමගින් එම ධීවර යාත්‍රා අත්අඩංගුවට ගෙන ඊයේ (සැප්තැම්බර් 16) වැඩිදුර පරීක්ෂණ සඳහා කොළඹ සහ ගාල්ල වරායන් වෙත රැගෙන එන ලදී. යාත්‍රාවන් තුල සිදුකල වැඩිදුර පරික්ෂා කිරීමේදී එක් යාත්‍රාවක් තුල තිබී අයිස් නැමැති මත්ද්‍රව්‍ය සුළු ප්‍රමාණයක් සහ වෙනත් යාත්‍රාවක් තුල තිබී මෝර වරල් තොගයක් සොයා ගැනීමට සමත් වී ඇත.   මේ වන විට මෙම යාත්‍රාවන් මත්ද්‍රව්‍ය ජාවාරම් කටයුතු සිදුකිරීම පිලිබදව සම්බන්ධතාවයන් තිබේදැයි සොයා බැලිම සඳහා විමර්ශනය කරනු ලබන අතර යාත්‍රාවල තිබෙන මත්ස්‍ය තොගයන් සම්බන්ධව අවශ්‍ය ක්‍රියාමාර්ග ධීවර දෙපාර්තමේන්තුව විසින් ගනු ලැබීමට නියමිතය."
    },
    {
        "content": "ඉන්ධන නෞකාවක  සිටි තුවාල ලැබු නාවිකයෙකු බ්‍රහස්පතින්දා (සැප්තැම්බර් 20) නාවික හමුදා  වේග ප්‍රහාරක යාත්‍රාවක් මගින් ගොඩබිමට රැගෙන එන ලදී. කොළඹ වරායේ ජාත්‍යන්තර නෞකා හා වරාය පහසුකම් ආරක්ෂාව පිළිබඳ ඒකකය (ISPS) මඟින් සිදු කරන ලද දැනුම්දීමක් මත රෝගියා රැගෙන ඒම සඳහා වේග ප්‍රහාරක යාත්‍රාවක් පිටත් කර යවා ඇත. කොළඹ ප්‍රදීපාගාරයේ සිට නාවික සැතපුම් 12 ක් පමණ දුරක සිටි තුවාලකරු වත ලගා වූ නාවික හමුදා යාත්‍රාව තුවාලකරු රැගෙන නැවත කොළඹ වරාය පැමිණ වැඩිදුර ප්‍රථිකාර සඳහා කොළඹ ජාතික රෝහල වෙත ඇතුළත් කර ඇත."
    },
    {
        "content": "කොළඹ රාජකීය විද්‍යාල භූමියේ නැවත ස්ථානගත කරන ලද රණවිරු අනුස්මරණ ස්මාරකය අද (සැප්තැම්බර් 23) විවෘත කිරීමේ උත්සවය සඳහා ආරක්ෂක මාණ්ඩලික ප්‍රධානී අද්මිරාල් රවීන්ද්‍ර විජේගුණරත්න මහතා සහභාගී විය. මෙම නැවත ස්ථානගත කරන ලද ස්මාරකය ඉදිකිරීම සඳහා මුල්‍ය අනුග්‍රහය පැරණි රාජකීය ශිෂ්‍යභට තූර්ය වාදක සංගමයේ ආරම්භක සභාපති චන්දිමාල් ප්‍රනාන්දු මහතා සහ අනුග්‍රාහකයින් විසින් දක්වා ඇත. ප්‍රතිසංස්කරණය කරන ලද ශිෂ්‍යභට සරඹ භුමිය  විවෘත කිරීම සහ ශිෂ්‍යභට තූර්ය වාදක කණ්ඩායම වෙත නිල බ්ලේසර් ලබාදීම ද මෙහිදී සිදුවිය. මෙම අවස්ථාවට පාසල් බලධාරීන්, ත්‍රිවිධ හමුදා නිලධාරීන්, ආදී සිසුන් සහ පාසලේ අභිවෘද්ධිය සදහා කැපවී ක්‍රියා කරන විශාල පිරිසක් සහභාගී වූහ."
    },
    {
        "content": "ඉන්දු-ලංකා ඒකාබද්ධ නාවික පුහුණු අභ්‍යාසය 2019 සඳහා සහභාගී වීම සඳහා මෙරටින් පිටත්ව ගිය ශ්‍රී ලංකා නාවික නෞකාවන් පසුගිය සති අන්තයේ දී නැවත මෙරටට පැමිණියහ. ශ්‍රී ලංකා නාවික නෞකා ‘සිඳුරළ’ සහ ‘සුරනිමිල’ යන නෞකාවන් එම පුහුණු අභ්‍යාසය සඳහා සහභාගී වීම සඳහා පසුගිය සැප්තැම්බර් 05 වන දින මෙරටින් පිටත් විය. ‘සිඳුරළ’ නෞකාව සෙනසුරාදා (සැප්තැම්බර් 14) දින ත්‍රිකුණාමලය නාවික තඨාකාංගනය වෙතත් ‘සුරනිමිල’නෞකාව ඉරිදා (සැප්තැම්බර් 15) දින කොළඹ වරාය වෙතත් ළගා විය. නෞකා ද්විත්වයම නාවික හමුදාව විසින් නාවික සම්ප්‍රදායානුකූලව පිළිගන්නා ලදී. පුහුණු අභ්‍යාසය ඉන්දියාවේ විශාකාපට්නම් හිදී සැප්තැම්බර් 07 දින සිට 12 දින දක්වා පවත්වන ලදී. අභ්‍යාසය සඳහා ඉන්දියානු නාවික නෞකාවන වන ‘කුක්රි’ සහ ‘සුමේධා’ යන නෞකාවන්ද ශ්‍රී ලංකා නෞකාවන් සමග එක් වීය. මෙම පුහුණු අභ්‍යාසය වෙරළ හා මුහුදු ක්‍රියාකාරකම් වලින් සමන්විත වූ අතර නාවික කටයුතු, යාත්‍රා කිරීම, සන්නිවේදනය, මුහුදේදී භාණ්ඩ හුවමාරු කිරීම සහ හෙලිකොප්ටර් ගොඩබෑම වැනි ක්‍රියාකාරකම් සිදු  කරන ලදී."
    },
    {
        "content": "පසුගිය දින කිහිපය තුළ ඇති වූ අයහපත් කාලගුණ තත්වය හේතුවෙන් දිවයිනේ ප්‍රදේශ විශාල ප්‍රමාණයක ගංවතුර හා නායයෑම් වාර්තා විය. මෙමගින් පීඩාවට පත් සිවිල් ජනතාවට සහන සැලසීම සඳහා ත්‍රිවිධ හමුදා බේරා ගැනීමේ සහ සහන කණ්ඩායම් සාමාජිකයින් ඉදිරිපත් වී සිටී. අධික වර්ෂාපතනය හේතුවෙන් ගංගා කිහිපයක ජල මට්ටම ඉහළ යාම නිසා පහත් බිම් ප්‍රදේශ ජලයෙන් යට වී ඇත. සමහර ප්‍රදේශවල ගංවතුර තත්වය නිසා පාලම් ආශ්‍රිතව සුන්බුන් සිර වීම හේතුවෙන් ජලය බැසයාම සීමා වී ඇත. වර්ෂා තත්වය අඩු වෙමින් පැවතියද ජලය බැසයාම මන්දගාමීව සිදුවීම ගංවතුර තත්ත්වය තවදුරටත් පැවතීමට හේතු වී ඇත. ගංවතුර සුන්බුන් නිසා අවහිරව තිබු ගාල්ල වක්වැල්ල පාලම ශ්‍රී ලංකා නාවික හමුදාව විසින් ඉකුත් බ්‍රහස්පතින්දා (සැප්තැම්බර් 26) පිරිසිදු කරන ලදි. මෙම සුන්බුන් නිසා ගංගා ජලය බැසයාම සීමාවී තිබු අතර එමඟින් ඒ අවට ප්‍රදේශයට ගංවතුර තත්වයක් ඇතිවීමේ අවධානමක් පැවතුනි. නාවික හමුදා කිමිදුම් සහ මැරීන් අංශයට අනුයුක්ත කණ්ඩායම් දෙකක් මගින් සිරවී තිබූ අපද්‍රව්‍ය ඉවත් කර ජලය නිදහස්ව ගලායාමට අවශ්‍ය අවකාශය සලසන ලදී. මේ අතර, ශ්‍රී ලංකා වෙරළාරක්‍ෂක බලකාය මාතර දිස්ත්‍රික්කයේ මාලිම්බඩ, තිහගොඩ, කනන්කේ සහ වැලිපිටිය යන ප්‍රදේශ වල ගලවා ගැනීමේ සහ සහන මෙහෙයුම් සිදුකරනු ඇත."
    },
    {
        "content": "අයහපත් කාලගුණයෙන් පසු රට පුරා ඇතිව තිබෙන ගංවතුර තත්ත්වයට ප්‍රතිචාර දක්වමින් නාවික හමුදා ක්ෂණික ප්‍රතිචාර දැක්වීමේ, මුදවා ගැනීමේ සහ සහන සැළසීමේ ඒකකය (4RU) සහ නාවික හමුදා කිමිදුම් අංශයේ සහන සැළසීමේ කණ්ඩායම් ගාල්ල දිස්ත්‍රික්කයේ තවලම, බද්දේගම, උඩුගම, පෝද්දල, ඉමදුව, නාගොඩ යන ප්‍රදේශවල සහ කළුතර දිස්ත්‍රික්කයේ බුලත්සිංහල, වලල්ලාවිට යන ප්‍රදේශවල මෙන්ම මාතර දිස්ත්‍රික්කයේ අකුරුස්ස ඇතුළු ප්‍රදේශ රැසක මේවන විට ස්ථානගත කර ඇත. මේ වන විට අනපේක්‍ෂිත ගංවතුර තත්වය හේතුවෙන් අවතැන්ව සිටි පුද්ගලයින් 18 දෙනෙකු ඇතුළු පුද්ගලයන් 417 දෙනෙකු නාවික හමුදාව විසින් ආරක්‍ෂිත ස්ථානයන් වෙත රැගෙන යාමට ද කටයුතු කර ඇත. හදිසි තත්වයකදී කෙටි දැනුම්දීමකින් සහන සේවා සදහා යෙදවීමට සියළුම නාවික විධානයන්හි හදිසි අවස්ථා කණ්ඩායම් සුදානමින් සිටියි."
    },
    {
        "content": "උතුරු නැගෙනහිර පළාත්වල අලුතින් බඳවා ගන්නා ලද උපාධිධාරී ගුරුවරුන් සඳහා ‘නායකත්වය, ධනාත්මක ප්‍රවේශයන් හා ආකල්ප’ පිළිබඳ දින පහක පුහුණු වැඩසටහන් මාලාවක් ශ්‍රී ලංකා යුද්ධ හමුදාව විසින් මෑතකදී පවත්වන ලදී. ශ්‍රී ලංකා යුද්ධ හමුදා නිල වෙබ් අඩවියට අනුව සැප්තැම්බර් 20 දින සිට 26 දින දක්වා උපාධිධාරී ගුරුවරුන් 1139 දෙනෙකු සඳහා මෙම නේවාසික වැඩසටහන් යුද්ධ හමුදා පුහුණු මධ්‍යස්ථාන 5 කදී පවත්වා ඇත. උතුරු නැගෙනහිර පළාත් අධ්‍යාපන දෙපාර්තමේන්තුව වෙතින් සිදුකරන ලද ඉල්ලීමකට ප්‍රතිචාර දක්වමින් මෙලෙස මෙම පුහුණු වැඩසටහන් පවත්වන ලදි. පුහුණු වැඩසටහන් තුළින් උතුරු නැගෙනහිර පළාත්වල දිස්ත්‍රික් පදනම් කරගනිමින් බඳවා ගත් මෙම ගුරුවරුන් ‘නායකත්ව ගුණාංග වැඩිදියුණු කිරීම’, ‘සමාජ විනය’, ‘නිපුණතා සංවර්ධනය’, ‘අභියෝගයන්ට මුහුණදීම සඳහා මානසික සංවර්ධනය’ සහ ‘ශාරීරික යෝග්‍යතාව’ යනාදිය ඇතුලත් පුහුණුවක් ලබා ඇත. මින්නේරිය පාබල පුහුණු මධ්‍යස්ථානය (120), කාලතුවක්කු පුහුණු පාසල (215), ශ්‍රී ලංකා සිංහ රෙජිමේන්තු මධ්‍යස්ථානය (410), ගජබා රෙජිමේන්තු මධ්‍යස්ථානය (259) සහ කලත්තෑව සන්නාහ සන්නද්ධ බලකා පුහුණු මධ්‍යස්ථානය (135) යන ස්ථානයන්හිදී මෙම පුහුණු වැඩසටහන් පවත්වා ඇත."
    },
    {
        "content": "ජාතික සමුද්‍ර සම්පත් සුරැකීමේ සතිය වෙනුවෙන් ශ්‍රී ලංකා නාවික හමුදාව විසින් අඟහරුවාදා (සැප්තැම්බර් 17) දින ගාලු මුවදොර වෙරළ පිරිසිඳු කිරීමේ වැඩසටහනක් සිදුකරන ලදී. ජාතික සමුද්‍ර සම්පත් සුරැකීමේ සතිය සැප්තැම්බර් 15 වන දින සිට 22 දින දක්වා ප්‍රකාශයට පත්කර ඇත. දෛනිකව විශාල පිරිසක් පැමිණෙන ගාලු මුවදොර දිවයිනේ ජනප්‍රිය පොදු ස්ථානයකි. එම නිසා කොළඹ නගරයේ ජනප්‍රිය හා ආකර්ෂණීය ගාලු මුවදොර ආශ්‍රිත වෙරළ තීරය පරිසර හිතකාමී ලෙස කසල හා ප්ලාස්ටික් ආදී අපද්‍රව්‍ය ඉවත් කිරීම සඳහා සංවිධානය කර තිබූ මෙම වැඩසටහන සඳහා නාවික හමුදා සාමාජිකයින් විශාල පිරිසක් සහභාගී වී සිටියහ. ජාතික සමුද්‍ර සම්පත් සුරැකීමේ සතිය තුළ දිවයින පුරා නාවික හමුදා විධානයන් කේන්ද්‍ර කර ගනිමින් මෙවැනි වැඩසටහන් පැවැත්වීමට කටයුතු කර ඇත."
    },
    {
        "content": "පසුගිය සතිය තුළ ඇතිවූ අයහපත් කාලගුණ තත්වය හේතුවෙන් ඇතිවන ලද ධාරානිපාත වර්ෂාවන් හේතුවෙන් බොහෝ ගංගාවල ජල මට්ටම ඉහළ යාම සහ පහත් බිම්වල තාවකාලිකව ගංවතුර තත්ත්වයන් දක්නට හැකිවිය. ගංවතුර බැස යාමේදී පාලම් හා බෝක්කු යට අපද්‍රව්‍ය සිරවීම නිසා ජලය පහසුවෙන් ගලා යාම වළක්වයි. මේ නිසා අවට පහත් බිම් ප්‍රදේශවලට ගංවතුර තර්ජනයන් ඇති විය හැකිය. එවැනි තර්ජනයන් වළක්වා ගැනීම සඳහා කඩිනමින් ක්‍රියාත්මක වූ ශ්‍රී ලංකා නාවික හමුදාව ඉරිදා (සැප්තැම්බර් 29) ගංවතුර නිසා අපද්‍රව්‍ය වලින් වැසී තිබූ ගාල්ල දොඩන්ගොඩ පාලම සහ වක්වැල්ල පාලම් පිරිසිදු කරන ලදී. වර්ෂාව හේතු කරගෙන ඇතිවූ ගංවතුර තත්වය නිසා විශාල අපද්‍රව්‍ය ප්‍රමාණයක් ගිං ගඟට එකතුවීමෙන් ගිං ගඟ හරහා වැටී ඇති සමහර පාලම් අවහිර වී ඇත. නාවික හමුදා කිමිදුම් සහ මැරීන් අංශයට අනුයුක්ත කණ්ඩායම් දෙකක් මගින් අපද්‍රව්‍ය ඉවත් කර ගංවතුර පහසුවෙන් ගලායාමට අවශ්‍ය ඉඩකඩ සලසාලීමට සමත් විය. මේ අතර, කාලගුණ දෙපාර්තමේන්තු නවතම කාළගුණ අනාවැකි අනුව අද (සැප්තැම්බර් 30) සවස දිවයිනේ බොහෝ ප්‍රදේශවල ගිගුරුම් සහිත වැසි ඇතිවිය හැකි අතර වයඹ සහ මධ්‍යම පළාත්වල හා අනුරාධපුර සහ හම්බන්තොට දිස්ත්‍රික්කහි සමහර ස්ථානවල මි.මී. 100 ට වඩා වැඩි තද වැසි ඇතිවිය හැක. අනෙකුත් ප්‍රදේශ වල මි.මී. 50 ට වඩා වැඩි තරමක් තද වැසි ඇතිවිය හැකිය."
    },
    {
        "content": "ශ්‍රී ලංකා යුද්ධ හමුදාව සිය 70 වන යුද්ධ හමුදා දිනය එලඹෙන ඔක්තෝම්බර් මස 10 වෙනි දින සමරනු ලබයි. 70 වන යුද්ධ හමුදා දිනය නිමිති කරගෙන ශ්‍රී ලංකා යුද්ධ හමුදාව විසින්  ආගමික උත්සව මාලාවක් පවත්වයි. යුද්ධ හමුදා මාධ්‍යට අනුව සෙනසුරාදා (සැප්තැම්බර් 28) මහනුවර ශ්‍රී දළඳා මාළිගාවේදී සිදු කරන ලද ආගමික උත්සවයේදී  ශ්‍රී දළඳා වහන්සේ වෙනුවෙන් ආගමික වතාවත් සිදු කර දානමය පිංකමක් සහ යුද්ධ හමුදා ධජයන්ට සෙත් පැතීම සිදු කරන ලදී. එදින මල්වත්ත පාර්ශ්වයේ අතිපූජ්‍ය තිබ්බොටුවාවේ ශ්‍රී සිද්ධාර්ථ සුමන්ගල මහානායක ස්වාමින් වහන්සේ සහ අස්ගිරි පාර්ශ්වයේ අතිපූජ්‍ය වරකාගොඩ ශ්‍රී ඥාණරත්න මහානායක ස්වාමින් වහන්සේ ප්‍රධාන කොටගත් මහා සංඝරත්නය 70 නමක් විෂයෙහිලා දානමය පිංකමද සිදු කරන ලදි. මෙම උත්සවය සදහා යුද්ධ හමුදාධිපති ලුතිනන් ජෙනරාල් ශවේන්ද්‍ර සිල්වා මහතා සහභාගී විය. යුද්ධ හමුදා ධජයන්ට සෙත් පැතීම දළඳා මාළිගාවේ උතුම් දළඳා වහන්සේ වැඩසිටිනා පත්තිරිප්පුව පරිශ්‍රයේදී සන්ධ්‍යාවේ සිදු කරන ලදී. යුද්ධ හමුදා මාණ්ඩලික ප්‍රධානී මේජර් ජෙනරාල් සත්‍යප්‍රිය ලියනගේ,ජ්‍යෙෂ්ඨ හමුදා නිලධාරීන් සහ සෙසු නිලයින් රැසක් මෙම ආගමික උත්සවය සඳහා සහභාගි විය."
    },
    {
        "content": "කිලිනොච්චි ප්‍රදේශයේ සිවිල් ජනතාවට විදෙස් සංස්කෘතික ප්‍රසංගයක අත්දැකීමක් භුක්ති විඳීමේ අවස්ථාව උදාකරවමින් කිලිනොච්චි ප්‍රදේශයේ ශ්‍රී ලංකා යුද්ධ හමුදා සාමාජිකයින් විසින් චීනයේ හුබේයි සාම්ප්‍රදායික සංගීත හා නර්තන ප්‍රසංගයක් පැවැත්වීම සදහා  අවශ්‍ය පහසුකම් සපයන ලදී. යුද්ධ හමුදා මාධ්‍යට අනුව ශ්‍රී ලංකාවේ චීන තානාපති කාර්යාලයේ සහ ශ්‍රී ලංකාවේ චීන සංස්කෘතික මධ්‍යස්ථානයේ අනුග්‍රහය මත පවත්වන ලද මෙම නර්තන ප්‍රසංගය නැරඹීම සදහා යුද්ධ හමුදා සාමාජිකයින් ඇතුළු සිවිල් වැසියන් 1000 කට අධික ප්‍රමාණයක් සහභාගි වූහ. මෙම සංස්කෘතික ප්‍රසංගය කිලිනොච්චි ‘නෙළුම් පියස’ ශ්‍රවණාගාරයේදී සිකුරාදා (සැප්තැම්බර් 27) දින පැවැත්විය. යුද්ධ හමුදාව සහ සිවිල් ජනතාව අතර සුහදතාවය සහ අවබෝධය තවදුරටත් ප්‍රවර්ධනය කිරීමේ අරමුණින් භට පිරිස් විසින් මෙම ප්‍රසංගය සංවිධානය කර තිබුණි. මෙම වර්ණවත් ප්‍රසංගය සදහා චීන හුබෙයි පළාතට විශේෂිත වූ චීන සංගීත සහ නර්තන අංගයන්,සටන් කලා, චිත්‍ර හා ඡායාරූප  ඇතුලත් විය. මෙම අවස්ථාව සදහා කිලිනොච්චි ආරක්‍ෂක සේනා ආඥාපති මේජර් ජෙනරාල් ජි.වී. රවිප්‍රිය, මුලතිව් දිස්ත්‍රික් ලේකම් ආර්. කේතීෂ්වරන් මහත්මිය  සහ ජ්‍යෙෂ්ඨ හමුදා නිලධාරීන් සහභාගී විය."
    },
    {
        "content": "වවුනියාව ප්‍රදේශයේ රාජකාරී කරනු ලබන ශ්‍රී ලංකා ගුවන් හමුදා භට පිරිස් විසින් ඔවුන්ගේ සමාජ සුභසාධන වැඩසටහන්හි තවත් ව්‍යාපෘතියක් ලෙස ප්‍රදේශයේ අඩු පහසුකම් සහිත දුෂ්කර පාසලකට ආධාර ලබා දී ඇත. ගුවන් හමුදා මාධ්‍යට අනුව  වවුනියාව ගුවන් හමුදා මුලික කදවුර මගින් පසුගිය සෙනසුරාදා (සැප්තැම්බර් 28) දින මහකොච්චකොඩිය ප්‍රථමික විද්‍යාලයේදී මෙම වැඩසටහන සිදුකර ඇත. පාසලේ ගොඩනැගිල්ලක් ප්‍රතිසංස්කරණය කිරීම සඳහා ගුවන් හමුදා භටයින් සහාය ලබා දුන් අතර මෙම ප්‍රාථමික පාසලේ අඩු පහසුකම් සහිත ළමුන් සඳහා පොත් 750 ක් පරිත්‍යාග කිරීමද සිදුවිය. මෙම අවස්ථාව සදහා වවුනියාව ගුවන් හමුදා මුලික කදවුරේ අණදෙන නිළධාරි එයාර් කොමදෝරු  එල් එච් සුමනවීර ඇතුළු නිලධාරීන් සහ සෙසුනිලයින් සහභාගී විය."
    },
    {
        "content": "ශ්‍රී ලංකා නාවික  හමුදාව ජාත්‍යන්තර මත්ද්‍රව්‍ය තොගයක් සොයා ගෙන ඇති බව අනාවරණය කරයි. එය රු. බිලියන 12.5 ක ඉහළ වටිනාකමක් ගනි. ශ්‍රී ලංකා නාවික හමුදාව   මාර්තු 28 වන දින ඉන්දියානු සාගරයේ ජාත්‍යන්තර මුහුදේ ධීවර යාත්‍රාවක ප්‍රවාහනය කරමින් තිබූ අයිස් (ICE) මත්ද්‍රව්‍ය කිලෝග්‍රෑම් 500 ක් ඇතුළු මත්ද්‍රව්‍ය ටොන් එකක් පමණ රාජසන්තක කළේය. මත්ද්‍රව්‍ය තොගය අත්පත් කර ගැනීම මගින් ශ්‍රී ලංකා නාවික හමුදාවේ ගැඹුරු මුහුදු මෙහෙයුම් වල මෑත කාලීන සාර්ථකත්වයන් ඉස්මතු වන්නේ චන්ද්‍රිකා ඡායාරූප සහ ජාත්‍යන්තර පාර්ශව ඇතුලු බහුපාර්ශව කරුවන්ගේ ලැබු සහයෝගිතාවය හේතුවෙනි. මේ අතර, මෙය නාවික හමුදාව විසින් අත්අඩංගුවට ගත් විශාලතම මත්ද්‍රව්‍ය තොගය වේ. අද (අප්‍රේල් 01) අත්අඩංගුවට ගත් මත්ද්‍රව්‍ය තොග ප‍්‍රදර්ශනය කළ දික්ඕවිට  ධීවර වරායේ පැවති මාධ්‍ය හමුවකදී නාවික හමුදාපති වයිස් අද්මිරාල් පියල් ද සිල්වා  මේ බව අනාවරණය කළේය. “ජාත්‍යන්තර ආයතනයක් විසින් සැක සහිත  නෞකාවක චන්ද්‍රිකා ඡායාරූපයක් ලබා දිම හෙතුවෙන්  නාවික හමුදාව මෙම විශේෂිත මෙහෙයුම සඳහා පූර්ව සූදානමකින් පසුවුවා . සැක කටයුතු නෞකාවේ පිහිටීම නිරන්තරයෙන් වෙනස්වන බැවින් නාවික හමුදා බුද්ධි අංශයේ සහාය ඇතිව නාවික මෙහෙයුම් අධ්‍යක්ෂ මණ්ඩලය මෙම සමස්ත මෙහෙයුම සැලසුම්  ගතකලා ”. ඔහු පැවසුවේය. පසුගිය දින කිහිපය තුළ නාවික හමුදාව විසින් ධීවර යාත්‍රා සහ බෝට්ටු 125 කට අධික සංඛ්‍යාවක් සෝදිසි කර ඇති බවත්  ශ්‍රී ලංකා නාවිකහමුදාවේ බොහෝ යාත්‍රා විශේෂිත නාවික මුර සංචාර කලාපවල යොදවා ඇති බවත්  වයිස් අද්මිරාල් ද සිල්වා  පැවසීය. සැකකටයුතු නෞකාව රටේ දකුණු වෙරළට නාවික සැතපුම් 463 ක් (කි.මී. 835) පමණ දුරින් සොයාගෙන ඇත. “ධීවර නෞකාවේ ලියාපදිංචිය ප්‍රකාශයට පත්කිරීමට අපොහොසත් වූ බැවින්, ධීවර යාත්‍රාව වෙත ළඟා වූයේ, විශේෂයෙන්ම මේ සඳහා මර්තු 28 දින යොදවන ලද ශ්‍රී ලංකා නාවික හමුදාවේ සයුර නම් වෙරළබඩ මුර සංචාරයේ යෙදෙන නෞකාවක් වන අතර පසුව සැකකටයුතු යාත්‍රාව ලුහුබැදිම  සඳහා සෝදිසි කණ්ඩායම් දෙකක් යොදවා තිබුණි. ධීවර යාත්‍රාවේ සිටි සැකකරුවන්ගෙන් ‘COVID-19’ සම්ප්‍රේෂණය වීම වළක්වා ගැනීම සඳහා ආරක්ෂිත ආම්පන්න පැළඳ   සෝදිසි මෙහෙයුම්  සිදු කිරිම සඳහා අපට අමතර ආරක්ෂක පියවර ගත යුතුව තිබුණි”.ඔහු පැවසීය. නාවික හමුදාපතිට  පවසන පරිදි, කාර්ය මණ්ඩලයේ සිටි නවදෙනාම    පාකිස්තාන ජාතිකයන් වන අතර ඔවුන් දැනට ශ්‍රී ලංකාවේ අත්අඩංගුවේ පසුවෙති. “මුළු රටම COVID-19 වසංගතයට එරෙහිව සටන් වදින අතර, මෙම දැවැන්ත මත්ද්‍රව්‍ය සොයාගැනීමෙන් පෙනී යන්නේ දිවයිනේ මත්ද්‍රව්‍ය සඳහා විශාල ඉල්ලුමක් පවතින බවයි. “ශ්‍රී ලංකාව තුළ කොරොනා  පැතිරීම පාලනය කිරීම සඳහා රජයට සහ සෞඛ්‍ය බලධාරීන්ට සහාය දැක්වීමට අප දරන උත්සාහය මධ්‍යයේ, රජයේ ‘මත්ද්‍රව්‍යවලට එරෙහි යුද්ධයට’ සහය දැක්වීම සඳහා නාවික හමුදාව අඛණ්ඩව වැදගත් කාර්යය භාරයක් ඉටු කරනු ඇත.” වයිස් අද්මිරාල් ද සිල්වා මහතා පැවසීය. ශ්‍රී ලංකා නාවික හමුදාව   මෑතදී සිදු කරන ලද සැලකිය යුතු අනාවරණ ගණන විස්තර කරමින් ඔහු කියා සිටියේ 2019 දී කේරළ ගංජා, හෙරොයින් සහ  අයිස්  ඇතුළු මත්ද්‍රව්‍ය කිලෝග්‍රෑම් 4,418 ක් ශ්‍රී ලංකා නාවික හමුදාව    විසින් අත්අඩංගුවට ගත් බවයි. “2020 පළමු කාර්තුවේදී ශ්‍රී ලංකා නාවික හමුදාව    විසින් කිලෝග්‍රෑම් 4,000 කට වඩා මත්ද්‍රව්‍ය රාජසන්තක කර තිබේ.” ඔහු පැවසුවේය ශ්‍රී ලංකා නාවික හමුදාව     සහ පොලිස් මත්ද්‍රව්‍ය කාර්යාංශය   ඒකාබද්ධ මෙහෙයුමක දී පෙබරවාරි මාසයේ දී ශ්‍රී ලංකා නාවික හමුදාව    විසින් හෙරොයින් කිලෝග්‍රෑම් 400 ක් සහ ‘අයිස් ’ නමින් හැඳින්වෙන  මත්ද්‍රව්‍ය කිලෝග්‍රෑම් 100 ක් තොගයක් රාජසන්තක කර තිබේ."
    },
    {
        "content": "යුද්ධය පැවති කාලයේ එල්ටීටීඊය සමඟ සිටියදී හමුදා සෙබළුන් ඝාතනය කිරීම සම්බන්ධයෙන් හිටපු නියෝජ්‍ය අමාත්‍ය විනියාගමූර්ති මුරලිදරන් නොහොත් කරුණා අම්මාන් විසින් කල ප්‍රකාශය පිළිබඳව අපරාධ විමර්ශන දෙපාර්තමේන්තුව විසින් පූර්ණ පරීක්ෂණයක් ආරම්භ කිරීමට නියමිතය. වැඩබලන පොලිස්පති චන්දන වික්‍රමරත්න කරුණාගේ ප්‍රකාශය පිළිබඳව වහාම පරීක්ෂණයක් ආරම්භ කරන ලෙස රහස් පොලිසියට උපදෙස් දී ඇති අතර, එම ප්‍රකාශයෙදි හිටපු නියෝජ්‍ය අමාත්‍යවරයා කියා සිටියේ එක් රාත්‍රියකදී අලිමංකඩ කඳවුරේදී හමුදා සෙබළුන් 2000 ත් 3000 ත් අතර සංඛ්‍යාවක් ඝාතනය කළ බවයි. නවිනින්වේලි හි පැවති රැස්වීමක් අමතමින් කරුණා, එල්ටීටීඊය සමඟ සිටියදී තමා අපරාධ කර ඇති බව කියා සිටියේය. “මම එල්ටීටීඊයේ සාමාජිකයෙකු ලෙස සිටියදී, එක් රාත්‍රියකදී අලිමංකඩ කඳවුරේදී ශ්‍රී ලංකා යුද හමුදා භටයන් 2000 ත් 3000 ත් අතර ප්‍රමාණයක් මරා දැමුවෙමි. මම කිලිනොච්චි වල ඊටත් වැඩිපුර මැරුවා. එය නිසැකවම ශ්‍රී ලංකාවේ කොරොනා වෛරසය විසින් බිලිගත් ජීවිත සංඛ්‍යාවට වඩා ඉහළ අගයක් ගනී”. ඔහු පවසා ඇත."
    },
    {
        "content": "පාස්කු ඉරිදා බෝම්බ ප්‍රහාරයෙන් දරුණු ලෙස හානි වූ කොච්චිකඩේ ශාන්ත අන්තෝනි දේවස්ථානය වෙත අද (ජුලි 01)  දින ගිය ආරක්ෂක ලේකම් මේජර් ජෙනරාල් (විශ්‍රාමික)  කමල් ගුණරත්න දේවස්ථානයේ ආරක්ෂාව තර කිරීම සඳහා කඩිනම් පියවර ගෙන තිබෙන බවත් කඩිනමින් ඉතිරි ප්‍රතිසංස්කරණ කටයුතු අවසන් කරන බවටත් සහතික විය. දේවස්ථානයේ පරිපාලක පියතුමන් වන කේ.ඒ. ජූඩ් රාජ් ප්‍රනාන්දු පියතුමා විසින් දේවස්ථානයට සහ අවට ප්‍රදේශයට පොලිස් ආරක්ෂාව ලබාදෙන මෙන් කරන ලද ඉල්ලීමකට අනුව මේජර් ජෙනරාල් ගුණරත්න විසින් බැතිමතුන්ගේ ආරක්ෂාව තහවුරු කිරීම සදහා අතිරේක පොලිස් කණ්ඩායමක් ජම්පටා පොලිස් මුරපොල වෙත යොදවන ලෙස වැඩ බලන පොලිස්පති චන්දන වික්‍රමරත්නට උපදෙස් දී ඇත. “කොළඹ අගරදගුරු මැල්කම් කාදිනල් රංජිත් හිමිපාණන් ඇතුළු අප සැම ශාන්ත අන්තෝනි දේවස්ථානයේ ආරක්ෂාව සහ සංවර්ධනය සඳහා ගෝඨාභය රාජපක්ෂ ජනාධිපතිතුමන්ගේ පුද්ගලික උනන්දුව හා කැපවීම පිළිබඳව එතුමාට ස්තූතිවන්ත වෙනවා.” ප්‍රනාන්දු පියතුමා පැවසීය. ප්‍රතිසංස්කරණ කටයුතු පිළිබඳව සොයා බැලූ ආරක්ෂක ලේකම්, අරමුදල් හේතුවෙන් නතර වී ඇති දේවස්ථානයේ ඉතිරි වැඩ කටයුතු ශ්‍රී ලංකා නාවික හමුදාවේ සහාය ඇතිව නිම කිරීමට සහයෝගය ලබාදෙන බවට ප්‍රනාන්දු පියතුමාට සහතික වී තිබේ.   පාස්කු ඉරිදා මරාගෙන මැරෙන බෝම්බ ප්‍රහාරයෙන් පසු දේවස්ථානය ප්‍රතිසංස්කරණය කිරීම සඳහා නාවික හමුදාපති සහ ඔහුගේ නිලධාරීන්ගේ කැපවීම හා දායකත්වය පිළිබඳව කතෝලික ප්‍රජාව කෘතඥ වන බව ප්‍රනාන්දු පියතුමා පැවසීය. බැතිමතුන් 50 කට වැඩි පිරිසකගේ ජීවිත බිලිගත් හා තවත් සිය ගණනකට තුවාල සිදුකළ පාස්කු ඉරිදා සංහාරය පිළිබඳව පියතුමන් විසින් ආරක්ෂක ලේකම්වරයා දැනුවත් කර  සිටියේය. ආරක්ෂක අමාත්‍යාංශයේ අතිරේක ලේකම් (ආරක්ෂක) පී.බී.එස්.සී. නෝනිස් හා නාවික හමුදා මාණ්ඩලික ප්‍රධානී රියර් අද්මිරාල් නිශාන්ත උලුගේතැන්න ආරක්ෂක ලේකම්වරයා සමග දේවස්ථානයේ  සංචාරයට එක් වුහ."
    },
    {
        "content": "රැඩිකල්කරනය වීම, ත්‍රස්තවාදය යලි ඉස්මතු වීම, බෙදුම්වාදය, ආගමික අන්තවාදය, සංවිධානාත්මක අපරාධ, මත්ද්‍රව්‍ය ජාවාරම හා වැඩ වර්ජන වැනි අභ්‍යන්තර කැළඹීම් ප්‍රධාන අභියෝගයන් වන අතර රජය, රටේ ජාතික අරක්ෂාව තහවුරු කිරීම සඳහා   හොඳ සුදානමක් හා අවධානයකින් පසුවන වන බව ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න පැවසුවේය. “මෑත අතීතයේ දී මෙවැනි රැඩිකල්කරනයන් මැඩපැවැත්වීමට ශ්‍රී ලංකාව සමත් විය. කෙසේ වෙතත් වර්තමාන ප්‍රවණතාවය අනුව, දේශපාලන-ආගමික රැඩිකල්කරනය තුලින් මෙහෙයවූ පාස්කු ඉරිදා ප්‍රහාරය රැඩිකල්කරනය පිලිබඳ සැලකිලිමත් වන සියලු අංශයන්ගේ අවධානයට  යොමු  විය යුතු” බව ප්‍රකාශ කල ඔහු පවත්නා අන්තර්ජාතික අන්තවාදය  නියත වශයෙන්ම  රට තුල පවතින  ආගමික අන්තවාදයට සෘජුවම බලපාන බව පැවසීය. ආරක්ෂක ලේකම්වරයා ප්‍රකාශ කලේ වසර 10 කට පසු, වෙහෙස මහන්සියෙන් උපයා ගත් සාමය විනාශ කිරීමේ සැලසුමකට ඇතැම් සමාජ විරෝධී හා ශ්‍රී ලංකා විරෝධී කොටස් ලගා වී ඇති බවත්, ජනවාර්ගික බෙදීම් අතර අවිශ්වාස හැඟීම් ඇති කරමින් අන්තර්ජාතික අන්තවාදය සහ ත්‍රස්තවාදය ජාත්‍යන්තර දේශසීමා වේගයෙන් තරණය කරමින් රට තුලට  පැමිණීමට ආසන්නව සිටින  බවයි. පසුගියදා  කොළඹ ශ්‍රී ලංකා පදනම් ආයතනයේ පැවති සමාජ මාධ්‍ය වෘත්තීය සංසදයේ වෘත්තිකයින් නියෝජනයක් අමතමින් මේජර් ජෙනරාල් ගුණරත්න මහතා කියා සිටියේ ත්‍රස්තවාදය යළිත් මතුවීම අනාගතයේ දී ඇතිවන  තර්ජනයක් නොවන නමුත් රජය එය වැලැක්වීමට කිරීමට පියවර ගනිමින් සිටින බවත්ය. රට තුළ සහ විදේශයන්හි සිටින එල්ටීටීඊ හිතවාදීන් ගැටලු නිර්මාණය කිරීමට උත්සාහ කළත්, ශ්‍රී ලංකාවේ ස්ථාවරත්වයට කිසිදු තර්ජනයක් ඇති කිරීමට නොහැකි වන අතර, සියලුම ජනවාර්ගික, ආගමික හා සංස්කෘතික ආයතනවලට එකලෙස ගරු කරන වර්තමාන ශ්‍රී ලංකා සන්දර්භය තුළ බෙදුම්වාදය සඳහා ගැටුම් අපේක්ෂා කළ නොහැකිය. මේජර් ජෙනරාල් ගුණරත්න ප්‍රකාශ කලේ, ජනවාර්ගික බෙදීම් අතර අවිශ්වාස හැඟීම්  ඇති කරමින් වෙහෙස මහන්සියෙන් උපයා ගත් සාමය විනාශ කිරීමට ඇතැම් සමාජ විරෝධී හා ශ්‍රී ලංකා විරෝධී කොටස් ආසන්න වී ඇති බවත්, පවත්නා අන්තර්ජාතික අන්තවාදය  නියත වශයෙන්ම  රට තුල පවතින  ආගමික අන්තවාදයට සෘජුවම බලපාන බවත් ය. ආගමික අන්තවාදය අද ලෝකයේ තවත් කරුණක් ලෙස සැලකිල්ලට ගනිමින් ඔහු ප්‍රකාශ කලේ, රැඩිකල් අන්තවාදයේ අන්තර්ජාතික ස්වරූපය සහ හැකියාව, ලොව ප්‍රධාන නගර වන නිව්යෝක්, පැරිස්, ලන්ඩන් හා නවසීලන්තය, ශ්‍රී ලංකාව වැනි රටවල් තුල Islamic State of Iraq and the Levant (ISIL) ත්‍රස්තවාදීන් විසින් ඇති කල  සිද්ධි මගින් පෙන්වන අතර එය කිසිදා නිම නොවන භයානක තත්වයකට හා අනාරක්ෂිත භාවයකට ලෝකය ඇද  දමා  ඇති බවයි. ආණ්ඩුව හා රටවැසියන් අතර ඇති සම්බන්ධතාව අඩපණ කිරීම උදෙසා සංවිධානාත්මක අපරාධ සෘජුව හා වක්‍රව සමාජයේ සියලු අංශවලට බලපාන්නේ කෙසේද යන්න අවධානයට ලක් කල ආරක්ෂක ලේකම්වරයා රටේ සියලුම ජාතික ආරක්ෂක ආයතනවල නිසි, කාලෝචිත හා ගැලපෙන  සේවා නියුක්තියක් ඇති කිරීම සඳහා කඩිනම් පියවර ගත යුතු බව පැවසීය. කම්කරුවන්ගේ වැඩ වර්ජන සහ සිවිල් නොසන්සුන්තාවයන් ආර්ථික පාඩුවලට  හේතු වන වෙනත් කාරණා ලෙස සඳහන්කල අතර එවැනි ක්‍රියා ඇතැම් උනන්දුවක් දක්වන පාර්ශ්වයන් විසින් දේශපාලනික වශයෙන් අභිප්‍රේරණය කළ යුතු න්‍යාය පත්‍ර නොවන බවද ඔහු පැවසීය. මත්ද්‍රව්‍ය භාවිතය පිළිබඳ පුළුල් ජාතික ප්‍රතිපත්තියක් නොමැතිකම රටේ නීතිය ක්‍රියාත්මක කිරීමට විශාල බාධාවක් වී ඇති බවත්, සිරකරුවන් පිටුපස සිටින මත්ද්‍රව්‍ය ජාවාරම්කරුවන් කෙරෙහිද අවධානය යොමු කළ යුතු බවත් මේජර් ජෙනරාල් ගුණරත්න මහතා පැවසීය. “කෙසේ වෙතත්, එවැනි ක්‍රියාකාරකම් සීමා කිරීමට පියවර ගෙන ඇති අතර  ඇතැම් ක්ෂේත්‍ර තදින්ම මෙම ක්‍රියාවලියට සම්බන්ධ වීම අවශ්‍ය වෙනවා. වර්තමාන අවශ්‍යතාවයට සරිලන ලෙස, සංකීර්ණ ආරක්‍ෂණ පරිසරය තුළ තරඟ කිරීමට, වළක්වා ගැනීමට සහ ජය ගත හැකි වන ලෙස වඩා හොඳ අන්තර් ක්‍රියාකාරිත්වයකින් යුත් වඩාත් ඒකාබද්ධ දැක්මක්   ඇතිව කටයුතු කිරීමට අපි බලාපොරොත්තු වෙනවා”. ඔහු පැවසීය. සැලකිය යුතු පරිමාණයකින් මුලපිරීම් සඳහා නිර්මාණාත්මක ප්‍රවේශයක අවශ්‍යතාවය ඉල්ලා සිටින බවත්, “ඵලදායී තිරසාර ආයෝජනයක් ලගා කර ගත හැකි වන්නේ  විනයගරුකව ක්‍රියාත්මක වීමක් තුලින්  පමණයි” ඔහු පැවසුවේය.   රජය සතුව හමුදාමය හා සිවිල් බලයන් යොදා ගනිමින් සකස් කරගත් ඒකාබද්ධ ආරක්ෂක සැලැස්මක් ඇති බවත්, සිවිල් අයවලුන් සමග  හමුදාවන් යොදවා ආපදා තත්ත්වයන්, සේවක වැඩ වර්ජන සහ සිවිල් නොසන්සුන්තාවන් අවම කිරීම සඳහා අවශ්‍ය නම් පෙරමුණ ගැනීමටත් හැකියාව රජය සතුව ඇති බවත් මේජර් ජෙනරාල් ගුණරත්න අවධාරණය කළේය.     “ජනාධිපති ගෝඨාභය රාජපක්ෂගේ අනුග්‍රහය යටතේ වැදගත් පාර්ශවකරුවන් සමඟ ප්‍රතිසංවිධානය වීමෙන්  මෙම දැවැන්ත කාර්යය කිරීමට ආරක්ෂක අමාත්‍යාංශයට හැකිය” යනුවෙන් ඔහු පැවසීය."
    },
    {
        "content": "ආරක්‍ෂක ලේකම් මේජර් ජෙනරාල් (විශ්‍රාමික) කමල් ගුණරත්න අවධාරණය කළේ දුෂිත ක්‍රියාකාරකම්, පාතාල අපරාධකරුවන් හා මත්ද්‍රව්‍ය ජාවාරම්කරුවන් සමඟ සහයෝගයෙන් කටයුතු කිරීම වැනි අකටයුතුකම් සඳහා බන්ධනගාර නිලධාරීන්, නිතිය ක්‍රියාත්මක කරන නිලධාරීන් හා වෙනත් නිලධාරීන් තමන්ට පැවරී ඇති බලතල අනිසි ලෙස යොදාගන්නේ නම් ඔවුන්ට එරෙහිව දඩුවම් ලබාදීම ප්‍රමාදයකින් තොරව සිදුකරන බවයි. නිල ඇඳුමෙන් සිට දූෂිත ක්‍රියා සඳහා තමන්ට පැවරී ඇති බලය පාවිච්චි කරන පිරිස් හදුනාගැනීම සඳහා දැනටමත් නීතිය ක්‍රියාත්මක කිරීමේ ඉහළ බලධාරීන් විසින් සියලු ක්‍රියාමාර්ග ගෙන ඇති බව ඔහු පැවසීය. “අපි යුධ හමුදා විද්‍යා පීඨයේ සිටියදී අපට උගන්වා ඇත්තේ වඩාත්ම භයානක සතුරා වන්නේ තමන් තුල සිටින සතුරා බවයි. මත්ද්‍රව්‍ය උවදුර තුරන් කිරීම සඳහා අප තුළ සිටින සතුරා හඳුනාගෙන තහවුරු කරගත යුතුය. එසේ නොවුවහොත් මේ උත්සාහය නිෂ්ඵල වනු ඇත” ආරක්‍ෂක ලේකම් පැවසීය. අද (ජූනි 26) දින උදෑසන නිට්ටඹුවේ ජාතික අන්තරායකර ඖෂධ පාලන ජාතික මණ්ඩලයේ නව පුනරුත්ථාපන මධ්‍යස්ථානයක් ඉදිකිරීම සඳහා පැවැත්වූ මුල්ගල තැබීමේ උත්සවය අමතමින් ඔහු ශ්‍රී ලංකාවෙන් මත්ද්‍රව්‍ය උවදුර තුරන් කිරීම සඳහා අවශ්‍ය සියලු පියවර ගන්නා බවට සහතික විය. මේජර් ජෙනරාල් ගුණරත්න පැවසුවේ, පුනරුත්ථාපනය වී නැවත සමාජයට එක්ව ඵලදායී ජීවිතයක් ගත කිරීම සඳහා මත්ද්‍රව්‍යවලට ඇබ්බැහි වූ පුද්ගලයින්ට අපගේ අනුකම්පාව සහ සහාය අවශ්‍ය බවයි. මත්ද්‍රව්‍යවලට ඇබ්බැහි වූවන් දහසකට ආසන්න සංඛ්‍යාවක් පුනරුත්ථාපනය කිරීම සඳහා අංග සම්පූර්ණ පුනරුත්ථාපන මධ්‍යස්ථානය එක්සත් ජාතීන්ගේ මත්ද්‍රව්‍ය හා අපරාධ පිළිබඳ කාර්යාලයේ සහාය ඇතිව ඉදිකෙරෙනු ඇත. අද දිනට යෙදී ඇති ‘මත්ද්‍රව්‍ය සහ නීතිවිරෝධී ජාවාරම් වලට එරෙහි ජාත්‍යන්තර දිනය’ නිමිත්තෙන් මෙම උත්සවය පැවැත්විණි. වැරදි ක්‍රියාවලින් උපයා ගත් මුදලින් තම පවුල් පෝෂණය කිරීම ගැන පාතාල හා මත්ද්‍රව්‍ය ජාවාරම්කරුවන් ලැජ්ජා විය යුතු බව පවසමින් ආරක්‍ෂක ලේකම්වරයා කියා සිටියේ මත්ද්‍රව්‍ය උවදුර තුරන් කිරීම දැවැන්ත කාර්යයක් බවත්, අනාගත පරම්පරාවට යුක්තිය ඉටුකිරීම සඳහා සියලු නමගිය මත්ද්‍රව්‍ය ජවාරම්කරුවන් නීතිය වෙත ගෙන ඒමට අවශ්‍ය බවත්ය. මේජර් ජෙනරාල් ගුණරත්න පැවසුවේ මත්ද්‍රව්‍ය වලට ගොදුරුවූ දරුවන් බේරා ගැනීම, අපේ අනාගත පරපුර බේරාගැනීම හා වැරදිකරුවන්ට අනුබල දෙන බලය අනිසි ලෙස භාවිතා කරන නිලධාරීන් හඳුනාගැනීම යන පියවර තුන අනුගමනය කළ යුතු බවයි. 1984 වසරේදී ස්ථාපිත කරන ලද, වසර 36 ක් තිස්සේ ක්‍රියාත්මක වන ජාතික අන්තරායකර ඖෂධ පාලන ජාතික මණ්ඩලය, ගෝඨාභය රාජපක්ෂ ජනාධිපතිගේ දැක්ම අනුව ‘මත්ද්‍රව්‍ය වලින් තොර, සෞඛ්‍ය සම්පන්න සහ සුරක්‍ෂිත ජාතියක් ගොඩනැගීම’ සඳහා ප්‍රතිකාර හා පුනරුත්ථාපන පහසුකම් පුළුල් කරමින් සිටින බව ජාතික අන්තරායකර ඖෂධ පාලන ජාතික මණ්ඩලයේ සභාපති ආචාර්ය ලක්නාත් වෙලගෙදර පැවසීය. ප්‍රතිකාර හා පුනරුත්ථාපන මධ්‍යස්ථානය සඳහා ‘නව දිගන්තය’ නම් නව ගොඩනැගිල්ල ජර්මන් රජය සහ එක්සත් ජාතීන්ගේ මත්ද්‍රව්‍ය හා අපරාධ පිළිබඳ කාර්යාලය සමඟ එක්ව ඉදිකරන අතර ශ්‍රී ලංකා නාවික හමුදාව විසින් මෙහි ඉදිකිරීම් කටයුතු සිදුකරනු ලබන බව ඔහු පැවසිය . නියෝජ්‍ය ජර්මන් තානාපති ඇන්ඩ්‍රියාස් බර්ග් කියා සිටියේ ඵලදායී අපරාධ යුක්ති ප්‍රතිචාර මගින් ත්‍රස්තවාදය වැළැක්වීම හා එයට එරෙහිව ක්‍රියා කිරීම සහ ප්‍රචණ්ඩ අන්තවාදයට එරෙහිව ක්‍රියාකිරීම පිණිස ශ්‍රී ලංකාවට සහාය ලබා දෙන විශාල ව්‍යාපෘතියේ හතර වන ආධාරකය ලෙස මෙම පුනරුත්තාපන මධ්‍යස්ථානය වැඩිදියුණු කිරීම සිදු කරනු ලබන අතර මෙය බන්ධනාගාර අංශයේ හැකියාව හා ධාරිතාව ශක්තිමත් කිරීමක් බවයි. මෙම පුනරුත්ථාපන මධ්‍යස්ථානය පුළුල් කිරීම තුලින් ව්‍යාපෘතියේ තවත් අරමුණක් පිළිබිඹු කරන අතර මෙය බන්ධනාගාර අංශයේ හැකියාව හා ධාරිතාවය ශක්තිමත් කිරීමකි. ජාතික අන්තරායකර ඖෂධ පාලන මණ්ඩලය තුල පවතින පහසුකම්  පුළුල් කිරීම මගින් දැනට වැඩි වශයෙන් මත්ද්‍රව්‍ය භාවිතා කරන්නන් රඳවා සිටින බන්ධනාගාරවල තදබදය අඩු කිරීමට රජය ගන්නා උත්සාහයන්ට මෙය සහාය වනු ඇතැයි බර්ග් පැවසීය. රට තුළ මත්ද්‍රව්‍ය උවදුරට මුහුණ දීම සඳහා රජය ගන්නා උත්සාහයට මෙම ව්‍යාපෘතිය ඉවහල් වනු ඇති අතර  ගැටළුව විසඳීමේ දී  දඩුවම් ලබාදීම පිළිගත්  ක්‍රමයක් ලෙස නොසැලකෙන බව ඔහු තවදුරත් පැවසුවේය. “මත්ද්‍රව්‍ය සහ ප්‍රචණ්ඩ අන්තවාදය මැඩපැවැත්වීම සඳහා රජය, එක්සත් ජාතීන්ගේ මත්ද්‍රව්‍ය  හා අපරාධ පිළිබඳ කාර්යාලය, සිවිල් සමාජය, අධිකරණය සහ බන්ධනාගාර නිලධාරීන් සමඟ සහයෝගයෙන් කටයුතු කිරීමට අපි බලාපොරොත්තු වෙමු.” යැයි ඔහු පැවසිය. එක්සත් ජාතීන්ගේ මත්ද්‍රව්‍ය  හා අපරාධ පිළිබඳ කාර්යාලයෙහි ගෝලීය සමුද්‍රීය අපරාධ වැඩසටහනේ ප්‍රධානී ඇලන් කෝල් මහතා පැවසුවේ COVID-19 වසංගතය හමුවේ මත්ද්‍රව්‍ය ජාවාරම සඳහා ගොඩබිම්  මාර්ග සීමා කර ඇති බැවින්,   සමුද්‍රීය මාර්ග වඩාත් ආකර්ශනීය වන අතර ශ්‍රී ලංකා නාවික හමුදාව මත්ද්‍රව්‍ය ජාවාරමට එරෙහි කලාපීය සටනේ ඉදිරියෙන්ම  සිටින  බවයි. බන්ධනාගාර වල මත්ද්‍රව්‍ය උවදුර සහ සංවිධානාත්මක අපරාධ මැඩපැවැත්වීම සඳහා උපදෙස් ලබා දෙන බවට සහතික වෙමින්  කෝල් පැවසුවේ ඔවුන්ව බන්ධනාගාර පද්ධතියෙන් ඉවත් කර පුනරුත්තාපනය කිරීමේ රජයේ නව උපාය මාර්ගයට ප්‍රශංසා කරන බවයි . මෙම අවස්ථාවට විදේශ කටයුතු අමාත්‍යාංශයේ ලේකම් රවිනාථ ආය්‍යීසිංහ, නාවික හමුදාපති වයිස් අද්මිරාල් පියල් ද සිල්වා, පුනරුත්ථාපන කොමසාරිස් මේජර් ජෙනරාල් (විශ්‍රාමික) දර්ශන හෙට්ටිආරච්චි, බන්ධනාගාර කොමසාරිස් ජෙනරාල් තුෂාර උපුල්දෙනිය, ආරක්ෂක අමාත්‍යාංශයේ අතිරේක ලේකම් මාලිකා සූරියප්පෙරුම යන පිරිස  සහභාගී වූහ."
    },
    {
        "content": "• රජය COVID-19 අවම කිරීම සඳහා ජාතික ක්‍රියාන්විත මධ්‍යස්ථානයක් පිහිටුවයි.   • මාර්තු 1 සිට 9 දක්වා කාලය තුළ ඉතාලිය, දකුණු කොරියාව සහ ඉරානය යන රටවලින් මෙරට තුළට ඇතුළු වූ අය ස්වයං නිරෝධායනයකට භාජනය වන ලෙස ඉල්ලා සිටී.   • මාර්තු මස 18 වන දින මධ්‍යම රාත්‍රියේ සිට බණ්ඩාරනායක ජාත්‍යන්තර ගුවන්තොටුපළ වෙත මගීන් පැමිණීම තාවකාලිකව නතර කිරීමට නියමිතය කොරෝනා වෛරසය (COVID-19) පැතිරීම වළක්වා ගැනීමේ  පියවරක් ලෙස මාර්තු මස 1 සිට 9 දින දක්වා කොරෝනා වෛරසයෙන් පීඩාවට පත් රටවල සිට පැමිණි මගීන් හට තම නිවෙස්වලට වී ස්වයං නිරෝධායනයකට භාජනය වන ලෙස රජය ඉල්ලා සිටී. මාර්තු මස 1 වන දින සිට 9 වන දින දක්වා කාලය තුළ මෙරටට පැමිණි නිරෝධායන ක්‍රියාවලිය මග හැර ඇති 1,500 දෙනාගෙන් 800 කට ආසන්න සංඛ්‍යාවක් පුත්තලම් දිස්ත්‍රික්කයේ පදිංචිකරුවන් බව වාර්තා විය. වෛරසය තවදුරටත් පැතිරීම වැළැක්වීම සඳහා නිරෝධායන ක්‍රියාවලියේ යෙදිය යුතු කණ්ඩායමක් ලෙස ඔවුන් හඳුනාගෙන ඇත.  “COVID-19 පැතිරීම මැඩපැවැත්වීමේ රජයේ දෙවන අදියර මාර්තු 10 වන දින ආරම්භ වූ අතර මේ දක්වා 2,250 කට අධික පිරිසක් නිරෝධායන ක්‍රියාවලියට භාජනය වී ඇත.” මේ බව COVID-19 පැතිරීම  වැළැක්වීමේ ජාතික ක්‍රියාන්විත මධ්‍යස්ථානයෙහි (NOCPCO) මූලිකත්වය ගෙන කටයුතු කරන යුධ හමුදාපති ලුතිනන් ජෙනරාල්  ශවේන්ද්‍ර සිල්වා අද (මාර්තු 17) දින රාජගිරියේ පිහිටි එම මධ්‍යස්ථානයේ පැවති මාධ්‍ය හමුවකදී පැවසීය. නිරෝධායන මධ්‍යස්ථානවල නිරෝධායන ක්‍රියාවලිය මඟ හැර ඇති අය සඳහා රජය විසින් නිවෙස් නිරෝධායනය හඳුන්වා දී ඇති බවත්, වෛරසය පැතිරීම පාලනය කිරීමට හොඳම ක්‍රමය මෙය බවත් ඔහු පැවසීය. ගුවන්තොටුපල වසා දැමීමෙන් පසුව, නිරෝධායන මධ්‍යස්ථාන වල පරීක්ෂාවෙන් සහ අධීක්ෂණයෙන් වැළකී සිටින දේශීය පුද්ගලයන් අතර වෛරසය පවතී. යුද හමුදාධිපතිවරයා මේ බව පවසා සිටියේ පොලීසිය විසින් ඔවුන් සිටින ස්ථානයන්  හඳුනාගෙන ඔවුන් සෙවීම සඳහා ගෙන ඇති පියවර පැහැදිලි කරමින්ය. ඔහු විසින් පුත්තලම ප්‍රදේශයේ සිටින අයගෙන් ඉල්ලා සිටියේ ලියාපදිංචි වීම සඳහා ළඟම ඇති පොලිස් ස්ථානයට වාර්තා කරන ලෙසයි. ඔවුන් විසින් එම උපදෙස් පිළිපදින්නේ නොමැතිනම්, එම ප්‍රදේශයේ යම් යම් දේ සීමා කිරීම සඳහා දැඩි ක්‍රියාමාර්ග ගැනීමට රජය පසුබට නොවනු ඇත. COVID-19 වෛරසය පැතිරීම සහ රජයේ තීරණ සම්බන්ධ සියලු තොරතුරු එයට සම්බන්ධ සියළු පාර්ශවයන් එක් ස්ථානයකට එක්ව සිටින ජාතික ක්‍රියාන්විත මධ්‍යස්ථානය හරහා සන්නිවේදනය කරනු ලබයි. “මෙම ජාතික ප්‍රයත්නයේදී සහයෝගයෙන් යුතුව කටයුතු කරන ලෙසත් සෞඛ්‍ය අමාත්‍යාංශය විසින් ප්‍රකාශයට පත් කර ඇති උපදෙස් පිළිපදින ලෙසත් මහජනතාවගෙන් ඉල්ලා සිටිනවා”, ලුතිනන් ජෙනරාල් සිල්වා පැවසීය. ශ්‍රී ලංකාව තුල COVID-19 අසාදිත  ප්‍රමාණය 43 දක්වා ඉහළ ගොස් ඇති බව මාධ්‍ය සාකච්ඡාව අතරතුරදී සෞඛ්‍ය ඇමතිනී පවිත්‍රා වන්නිආරච්චි පැවසුවාය. දිවයින පුරා වන lockdown (ආරක්ෂක හේතුන් මත සියළු ආයතනයන් තුල ක්‍රියාකාරකම් සීමා කිරීම හෝ  නැවත්වීම) කිරීම  සඳහා රජය විසින් ගත හැකි තීරණයක් පිළිබඳව මතු කළ විමසුමකට ප්‍රතිචාර දක්වමින් අමාත්‍යවරිය පවසා සිටියේ,ඒ තුලින් ප්‍රබල වෙනත් ප්‍රතිවිපාක ඇතිවිය හැකි බැවින් රෝගය පැතිරීම අවම කිරීම හොඳම පියවර බවයි. රජය විසින් ආරම්භ කරන ලද වැළැක්වීමේ හා පූර්වාරක්ෂාව සඳහා වන පියවරයන් ලෝක සෞඛ්‍ය සංවිධානය ඇතුළු ජාත්‍යන්තරයේ ප්‍රශංසාවට ලක්ව ඇති බව ඇය පැවසුවාය. “දිවයින පුරා වාර්තා වූ COVID -19 ආසාදිත  පුද්ගලයින් 43 ක්  වන අතර පරාර්ථකාමීව නිරෝධායන කටයුතු වල නිරත වූ   යුද හමුදා නිලධාරියෙකු ඒ අතර සිටීම අවාසනාවක්.” ඇය පැවසීය. සෞඛ්‍ය සේවා අධ්‍යක්ෂ ජනරාල් වෛද්‍ය අනිල් ජාසිංහ පවසන පරිදි නව රෝගීන් හය දෙනාගෙන් එක් අයෙකුගේ බිරිඳ COVID-19 අසාදිත වී ඇති අතර අනෙක් ආසාදිතයින් අතර එක්සත් රාජධානියේ සහ ජර්මනියේ සිට පැමිණි පුද්ගලයින් දෙදෙනෙකු ද වේ. තවත් රෝගීන් දෙදෙනෙකු කැළණිය හා මාරවිල ප්‍රදේශ වලින් වාර්තා වී ඇත.” ඔහු පැවසුවේය. “උඩුගම්පොල ප්‍රදේශයේ පදිංචිව සිටින  කටාර් සිට පැමිණි පුද්ගලයෙකුත් අසාදිත වී ඇති බව තහවුරු වී ඇත.” ඔහු පැවසීය.   මේ අතර, වෛරසය සීඝ්‍රයෙන් පැතිරීම පාලනය කිරීම සඳහා සෞඛ්‍ය බලධාරීන් විසින් ප්‍රකාශයට පත් කරන ලද එකිනෙකා අතර දුර පවත්වා ගැනීම, සනීපාරක්ෂක උපදෙස් සහ සනීපාරක්ෂක පිළිවෙත් අනුගමනය කරන ලෙස වෛද්‍ය ජාසිංහ මහජනයා දැනුවත් කළේය.  “මහජනතාව එම උපදෙස් පිළිපැදීමට අපොහොසත් වුවහොත් සහ ඔවුන් දැනටමත් වෛරසයට නිරාවරණය වී ඇති බවත් හැගෙන අයවළුන් නිසා මෙන්ම ස්වයං නිරෝධායනයට ලක්ව සිටින අයවළුන් නිසා තත්වය තවත් උග්‍ර විය හැකිය.” ඔහු පැවසීය. මෙම තත්වය පැතිරී යාම වැළැක්වීම සඳහා රජයට සහාය දැක්වීමේදී මහජනතාවට විශාල වගකීමක් ඇති බවද ඔහු පැවසීය. සමාජ මාධ්‍යවල අසත්‍ය තොරතුරු පතුරුවා හැරීම පිළිබඳ ප්‍රශ්නයකට ප්‍රතිචාර දැක්වමින් , නියොජ්‍ය පොලිස්පති අජිත් රෝහණ පැවසුවේ සමාජ මාධ්‍ය තුල අසත්‍ය තොරතුරු පැතිර වූ තවත් දෙදෙනෙකු හදුනාගෙන ඇති බවයි. “කොරෝනා  වෛරසය  සම්බන්ධයෙන් අසත්‍ය තොරතුරු පතුරවන පුද්ගලයින්ට එරෙහිව දැඩි නීතිමය පියවර ගන්නවා ඒ වගේම මෙවැනිම චෝදනා මත සැකකරුවන් 40 කට වැඩි පිරිසක් දැනටමත් හඳුනාගෙන තිබෙනවා.” ඔහු පැවසීය. මෙම අර්බුදකාරී තත්ත්වය තුළ සාමාන්‍ය ජනතාව වෙනුවෙන් ගුණාත්මක සෞඛ්‍ය සහ වෙනත් සේවාවන් සහතික කිරීම සඳහා  ජාතික මෙහෙයුම් මධ්‍යස්ථානය පුර්වාරක්ෂක හා කළමනාකරණ පියවරයන්  ගනු ඇත. මාර්තු මස 1 දින සිට 15 වන දින දක්වා කාලය තුළ ශ්‍රී ලංකාවට පැමිණි අය සඳහා පොලීසියේ ලියාපදිංචි වීම සඳහා පහත සඳහන් දුරකථන අංක හඳුන්වා දී ඇත. නව දුරකථන අංක පහත පරිදි වේ 0112 444480   0112 444481   0115 978720   0115 978730   0115 978734 මේ අතර, මේ සඳහා විද්‍යුත් තැපැල් ලිපිනයක් ද හඳුන්වා දී ඇත - lahd@police.lk."
    },
    {
        "content": "250 කට වැඩි පිරිසක් ජීවිතක්‍ෂයට පත් කළ පසුගිය වසරේ පාස්කු ඉරිදා ත්‍රස්ත ප්‍රහාර මාලාව සම්බන්ධයෙන් අපරාධ විමර්ශණ කොට්ඨාශය (සීඅයිඩී) විසින් කරගෙන යනු ලබන විමර්ශණ වල ප්‍රගතිය සොයා බැලීම පිණිස ආරක්‍ෂක අමාත්‍යාංශය විසින් කාර්ය සාධක බලකායක් පිහිටුවා තිබේ.    සාමාජිකයින් හය දෙනෙකුගෙන් සමන්විත කාර්ය සාධක බලකායට විවිධ බුද්ධි අංශවල ජ්‍යෙෂ්ඨ නිලධාරීන් ඇතුළත් වන අතර ජාතික බුද්ධි ප්‍රධානී මේජර් ජෙනරාල් ජගත් අල්විස් එහි ප්‍රධානත්වය උසුලයි. ඒ සම්බන්ධව වාර්ථාවක් සතියකට වරක් ආරක්‍ෂක ලේකම් මේජර් ජෙනරාල් (විශ්‍රාමික) කමල් ගුණරත්න වෙත ඉදිරිපත් කල යුතු වේ.    මෙම විශේෂ කාර්ය සාධක බලකායට රාජ්‍ය බුද්ධි සේවා අධ්‍යක්‍ෂ, යුධ හමුදා බුද්ධි අධ්‍යක්‍ෂ ජෙනරාල්, අපරාධ පරීක්‍ෂණ දෙපාර්තමේන්තුව භාර නියෝජ්‍ය පොලිස්පති, ප්‍රථිත්‍රස්ත හා විමර්ශණ අංශයේ අධ්‍යක්‍ෂ සහ පොලිසි නීති අධ්‍යක්‍ෂ යන ජ්‍යෙෂ්ඨ නිලධාරීන්ද මෙම කාර්ය සාධක බලකායට ඇතුලත්වේ.   කොළඹ, මීගමුව හා මඩකලපුල ප්‍රදේශය වල ප්‍රධාන කිතුනු දේවස්තාන හා හෝටල් ඉලක්ක කර ගනිමින් එල්ලවූ ප්‍රහාර පිළිබඳ විමර්ශණ කඩිනම් කිරීම පිණිස ජනාධිපති ගෝඨාභය රාජපක්‍ෂගේ උපදෙස් මත මෙම කාර්ය සාධක බලකාය පිහිටවූ බව මේජර් ජෙනරාල් ගුණරත්න පැවසීය.    “පසුගිය පාලන සමයේ මේ සම්බන්ධ අපරාධ විමර්ශණ පලදායී ලෙස සිදු නොවීය. මේ සම්බන්ධයෙන් සාධාරණ පරීක්‍ෂණයක් සිදුකිරීමට අප අපොහොසත් වුවහොත් එම බෝම්බ ප්‍රහාරවලින් ජීවිත අහිමි වූ සහ ජීවිතාන්තය දක්වා තුවාල හා වේදනාවන් සමග ජීවත්වන 500 ක් පමණ පුද්ගලයින් හට සාධාරණය ඉටු නොවේ”, ආරක්‍ෂක ලේකම් පැවසීය.    “ආරක්‍ෂක අමාත්‍යාංශයට අයත් සියලුම බුද්ධි අංශවල දායකත්වය ලබාගෙන ප්‍රහාරයන්ට අදාළ සත්‍ය තොරතුරු හඳුනා ගැනීම, සත්‍ය තොරතුරු රැස් කිරීම සහ නව තොරතුරු හා සාක්ෂි එක්රැස් කිරීම මගින් එම ප්‍රහාරයන්ට අදාල අන්තවාදී පිරිස් නීතිය හමුවට ගෙන එන ලෙස ජනාධිපති රාජපක්‍ෂ මහතා අපට උපදෙස් දී ඇත”. ආරක්‍ෂක ලේකම් පැවසීය.    පාස්කු ඉරිදා බෝම්බ ප්‍රහාරය සම්බන්ධයෙන් මීට පෙර පත් කරන ලද සමහර කමිටු සහ කොමිෂන් සභා විසින් කරන ලද පරීක්ෂණ පිළිබඳව කතෝලික ප්‍රජාව සෑහීමකට පත් නොවන බව පසුගිය සතියේ කොළඹ අගරදගුරු කාදිනල් මැල්කම් රංජිත් හිමිපාණන් පවසා තිබුණි. මේ අතර,පාස්කු ඉරිදා ප්‍රහාරය විමර්ශණය කිරීම සඳහා හිටපු ජනාධිපති මෛත්‍රීපාල සිරිසේන මහතා විසින් පත් කරන ලද පස් දෙනෙකුගෙන් යුත් ජනාධිපති කොමිසමේ පරීක්ෂණ කටයුතු පලදායී හා කාර්යක්ෂමව සිදුකෙරෙන බව එතුමන් පැවසීය.    රහස් පොලිසිය පාස්කු ප්‍රහාර විමර්ශණය කරන්නේ දැයි අපි නොදනිමු. පාස්කු ඉරිදා ප්‍රහාරයන් පිළිබඳව ගැඹුරින් විමර්ශනය කළ යුතුය. ප්‍රහාර පිටුපස සිටින පුද්ගලයින්, ඔවුන්ට අරමුදල් සැපයූ අය සහ ඔවුන්ට අනුබල දෙන අය පිළිබඳ සත්‍යය දැනගැනීමට අපට අවශ්‍යයි,” කාදිනල්තුමා පසුගිය සතියේ මාධ්‍යයට පැවසීය.   නිසි විමර්ශණයක් පිළිබඳ සහතික වෙමින් ආරක්‍ෂක ලේකම්වරයා පවසා සිටියේ මෙම විමර්ශණ සඳහා බුද්ධි අංශ වල සහාය අවශ්‍ය බැවින් නිවැරදි තොරතුරු ලබාගැනීම පිණිස මෙම නව කාර්ය සාධක බලකාය අපරාධ විමර්ශණ කොට්ඨාශය මගින් සිදුකර ගෙන යනු ලබන විමර්ශණ සඳහා තොරතුරු ලබාගැනීමේ මෙහෙවරක් වන බවයි.   “මෙම කාර්ය සාධක බලකාය පිහිටුවීමේ අපගේ ප්‍රධාන අභිප්‍රාය වනුයේ අනාගතයේදී මහජන ආරක්‍ෂාව සහ ජාතික ආරක්‍ෂාව සහතික කිරීමයි”, ඔහු වැඩිදුරටත් පැවසීය."
    },
    {
        "content": "හමුදාමය සබඳතා ශක්තිමත් කිරීම, බුද්ධි තොරතුරු හුවමාරු කර ගැනීම සහ ත්‍රිවිධ හමුදාවේ සහ ශ්‍රී ලංකා පොලිසියේ නිලධාරීන් වෙනුවෙන් වැඩි පුහුණු අවස්ථා ලබා දෙන අතරම රාජ්‍ය අංශය ඩිජිටල්කරණය කිරීමට ශ්‍රී ලංකාවට සහාය වීමට ඊශ්‍රායලය කැමැත්තෙන් සිටී. ශ්‍රී ලංකාවේ ඊශ්‍රායල තානාපති ආචාර්ය රොන් මල්කා මහතා ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න මහතා බදාදා (පෙබරවාරි 12) දින අමාත්‍යාංශ පරිශ්‍රයේදී හමුවූ මොහොතේදී ශ්‍රී ලංකාවේ කෘෂිකාර්මික, අධ්‍යාපන, ප්‍රවාහන හා තොරතුරු තාක්‍ෂණ ක්‍ෂේත්‍රයන් සංවර්ධනය කිරීම සඳහා ආධාර ලබා දෙන අතරම, අනාගත අභියෝගයන්ට මුහුණ දීම සඳහා නැගී එන සයිබර් ආරක්‍ෂණ හැකියාවන් ඉහළ නැංවීම පිළිබඳ සිය විශේෂඥ දැනුම බෙදා ගැනීමට ඊශ්‍රායලය සූදානම් බව පවසා සිටින ලදී. ශ්‍රී ලංකාව සමඟ ද්විපාර්ශ්වික සබඳතා වැඩිදියුණු කිරීමට ඊශ්‍රායලය දැඩි කැමැත්තෙන් පසුවන බවත් , මෙරට  ආර්ථික සංවර්ධනය සඳහා අවශ්‍ය ඕනෑම ආධාරයක් ලබා දෙන බවත් ඔහු පැවසීය.  “ඊශ්‍රායලය’ දියුණු තාක්ෂණික අංශයන් ඉදිරියෙන් සිටිමින් සෑම විටම නවෝත්පාදනයන් වර්ධනය කරගනිමින් සිටී. එමෙන්ම කෘෂිකර්මාන්තය, ධීවර කර්මාන්තය, අධ්‍යාපන, සෞඛ්‍ය, තාක්‍ෂණික සහ වෙනත් අංශවල විශේෂඥ දැනුම බෙදාහදා ගත හැකි මාර්ග ගණනාවක් තිබේ” යනුවෙන් ඔහු පැවසීය. ඉන්දියාවේ කෘෂිකාර්මික ව්‍යාපෘතියක් සංවර්ධනය කිරීම සඳහා තම රටේ දායකත්වය පිළිබදව සඳහන් කරමින් ඔහු පවසා සිටියේ එමගින් ගොවීන් දහස් ගණනකට ප්‍රතිලාභ ලැබී ඇති බවයි. “ක්‍රමවත් වාරිමාර්ග කළමනාකරණය කෘෂිකර්මාන්තයේ අනිවාර්ය අංගයකි. ජල කළමනාකරණය සම්බන්ධයෙන් පරිපූර්ණ ප්‍රවේශයක් තිබිය යුතු අතර මෙහි බිංදු වාරිමාර්ග ක්‍රමය ප්‍රවර්ධනය කිරීම සඳහා ආධාර සැපයීමට ඊශ්‍රායලය සූදානම්” වැඩිදුරටත් ඔහු පැවසීය. පාස්කු ඉරිදා ප්‍රහාරයෙන් පසුව මෙරට ආර්ථිකය කඩා වැටී ඇති බවත්,මෙරටට  නව බලාපොරොත්තුවක් ලබා දුන්නේ ජනාධිපති ගෝඨාභය රාජපක්‍ෂ  බවත් මේජර් ජෙනරාල් ගුණරත්න පැවසීය. “ජනතාව ඔහු කෙරෙහි විශ්වාසය තබා ඇති අතර, ඔහු අතීතයේදී  ශ්‍රී ලංකාවෙන් ත්‍රස්තවාදය තුරන් කිරීම සඳහා ත්‍රිවිධ හමුදාව මෙහෙයවා  සිය  හැකියාවන් ඔප්පු කර ඇති හෙයින් ඔහු රට යළිත් වරක් ඉදිරියට ගෙන යනු ඇත” ඔහු පැවසීය. වර්තමාන රජය සිය රාජ්‍ය අංශය ඩිජිටල්කරණය කිරීම සදහා ලබා දී ඇති වැදගත්කම පැහැදිලි කරමින් මේජර් ජෙනරාල් ගුණරත්න මේ සම්බන්ධයෙන් ඊශ්‍රායලයේ සහාය සුහදශීලීව පිළිගත්තේය. ලෝකයේ හොඳම බුද්ධි සේවාවක් පවත්වාගෙන යාම සම්බන්ධයෙන් ඊශ්‍රායලය කීර්තියට පත්ව ඇති හෙයින්, විශේෂයෙන්ම  සංවිධානාත්මක මත්ද්‍රව්‍ය ජාවාරම සම්බන්ධයෙන් දෙරට අතර බුද්ධි තොරතුරු හුවමාරු කර ගැනීමට හැකිවනු ඇතැයි තමන් අපේක්ෂා කරන බවද ඔහු පැවසීය. ඊශ්‍රායල හා ශ්‍රී ලංකා ත්‍රිවිධ හමුදාවන්ට සහ පොලිස් නිලධාරීන්ට ඔවුන් සතු දැනුම, පළපුරුද්ද සහ පුහුණුව අන්‍යෝන්‍ය ප්‍රතිලාභ වෙනුවෙන් බෙදා ගත හැකි බව මේජර් ජෙනරාල් ගුණරත්න මහතා පැවසීය. “ශ්‍රී ලංකාව සහ ඊශ්‍රායලය පොදු අභියෝගයන්ට මුහුණ දෙන අතර දෙරට අතර විශේෂඥ  දැනුම බෙදාහදා ගැනීමට විශාල ඉඩක් තිබේ” තානාපති මල්කා පැවසීය. ඊශ්‍රායල් තානාපතිවරයා ආරක්‍ෂක ලේකම් හමුවීමට  පෙර ජනාධිපතිවරයාද හමුවිය. මෙම අවස්ථාවට ඊශ්‍රායල තානාපති කාර්යාල දේශපාලන උපදේශක නෝවා හකීම් (Noa Hakim) ද සහභාගී විය."
    },
    {
        "content": "එක්සත් ජාතීන්ගේ තානාපති ශ්‍රී ලංකා නිත්‍ය නියෝජිත ක්ෂෙනුකා සෙනෙවිරත්න අද (ජනවාරි 02) දින ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න මහතා හමුවිය. ආරක්ෂක ලේකම් සහ එක්සත් ජාතීන්ගේ තානාපති සෙනෙවිරත්න මහත්මිය මෙම රැස්වීමේදී කරුණු ගණනාවක් පිළිබඳව සුහදව සාකච්ඡා කළහ. තානාපති සෙනෙවිරත්න මහත්මිය විදේශ කටයුතු අමාත්‍යාංශයේ හිටපු ලේකම්වරයකු වන අතර වර්ෂ  2015 සිට 2019 දක්වා තායිලන්තයේ ශ්‍රී ලංකා තානාපති ලෙස ද කටයුතු කරන අතරතුර ලාඕසයේ ශ්‍රී ලංකා තානාපති ලෙසද කටයුතු කර ඇත."
    },
    {
        "content": "ආරක්ෂක සේවා විද්‍යාලයේ අධ්‍යක්ෂ ලෙස මේජර් ජෙනරාල් (විශ්‍රාමික) ඩබ්ලිව් ආර් පලිහක්කාර පත් කර ඇත. ඔහු සිය පත්වීම් ලිපිය අද (ජනවාරි 02) දින ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න අතින් ලබා ගත්තේය."
    },
    {
        "content": "එල්ටීටීඊය යලි ඉස්මතු වීමට උත්සහ දරන අතර,  නොමඟ ගිය අන්තවාදී තරුණ පිරිසක් විසින් ඔවුන්ගේ ආගම වැරදි ලෙස අර්ථකථනය කර ගනිමින් රටේ පවතින සාමකාමී වතාවරණය අස්ථාවර කිරීමට උත්සහ දරමින් සිටින වකවානුවක, මෙවැනි ක්‍රියාවන්ගෙන් රට ආරක්ෂා කිරීමට බුද්ධි අංශයට විශාල කාර්යභාර්යක් පැවරි ඇති බව ආරක්ෂක ලේකම් මේජර් ජෙනරාල් කමල් ගුණරත්න (විශ්‍රාමික) මහතා පැවසීය. මුස්ලිම් අන්තවාදීන් කණ්ඩායමක් රටේ ජනතාව තුල භීතිය හා සැකය ඇති කර රටේ ආර්ථිකය අඩපණ කරමින් රට තුල විනාශයක් සිදුකල බව එතුමන් පැවසීය. යාපනය අර්ධද්වීපයේ සිය ප්‍රථම සංචාරය සිදුකරමින් යාපනය ආරක්ෂක සේනා මූලස්ථානයේ භට පිරිස් ආමන්ත්‍රණය කරමින් පවසා සිටියේ  මාරාන්තික පාස්කු ඉරිදා ප්‍රහාරය පිළිබඳව වගකිවයුත්තන්  සෙවීම සඳහා  විශේෂ විමර්ශනයක් අවශ්‍ය  බවයි. “මෙය බෞද්ධ රටක් වන අතර  ජනතාවට තම තමන්ගේ ආගම් ඇදහීමට නිදහස තිබෙන අතර සියලු ජනවාර්ගික කණ්ඩායම් සඳහා ගෞරවාන්විතව ජීවත් විය හැකි හිතකර වු පරිසරයක් නිර්මාණය කිරීම අපගේ යුතුකමය” මේජර් ජෙනරාල්  කමල් ගුණරත්න මහතා පැවසීය. ත්‍රස්තවාදයට එරෙහි දශක තුනක දීර්ඝ යුද්ධය  නිමා කර රටට සාමය උදා කිරීම සඳහා ත්‍රිවිධ හමුදාව, පොලීසිය සහ සිවිල් ආරක්ෂක බලකාය සිය ජීවිත පරිත්‍යාගයෙන් කටයුතු කර ඇති අතර හිටපු එල්ටීටීඊඊ සාමාජිකයින් 12,000 කට වඩා වැඩි පිරිසක් පුනරුත්ථාපනය කර  සමාජගත කර ඇති බවද එතුමන් පවසා සිටින ලදී. ත්‍රිවිධ හමුදාවේ සහ පොලිස් සාමාජිකයන්ගේ සුභසාධන කටයුතු පිළිබඳව සොයා බැලීම  සදහා  අවශ්‍ය සියලු ක්‍රියාමාර්ග ගෙන තිබෙන බවත් අනාගතයේ ඇතිවිය හැකි ඕනෑම තර්ජනයකට හෝ අභියෝගයකට මුහුණ දීමට අවශ්‍ය පුහුණුව ලබා දී තිබෙනවා. යුද්ධය නිසා තුවාල වී ආබාධිත තත්වයේ  පසුවන සෙබළුන්ගේ සුභසාධන කටයුතු වෙනුවෙන් රජය කටයුතු සිදුකරනු ලබනවා. ඔවුන්ගේ පවුල්වල සාමාජිකයින්ට, ඔවුන්ගේ දෙමව්පියන් සහ දරුවන්ගේ ජීවන තත්වය නංවාලීම සඳහා අවැසි සහායෝගය ලබා දෙන බවට ප්‍රකාශ කරමින් රණවිරුවන් ද ඔවුන්ගේ ගෞරවය පවත්වා ගැනීමට ද කටයුතු කල යුතු බව ආරක්ෂක ලේකම්වරයා පැවසීය. මේජර් ජෙනරාල් කමල් ගුණරත්න මහතා පවසා සිටියේ ජනාධිපති ගෝඨාහය රාජපක්ෂ මහතාගේ දැක්ම අනුව සාමය යථා තත්ත්වයට පත්කිරීම සඳහාත් රටේ එකමුතුකම ආරක්ෂා කර ගැනීම වෙනුවෙන් ජීවිත  පරිත්‍යාග කල හා ආබාධිත තත්වයට පත් වුනු සොල්දාදුවන්ට  ජනතාවගේ ගෞරවය හිමිවන පරිසරයක් නිර්මාණය කිරීම බවත්ය. උතුරු අර්ධද්වීපයේ සිය පළමු සංචාරය සිදු කිරිම සඳහා අද උදෑසන පලාලි ගුවන්තොටුපල වෙත පැමිණි ආරක්ෂක ලේකම්වරයා ආරක්ෂක මාණ්ඩලික ප්‍රධානී සහ ත්‍රිවිධ හමුදාපතිවරුන් විසින් පිළිගනු ලැබීය. රණවිරු ස්මාරකය වෙත පුෂ්පෝපහාර දැක්වීමෙන් අනතුරුව යාපනය ආරක්ෂක  සේනා මූලස්ථානය වෙත පැමිණි ආරක්ෂක ලේකම්වරයා වෙත කඳවුරු මුර සම්මාන මුරයක් සහ සම්මාන ආචාර  පෙලපාලියක් පිරිනමන ලදි. යුද හමුදා චාරිත්‍ර වලින් පසුව ලේකම්වරයා සිය සංචාරය සනිටුහන් කිරීම සඳහා පැලයක් රෝපණය කරන ලදි. ඉන් අනතුරුව පලාලි ශ්‍රි ලංකා ගුවන් හමුදා කඳවුර වෙත ගොස් රැස්ව සිටි ත්‍රිවිධ හමුදාවේ සහ පොලීසයේ සෙබළුන් 3,000 කට අධික පිරිසක් අමතන ලදි. මෙම සංචාරයේදී ආරක්ෂක ලේකම්තුමන් ආරක්ෂක තත්වය පිළිබඳ සාකච්ඡාවකටද යාපනය ආරක්ෂක සේනා මුලස්ථානයේදී සහභාගී විය. ඉන් අනතුරුව උතුරු නාවික විධානය වෙතද ගිය ආරක්ෂක ලේකම්තුමන් සිය සංචාරය අවසන් කරමින් කොළඔ බලා  පැමිණියේය."
    },
    {
        "content": "ඉන්දීය මහකොමසාරිස් කාර්යාලයේ ආරක්ෂක උපදේශක අශෝක් රාඕ මහතා අද (දෙසැම්බර් 13) දින ආරක්ෂක අමාත්‍යාංශ ලේකම් මේජර් ජෙනරාල් (විශ්‍රාමික) කමල් ගුණරත්න මහතා අමාත්‍යාංශ පරිශ්‍රයේදී හමුවිය. මෙම අවස්ථාවේදී ආරක්ෂක ලේකම්තුමන් සහ ආරක්ෂක උපදේශකතුමන් අතර සුහද සාකච්ඡාවක්ද පැවැත්විණි. මෙම හමුව සිහිවනු වස් සමරු සිහිවටන හුවමාරුවක්ද සිදුවිය."
    },
    {
        "content": "ජාතික ශිෂ්‍යභඨ බලකායේ නව අධ්‍යක්ෂක ලෙස පත්වූ මේජර් ජෙනරාල් (විශ්‍රාමික) රුවන් කුලතුංග අද (දෙසැම්බර් 10) දින ආරක්ෂක අමාත්‍යාංශ ලේකම් මේජර් ජෙනරාල් (විශ්‍රාමික) කමල් ගුණරත්න මහතා අමාත්‍යාංශ පරිශ්‍රයේදී හමුවිය. මෙම හමුව සිහිවනු වස් සමරු සිහිවටන හුවමාරුවක්ද සිදුවිය."
    },
    {
        "content": "ශ්‍රී ලංකාවේ ඇමරිකා එක්සත් ජනපද තානාපතිනිය ඇලයිනා බී. ටෙප්ලිට්ස් ආරක්ෂක අමාත්‍යාංශ ලේකම් මේජර් ජෙනරාල් (විශ්‍රාමික) කමල් ගුණරත්න මහතා අද (දෙසැම්බර් 17) අමාත්‍යංශ පරිශ්‍රයේදී හමුවිය. මෙම අවස්ථාවේදී එක්සත් ජනපද තානාපතිතුමිය සහ ආරක්ෂක ලේකම්තුමන් අතර  සුහද සාකච්ඡාවක් පැවැත්විණි."
    },
    {
        "content": "•    මෙම තීන්දුව දේශපාලනික වශයෙන් අභිප්‍රේරිත ක්‍රියාවක් බව ප්‍රකාශ කරයි ශ්‍රී ලංකා මහ කොමසාරිස් කාර්යාලයේ හිටපු ආරක්ෂක උපදේශක බ්‍රිගේඩියර් ප්‍රියංක ප්‍රනාන්දු හට වියානා සම්මුතිය යටතේ රාජ්‍යතාන්ත්‍රික විනිර්මුක්තිය හිමි වූ අතර තීන්දුව ‘දේශපාලනික වශයෙන් අභිප්‍රේරිත ක්‍රියාවක්’ බව අද ශ්‍රී ලංකා රජය විසින් ප්‍රකාශ කරන ලදී. වෙස්ට්මිනිස්ටර් මහේස්ත්‍රාත් අධිකරණයේ ප්‍රධාන මහේස්ත්‍රාත්වරයාගේ තීන්දුවෙන් පසු ප්‍රකාශයක් නිකුත් කරමින් ඊයේ විදේශ අමාත්‍යාංශය පවසා සිටියේ 1961 රාජ්‍ය තාන්ත්‍රික සබඳතා පිළිබඳ වියානා සම්මුතියේ 31 වැනි වගන්තියට අනුව, රජය විසින් බ්‍රිගේඩියර් ප්‍රනාන්දු මහතාගේ රාජ්‍යතාන්ත්‍රික විනිර්මුක්තිය දිගටම පවත්වාගෙන යන බවයි. 2018 පෙබරවාරි මස 4 වන දින ලන්ඩනයේ ශ්‍රී ලාංකික මහ කොමසාරිස් කාර්යාලය අසල  එක්සත් රාජධානියේ තහනම් සංවිධානයක් වන එල්ටීටීඊයේ ධජ භාවිතා කළ එල්ටීටීඊ හිතවාදී උද්ඝෝශකයින් පිරිසකට බ්‍රිගේඩියර් ප්‍රනාන්දු මහතා විසින් කරන ලද අභිනය පිළිබද චෝදනාව මත  වැරදිකරු විය. විදේශ අමාත්‍යාංශයේ සම්පූර්ණ ප්‍රකාශය මජුරන් සත්‍යානන්දන් එදිරිව බ්‍රිගේඩියර් ආඬිගේ ප්‍රියංක ඉඳුනිල් ප්‍රනාන්දුගේ නඩුව 2019 නොවැම්බර් 19 වැනි දින වෙස්ට්මින්ස්ටර් මහේස්ත්‍රාත් අධිකරණයේ දී අවසන් කරන ලද අතර, ඒ පිළිබඳ තීන්දුව 2019 දෙසැම්බර් 6 වැනි දින වෙස්ට්මිනිස්ටර් මහේස්ත්‍රාත් අධිකරණයේ ප්‍රධාන මහේස්ත්‍රාත්වරිය විසින් ලබා දෙන ලදී. ප්‍රධාන මහේස්ත්‍රාත්වරිය විසින් එක්සත් රාජධානියේ මහජන සාමය පිළිබඳ පනතේ 4අ වගන්තිය යටතේ තීන්දුව ලබා දී, පහළ මට්ටමේ සංකල්පීය මූල්‍ය දඬුවමක් නියම කළ නමුත්, වරෙන්තුවක් නිකුත් කිරීම සුදුසු යැයි නොසලකන ලදී. විත්තිකරු රාජ්‍ය තාන්ත්‍රික විනිර්මුක්තියෙන් ආරක්ෂාව නොලබන බවට මීට ඉහත දී තීන්දු කළ විනිසුරුවරිය, එම තීන්දුව පිළිබඳව නැවත සලකා බැලීමක් ද නොකළාය. නඩුව පිළිබඳ ක්‍රියාවලිය අනිසි ලෙස භාවිතා කිරීම පිළිබඳ තර්කය ද ඇය විසින් ප්‍රතික්ෂේප කොට තිබේ. ලන්ඩනයේ ශ්‍රී ලංකා මහ කොමසාරිස් කාර්යාලයට අනුයුක්තව සිටි රාජ්‍යතාන්ත්‍රිකයෙකු ලෙස, 1961 රාජ්‍ය තාන්ත්‍රික සබඳතා පිළිබඳ වියානා සම්මුතියේ 31 වැනි වගන්තියට අනුව බ්‍රිගේඩියර් ප්‍රනාන්දු මහතාට රාජ්‍යතාන්ත්‍රික විනිර්මුක්තිය හිමිවන බව ශ්‍රී ලංකා රජය දිගින් දිගටම කියා සිටී. 2019 ජනවාරියේ දී වෙස්ට්මින්ස්ටර් මහේස්ත්‍රාත් අධිකරණය විසින් ප්‍රථම වරට සිතාසි නිකුත් කළ අවස්ථාවේ දී, එවකට ශ්‍රී ලංකාවේ සිටි බ්‍රිතාන්‍ය මහ කොමසාරිස්වරයා විදේශ ලේකම්වරයා විසින් කැඳවනු ලැබූ අතර, බ්‍රිගේඩියර් ප්‍රියංක ප්‍රනාන්දු මහතාගේ රාජ්‍යතාන්ත්‍රික විනිර්මුක්තිය නොසලකමින් චෝදනාවට ලක්වූ සිද්ධිය සම්බන්ධයෙන් බ්‍රිතාන්‍ය අධිකරණ මඟින් ගනු ලබන නීතිමය ක්‍රියාමාර්ග පිළිබඳව විරෝධය පළ කරන ලදී. එම අධිකරණය විසින් ජාත්‍යන්තර නීතිය පිළිබඳ වරදවා වටහා ගැනීම සහ විනිර්මුක්තිය ඉල්ලා ශ්‍රී ලංකා රජය විසින් එවන ලද රාජ්‍ය තාන්ත්‍රික සටහනේ අන්තර්ගතය එම අධිකරණයේ පරිපාලනය මඟින් මහේස්ත්‍රාත්වරයාගේ අවධානයට යොමු කිරීමට අතපසු වීම සම්බන්ධයෙන් සිදුව ඇති අඩුපාඩු නිවැරදි කිරීම සඳහා, වෙස්ට්මින්ස්ටර් මහේස්ත්‍රාත් අධිකරණයේ නියෝගය ඇතුළු ක්‍රියාවලිය සමාලෝචනය කිරීම සහතික කිරීමට අවශ්‍ය පියවර ගන්නා ලෙස කොළඹ බ්‍රිතාන්‍ය මහ කොමසාරිස් කාර්යාලය හරහා විදේශ හා පොදුරාජ්‍ය මණ්ඩලයීය කාර්යාලය වෙත ඉල්ලීමක් කරන ලදී. මේ පිළිබඳව විදේශ හා පොදුරාජ්‍ය මණ්ඩලයීය කාර්යාලය සමඟ තවදුරටත් කටයුතු කිරීමට ලන්ඩනයේ ශ්‍රී ලංකා මහ කොමසාරිස්වරියට ද උපදෙස් දෙන ලදී. මෙම අන්‍යෝන්‍ය බැඳීමට ගරු කරන ලෙස එක්සත් රාජධානියේ රජයෙන් ද ඉල්ලා සිටින ලදී. මෙහි දී සිතාසි පටිපාටිය නිසි අයුරින් සිදු නොකරන ලද බවත්, එය නැවත නඩු විභාගයකට තුඩු දුන් බවත් නඩු විභාගයේදී අධිකරණය විසින් පිළිගන්නා ලදී. පවතින සාක්ෂිවලට අනුව, ශ්‍රී ලංකා මහ කොමසාරිස් කාර්යාලය ඉදිරිපිට විරෝධතා පැවැත්වූ පෙලපාලිකරුවන් විසින් මෙන්ම, අධිකරණයේ නඩු විභාගයේ දී වෙස්ට්මින්ස්ටර් මහේස්ත්‍රාත් අධිකරණය ඉදිරිපිට දී විරෝධතා දැක්වූ පුද්ගලයින් විසින් ද එක්සත් රාජධානියේ තහනම් සංවිධානයක් වන එල්ටීටීඊ සංවිධානයේ ධජ භාවිතා කර තිබේ. මෙම සිදුවීම්වල අනුපිළිවෙල, එනම්, පුද්ගලික වශයෙන් නඩු පැවරීම, බ්‍රිගේඩියර් ප්‍රනාන්දු මහතාගේ රාජ්‍යතාන්ත්‍රික විනිර්මුක්තිය තහවුරු කිරීමට අපොහොසත් වීම, එක්සත් රාජධානියේ මැතිවරණය ආසන්නයේ ඇති මොහොතක දී තීන්දුව ලබා දීම, අධිකරණ නඩු විභාගය අතරතුර දී එල්ටීටීඊ ධජ ද රැගෙන සිටි පැමිණිල්ලේ ආධාරකරුවන්ගේ නොහික්මුණු හා බියගන්වනසුළු හැසිරීම පිළිබඳ චෝදනාව, පුද්ගලික වශයෙන් නඩු පැවරීම මඟින් විත්තිකරු විසින් අධිකරණය වෙත ඉදිරිපත් කරන ලද වරප්‍රසාදිත තොරතුරු පොදු මාධ්‍ය වෙත කාන්දු වීම පිළිබඳ චෝදනාව යන කරුණු තුළින් මෙය දේශපාලනික වශයෙන් පෙළඹවීමෙන් සිදු කරන ලද ක්‍රියාවක් බව මනා ලෙස පැහැදිලි වෙයි. විදේශ සබඳතා අමාත්‍යාංශය   කොළඹ"
    },
    {
        "content": "“ආරක්‍ෂක ලේකම් විශ්‍රාමික මේජර් ජෙනරාල් කමල් ගුණරත්න සඳුදා (9) දින උදෑසන ශ්‍රී ජයවර්ධනපුර පිහිටි නව යුද්ධ හමුදා මූලස්ථානයේ සිය මංගල සංචාරයේ නිරතවූ අතර එහිදි එතුමන් ජාතික ආරක්‍ෂාව පිළිබඳ වගකීම භාරගෙන අපේ මුළු ජාතියටම ආරක්‍ෂාව සහතික කරන ලෙස සියලුම හමුදා නිලධාරීන්ගෙන් ඉල්ලා සිටියේය. යුද්ධ හමුදා වෘත්තිය ලෝකයේ වඩාත්ම උතුම් වෘත්තියක් වන බැවින් ඔවුන්ගේ ඉදිරියේ ඇති විශාල කාර්යභාර්ය පිළිබඳ කරුණු අවධාරණය කරන ලදී. යුද්ධ හමුදා මූලස්ථානයට සපැමිණි විශ්‍රාමික මේජර් ජෙනරාල් කමල් ගුණරත්න වෙත භටපිරිස් වෙතින් පිරිනැමු හමුදා සම්ප්‍රදායානූකූල කඳවුරු සම්මාන මුරය එතුමන් පසුකර ගියේය. අනතුරුව, යුද්ධ හමුදාධිපතිතුමන්ගේ කාර්යාල සංකීර්ණය ඉදිරියේදී වර්ණවත් සම්මාන ආචාර පෙළපාලියේ ගෞරවාචාරය එතුමන් වෙත පිරිනැමූහ. පසුව යුද්ධ හමුදා මූලස්ථානය වෙත සපැමිණි දිනයේ ප්‍රධාන ආරාධිත අමුත්තා යුද්ධ හමුදාධිපති ලුතිනන් ජෙනරාල් ශවේන්ද්‍ර සිල්වා විසින් ගෞරවයෙන් පිළිගැනීමෙන් අනතුරුව ශ්‍රී ලංකා පාබල හමුදා රෙජිමේන්තුවේ භටපිරිස් විසින් ‘කණ්ඩුල’ හස්ති රාජයා පෙරටු කරගනිමින් එතුමන් වෙත ගෞරව දැක්වූහ. උණුසුම් පිළිගැනිමෙන් අනතුරුව, යුද්ධ හමුදාධිපති කාර්යාලයේදී යුද්ධ හමුදාපතිතුමන් හමුවීමෙන් අනතුරුව ජ්‍යෙෂ්ඨ නිලධාරීන් ඇමතීම, සිහිවටන හුවමාරු කිරීම, සමූහ ඡායාරූප ගැනීම සහ සමරු පොතේ සමරු සටහන් තබමින් ලෝකයේ වඩාත්ම උතුම් වෘත්තිය වන යුද්ධ හමුදා සේවය සෑම විටම ආඩම්බරයෙන් හා ගෞරවයෙන් ආරක්‍ෂා කළ යුතු බවත්, එය අත් නොහැරිය යුතු බවත් ආරක්‍ෂක ලේකම් තුමන් සඳහන් කළේය. “දැන් පාලන තන්ත්‍රය වෙනස් වීමත් සමඟ අපගේ ප්‍රමුඛ අවධානය ජාතික ආරක්‍ෂාව කෙරෙහි යොමු වී ඇති අතර, අතිගරු ජනාධිපතිතුමන් මා සහ යුද්ධ හමුදාපතිවරයා මහජනතාවගේ ජාතික ආරක්‍ෂක අවශ්‍යතා අතහැර දමන්නේ නැත. ඔබට දැන් එය සහතික කළ හැකිය. “මෙය මුළු රටටම ණය නැති විශිෂ්ට සංවිධානයක් වන අතර, එම අභිමානවත් සංවිධානයේ පාර්ශවකරුවන් වීම නිසා රට ඉදිරියට ගෙන යාම සඳහා විශාල කාර්යභාරයක් පැවරේ. වෘත්තීය ප්‍රමිතීන්ට අනුකූලවීමට නම් අපි ආඩම්බර සොල්දාදුවෙකු ලෙස ආඩම්බරයෙන් ජීවත් විය යුතුය. ඔබට හොඳ ගෞරවනීය යුද්ධ හමුදාධිපතිවරයෙකු සිටින අතර ඔහු ඔබගේ ගැටළු සම්බන්ධයෙන් බැරෑරුම් ලෙස ක්‍රියාකර ඒවා විසඳනු ඇත. හමුදා භටයන් වශයෙන් අප ඉහළ ප්‍රමිතීන්ට අනුකූලව ජීවත් විය යුතුයි. “අද ඔබ ජනාධිපතිතුමාගේ දැක්ම හා චින්තනයට ස්තූතිවන්ත වන මේ වගේ පුදුමාකාර හා සුවිශේෂී නව මූලස්ථානයක් ඔබට අද ආශීර්වාදයක් වී තිබෙනවා. මම එවැනි විදේශීය මූලස්ථාන බොහොමයක් දැක ඇත්තෙමි, නමුත් ශ්‍රී ජයවර්ධනපුර පිහිටි නව යුද්ධ හමුදා මූලස්ථානය ඊට හාත්පසින්ම වෙනස්ය. ත්‍රස්තවාදයෙන් රට මුදාගැනීම සඳහා ඔබ සැවොම දායක වී ඇතත්, එල්ටීටීඊ දෘෂ්ටිවාදය තවද පවතින බව අප තවමත් මතක තබා ගත යුතුය. “අපේ‍්‍රල් 21 ප‍්‍රහාරය සිදුවූයේ කිසිවක් නිසා නොව, ඉහළම මට්ටමේ වගකිව යුතු පුද්ගලයින්ගේ නොසැලකිල්ල සහ නොදැනුවත්කමයි. මෙය සිදුකර ඇත්තේ ඉස්ලාමීය ශ්‍රේෂ්ඨ ආගමේ නොමඟ ගිය අනුගාමිකයන් අතළොස්සක් විසිනි. ඉස්ලාමය, විශාල ගුණවත් ආගමක් වීම නිසා අහිංසක සිවිල් වැසියන් ඝාතනය කිරීම කිසිවිටෙකත් අනුමත කර නැත. එහි කිසිවිටෙකත් අනුගාමිකයන්ට සුනඛයන් ලෙස මිනිසුන් මරා දමන ලෙස නොකියයි. ළමුන් ද ඇතුළුව තුවාල ලැබූවන් 500 කට වැඩි පිරිසක් තවමත් ප්‍රතිකාර ලබමින් සිටින අතර ජාතියේ ආරක්‍ෂකයින් වශයෙන් අප එවැනි ප්‍රචණ්ඩ ක්‍රියා නැවත සිදු කිරීමට ඉඩ නොදිය යුතු යැයි ආරක්‍ෂක ලේකම් එහිදී අවධාරණය කළේය. “අපේ රට ආරක්‍ෂා කිරීම සඳහා මානුෂීය මෙහෙයුම් වලදී ජාතියේ ආරක්‍ෂකයින් වශයෙන් අප දුක් වින්දා. ඔබගේ කල් ඉකුත් වූ ප්‍රවර්ධනයන් සහ වෙනත් ප්‍රවර්ධන ගැටලු සම්බන්ධයෙන් අපේක්ෂිත ගැටළු විසඳීමට අපට අවංකවම අවශ්‍ය වේ. ඔබේ යුද්ධ හමුදාධිපතිතුමන් මා වෙත විධිමත් ඇමතුමක් ල‍දුන් පළමු දිනයේම ඔබට වෘත්තීය වැදගත්කමක් ගෙන එන මෙම කරුණු පිළිබඳ සාකච්ඡා කළේය. අපි දැනටමත් පිළියම් යෙදීම ආරම්භ කර ඇති අතර අනාගතයේදී එවැනි අක්‍රමිකතා නැවත සිදුනොවන ලෙසට වගබලාගන්නා බවට සපැමිණි රාජ්‍ය නායකයා එහිදි කරුණු අවධාරණය කළේය. උපදෙස් ලබාදිමෙන් අනතුරුව ආරක්‍ෂක ලේකම්තුමන් ඉල්ලා සිටියේ සියළුම නිලධාරීන් ඔවුන් යටතේ සිටින සොල්දාදුවන්ට ඔවුන්ගේම පුතුන්, යමෙකුගේ පුතෙකු, ස්වාමිපුරුෂයෙකු හෝ මුනුපුරෙකු ලෙස සැලකිය යුතු බවයි. විනය යනු හමුදාවේ සියල්ලයි. ඔබ සියලුදෙනා තුළම ඉහළ මට්ටමේ විනය ප්‍රමිතීන් පවත්වා ගැනීම මම බලාපොරොත්තු වෙමි. විනය අපගේ සංවිධානයේ හරය වන බැවින් එය උල්ලංඝණය කිරීම මම එය නොඉවසමි. විශ්‍රාමික මේජර් ජෙනරාල් ගුණරත්න දේශිය මෙන්ම විදේශීය විවිධ පාර්ශවයන් විසින් යුද්ධ හමුදාව වෙත එල්ල කළ චෝදනාවන් ව්‍යාජ හා මුළුමනින්ම අසත්‍යය බව සඳහන් කරමින් එයට විරුද්ධව හඩනැගු ජ්‍යෙෂ්ඨ රණවිරුවෙකි. “ඔබේ වෘත්තිය ගැන සිතන්න. මෙය ලෝකයේ වඩාත්ම උතුම් වෘත්තියක් වන බැවින් ප්‍රමිතීන්ට හා අපේක්‍ෂාවන්ට අනුව ජීවත් වන්න” යැයි ආරක්‍ෂක ලේකම් තුමන් අවසන් වරට ප්‍රකාශ කළේය. ආරක්‍ෂක ලේකම් තුමන්ගේ දේශනයට ප්‍රථම යුද්ධ හමුදාධිපති ලුතිනන් ජෙනරාල් ශවේන්ද්‍ර සිල්වා දවසේ ප්‍රධාන ආරාධිත අමුත්තා පිළිබඳ කෙටි විස්තරයක් ඉදිරිපත් කළේය. එහිදි මානුෂීය මෙහෙයුම්වල අවසන් අදියරයන් ක්‍රියාත්මක වන විට ඔහු සමඟ රණශූරයෙකු ලෙස ලැබූ අත්දැකීම් පිළිබඳ සාකච්ඡා කළේය. ආරක්‍ෂක ලේකම් තුමන්ගේ දේශනය සඳහා නියෝජ්‍ය මාණ්ඩලික ප්‍රධානී මේජර් ජෙනරාල් නිර්මාල් ධර්මරත්න, ශ්‍රී ලංකා යුද්ධ හමුදා ස්වේච්ඡා බලකායේ සේනාවිධායක මේජර් ජෙනරාල් ජගත් ගුණවර්ධන, ප්‍රධාන මාණ්ඩලික නිලධාරීන්, අධ්‍යක්‍ෂවරුන් සහ නිලධාරීන් පිරිසක් සහභාගී වූහ. අනුග්‍රහය:"
    },
    {
        "content": "ශ්‍රී ලංකා රුසියානු මහකොමසාරිස් කාර්යාලයේ ආරක්ෂක උපදේශක කර්නල් ඩෙනිස් අයි ශ්කෝදා (Colonel Denis I.Shkoda) මහතා අද (දෙසැම්බර් 18) දින ආරක්ෂක අමාත්‍යාංශ ලේකම් මේජර් ජෙනරාල් (විශ්‍රාමික) කමල් ගුණරත්න මහතා අමාත්‍යාංශ පරිශ්‍රයේදී හමුවිය. මෙම අවස්ථාවේදී ආරක්ෂක ලේකම්තුමන් සහ ආරක්ෂක උපදේශකතුමන් අතර සුහද සාකච්ඡාවක්ද පැවැත්විණි."
    },
    {
        "content": "නාවික හමුදා නීල හරිත සංග්‍රාමය වෙනුවෙන් සහයෝගය දක්වමින් චීනය විසින් පාපැදි 50 ක් සහ විදුලි මෝටර් රථ 03 ක් ශ්‍රී ලංකා නාවික හමුදා වෙත ප්‍රදානය කර ඇත. නාවික හමුදා මධ්‍යයට අනුව, අද ( දෙසැම්බර් 10) වන දින නාවිකා හමුදා මුලස්ථානයේ පැවති උත්සවයකදී මෙම ප්‍රදානය සිදුකරන ලදි.  ශ්‍රි ලංකාවේ මහජන චීන සමුහාණ්ඩු තානාපති කාර්යාලයේ යුද, ගුවන් සහ නාවික කටයුතු පිළිබඳව නියෝජ්‍ය ආරක්‍ෂක උපදේශක ලුතිතන් කර්නල් චැං ක්වාන් ජින්  විසින් පාපාදි සහ විදුලි මෝටර් රථ නාවික හමුදාධිපති වයිස් අද්මිරාල් පියල් ද සිල්වා වෙත භාර දෙන ලදි. මෙම පාපැදි සහ විදුලි මෝටර් රථ ත්‍රිකුණාමලය නාවික තඨාකාංගනය තුල භාවිතය සඳහා යොදා ගැනීමට අදහස් කෙරේ. ත්‍රිකුණාමලය නාවික තඨාකාංගනය නාවික හමුදා නීල හරිත සංග්‍රාමය යටතේ නීල හරිත පාරාදීසියක් ලෙස ප්‍රකාශයට පත් කර ඇත."
    },
    {
        "content": "ඉන්දියානු නාවික හමුදාධිපති අද්මිරාල් කරම්බීර් සිං අද (දෙසැම්බර් 19) දින ආරක්ෂක අමාත්‍යාංශ ලේකම් මේජර් ජෙනරාල් (විශ්‍රාමික) කමල් ගුණරත්න මහතා අමාත්‍යාංශ පරිශ්‍රයේදී හමුවිය. මෙම හමුවේදී ඉන්දීය නාවික හමුදාධිපති සහ ආරක්ෂක ලේකම් අතර දෙරට මුහුදු තීරයේ ආරක්ෂක ක්‍රියාමාර්ගයන් සම්බන්ධීකරණය කිරීම, පුහුණු කිරීම් ,  මත්ද්‍රව්‍ය සහ අනෙකුත් නීති විරෝධී ජාවාරම් සීමා කිරීම, සමුද්‍රීය කරුණු, තොරතුරු හුවමාරු කර ගැනීම සහ ද්විපාර්ශ්වික සහයෝගීතාව වැඩි දියුණු කිරීම ඇතුළු කරුණු පිලිබදව  සාකච්ඡාවක් පැවැත්විණි. මෙරට ත්‍රස්තවාදී යුද සමයේ එවකට පැවති රජය ත්‍රස්තවාදය පරාජය කිරීමට සමත් වූයේ කෙසේද යන්න සහ මෙරටින් ත්‍රස්තවාදී උවදුර තුරන් කිරීමට ගත් පියවර පිළිබඳව ආරක්ෂක ලේකම් මේජර් ජෙනරාල්  (විශ්‍රාමික)  කමල් ගුණරත්න  මහතා විසින් අද්මිරාල් කරම්බීර් සිං වෙත කෙටි විස්තර කිරීමක් සිදු කළේය. අසල්වැසි රටවල් දෙක සදහාම පොදු තර්ජනයන් ඇති බැවින් දෙරට අතර තොරතුරු හුවමාරු කර ගැනීමේ අවශ්‍යතාවයද ආරක්ෂක ලේකම්තුමන් පෙන්වා දුන්නේය. සමුද්‍රීය ගැටළු විසඳීම සඳහා දෙරට අතර මනා සහයෝගීතාවය හා ඒ සදහා මැදිහත්වීමේ අවශ්‍යතාවය ආරක්ෂක ලේකම්වරයා අවධාරණය කළේය. සුහද සාකච්ඡාව අවසානයේ ආරක්ෂක ලේකම් සහ අද්මිරාල් කරම්බීර් සිං විසින් මෙම අවස්ථාව සනිටුහන් කිරීම වෙනුවෙන් සමරු සිහිවටන හුවමාරු කර ගන්නා ලදී. සිව් දින නිල සංචාරයක් සඳහා ශ්‍රී ලංකාවට පැමිණි ඉන්දියානු නාවික හමුදාධිපති අද්මිරාල් කරම්බීර් සිං මහතා ත්‍රිකුණාමලය, නාවික හා සාගරික විද්‍යාපීඨයේ සෙනසුරාදා දින පැවැත්විමට නියමිත පාඨමාලා අංක 60 හි මධ්‍ය නිලධාරීන් විසිර යාමේ පෙළපාලියේ ප්‍රධාන අරාධිත අමුත්තා වශයෙන්ද සහභාගී වීමට නියමිතව ඇත. ඉන්දීය නාවික හමුදාධිපතිතුමා දිවයිනේ රැදී සිටින කාලය තුළ  අතිගරු ජනාධිපතිතුමා, ගරු අග්‍රාමාත්‍යතුමා, ආරක්‍ෂක මාණ්ඩලික ප්‍රධානී, යුද්ධ හමුදාධිපති සහ ගුවන් හමුදාධිපති හමුවීමට ද නියමිතව ඇත."
    },
    {
        "content": "සිවිල් ආරක්ෂක දෙපාර්තමේන්තුවේ නව අධ්‍යක්ෂක ලෙස පත්වූ ජෙනරාල් රියර් අද්මිරාල් (විශ්‍රාමික) ආනන්ද පිරිස් මහතා අද (දෙසැම්බර් 24) දින ආරක්‍ෂක අමාත්‍යංශයේ ලේකම් මේජර් ජෙනරාල් (විශ්‍රාමික) කමල් ගුණරත්න මහතා අමාත්‍යංශ පරිශ්‍රයේ දී හමුවිය. මෙම අවස්ථාවේදී නව අධ්‍යක්ෂක ජෙනරාල්වරයා සහ ආරක්‍ෂක ලේකම්තුමන් අතර සුහඳ සාකච්ඡාවක් ද පැවැති අතර සමරු තිළිණ හුවමාරුවක් ද සිදුවිය."
    },
    {
        "content": "පසුගිය කාලයේ ප්‍රජාතන්ත්‍රවාදය සහ සංහිදියාවේ නාමයෙන් ජාතික ආරක්ෂාව සම්පුර්ණයෙන්ම නොසළකා හැරි  බවත් නමුත් වර්තමාන රජය සුරක්ෂිත හා සාමකාමී ජාතියක් නිර්මාණය කර ඇති බව ආරක්ෂක ලේකම් (විශ්‍රාමික) මේජර් ජනරාල් කමල් ගුණරත්න මහතා පැවසිය.   පාස්කු ඉරිදා ප්‍රහාරය සිහිපත් කරමින් ඔහු කියා සිටියේ එවකට වගකිවයුතු බලධාරීන් ඔවුන්ගේ නොදැනුවත්කම සහ නොසැලකිලිමත්කම නිසා ජාතික ආරක්ෂාව මුළුමනින්ම නොසලකා හැර ඇති බවයි.   “ජාතික ආරක්ෂාව පවත්වා ගැනීම සඳහා ඔවුන් වෙත පැවරී තිබු වගකීම්වල බරපතලකම පිළිබදව ඔවුන් දැන සිටියේ නම් ප්‍රතිඵලදායී ලෙස ක්‍රියා කරනු ඇත” මේජර් ජෙනරාල් ගුණරත්න පැවසීය.   අද දින ශ්‍රී ලංකා ගුවන් හමුදා මූලස්ථානයේ සිදු කල සිය පළමු සංචාරයේ දී නිලධාරීන් සහ සෙසු නිලයන් අමතමින් ඔහු කියා සිටියේ රටේ ජාතික ආරක්ෂාව අස්ථාවර කිරීම සඳහා වන ඕනෑම තර්ජනයකට මුහුණ දීම සඳහා ආරක්ෂක හමුදාවන් දැඩි සුදානමෙන්  සිටින බවයි. “සන්නද්ද අරගලයක් මගින් එල්ටීටීඊයට අත් කරගත නොහැකි වූ දේ ඉටු කර ගැනීම සඳහා එල්ටීටීඊ සංවිධානයට යළි පනපෙවීම කිරීමට දෙමළ ඩයස්පෝරාව උත්සාහ කරන්නේ ජාත්‍යන්තර ප්‍රජාවේ සහාය ඇතිව රජයට එරෙහි බලපෑම් සිදු කිරීමෙනි” ඔහු පැවසිය. ශ්‍රී ලංකා ගුවන් හමුදාවේ සාමාජිකයින්ගේ සහ ඔවුන්ගේ පවුල්වල සුභසාධන කටයුතු සිදුකිරීම වෙනුවෙන්  තම උපරිම සහයෝගය ලබා දෙන බවට ප්‍රතිඥා දෙමින් මේජර් ජෙනරාල් ගුණරත්න ඔවුන්ගෙන් ඉල්ලා සිටියේ රට  ආරක්ෂා කිරීම සඳහා ජාතික ආරක්ෂාව පවත්වා ගැනීමට තමා හට සහයෝගය ලබා දෙන ලෙසයි. “ඔබ සැම සිහියේ තබාගන්න, මා සැමවිටම ඔබ සැවොම රැකබලා ගැනීමට ඔබලා වෙනුවෙන් කැපවී සිටින අතරම මාගේ උපරිමය සේවය ඔබ වෙනුවෙන් ලබා දෙමි. මේ ලෝකයේ උදාරතම සේවාව වන හමුදාව වෙනුවෙන් ඔබ ඔබේ උපරිම සේවය ලබාදෙන්න” සාමය කඩාකප්පල් කරන අනාගත තර්ජන වලින් රට සහ මහජනතාව ආරක්ෂා කිරීම සඳහා තමාට විශාල වගකීමක් ඇති බවද ඔහු පැවසීය. යුද්ධය පැවති සමයේ මාධ්‍ය ආවරණය අවමවීම හේතුවෙන් ශ්‍රී ලංකා ගුවන් හමුදාවට නිසි ගෞරවය හිමි නොවූවත්, යුද්ධය ජයග්‍රහණය කිරීම සඳහා ශ්‍රී ලංකා ගුවන් හමුදාව විසින් ලබා දෙන ලද ඉමහත් දායකත්වය ප්‍රශංසනීය බව ඔහු පැවසීය. “රටේ අනාගතය වෙනුවෙන් ජීවිත පරිත්‍යාග කළ සියලුම ශ්‍රී ලංකා ගුවන් හමුදා සාමාජිකයින්ට ජාතිය ණයගැතියි,” මේජර් ජෙනරාල් ගුණරත්න මහතා පැවසීය. මෙම අවස්ථාව සදහා ගුවන් හමුදාධිපති එයාර් මාෂල් සුමංගල ඩයස්, අධ්‍යක්ෂ ගුවන් මෙහෙයුම් එයාර් වයිස් මාෂල් රවී ජයසිංහ, ජේෂ්ඨ නිළධාරින්, නිළධාරින් සහ සෙසුනිලයින් සහභාගී වුහ."
    },
    {
        "content": "වලංගු බලපත්‍ර හෝ ලියකියවිලි නොමැතිව නීතිවිරෝධී ලෙස ලඟ තබාගෙන සිටින ගිනි අවි භාරදීමට පෙබරවාරි 5 සිට12 දක්වා වූ සතියක සහන කාලයක් ආරක්ෂක අමාත්‍යාංශය විසින් අද (ජනවාරි 14) දින ප්‍රකාශයට පත්කර තිබේ.       ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න මහතාගේ උපදෙස් පරිදි සතියක සහන කාලය තුල සියලුම නීති විරෝධී ගිනිඅවි භාරදිය යුතු බව ප්‍රකාශයට පත්කර තිබේ. මෙම සහන කාල සීමාව තුල තමන් ලඟ ඇති නීති විරෝධී ගිනිඅවි ළඟම ඇති පොලිස් ස්ථානයට භාරදෙන ලෙස ආරක්ෂක අමාත්‍යාංශය ඉල්ලා සිටී.       සහන කාලය අතරතුර අනවසර ගිනිඅවි පොලිසියට භාරනොදි සිටින අයට එරෙහිව නීතිමය පියවරගන්නා ලෙස පොලීසියට උපදෙස් දී ඇත.       දිවයින පුරා සාමකාමී වාතාවරණය සුරක්ෂිත කිරීමට මෙන්ම මහජනතාවගේ ආරක්ෂාව සහතික කිරීමට එවැනි ගිනිඅවි තර්ජනයක් වන බැවින් මෙම තීරණය ගෙන තිබේ. එවැනි නීතිවිරෝධී ගිනිඅවි ප්‍රමාදයකින් තොරව භාරදීමට මෙය අවස්ථාවක් කරගන්නා ලෙස අමාත්‍යාංශය දන්වා සිටී.       සහන කාලය අවසන්වූ වහාම නීතිවිරෝධී ගිනි අවි ළඟ තබාගෙන සිටින හෝ භාවිතා කරන්නන්ට එරෙහිව දැඩි ක්‍රියාමාර්ග ගැනීමට අදාල බලධාරීන් බලාපොරොත්තුවේ.       මේ අතර, පොදු සමාවෙන් පසු නීතිවිරෝධී ගිනිඅවි සන්තකයේ තබාගන්නා අය පිළිබඳ තොරතුරු ලබාදෙන ලෙස ආරක්ෂක අමාත්‍යාංශය මහජනතාවගෙන් ඉල්ලා සිටී."
    },
    {
        "content": "පාස්කු ඉරිදා ප්‍රහාරයට සම්බන්ධ නොමඟ ගිය තරුණ තරුණියන් රැඩිකල් අදහස් වලින්  වෙනස් කිරීමේ අරමුණින් නිසි වැඩපිළිවෙළක් නිසි බලධාරියෙකු යටතේ ක්‍රියාත්මක කර ඔවුන් පුනරුත්ථාපනය කර නැවත සමාජගත කිරීම ක්‍රියාත්මක කරන බව ආරක්ෂක ලේකම් මේජර් ජෙනරාල් කමල් ගුණරත්න මහතා අද (ජනවාරි 14) පැවසීය.       ශ්‍රී ලංකාවේ එක්සත් රාජධානියේ මහ කොමසාරිස්  සාරා හල්ටන්ගේ නායකත්වයෙන් යුත් එක්සත් රාජධානියේ නියෝජිත කණ්ඩායමක් සමඟ අද (ජනවාරි 14) අමාත්‍යාංශයේදී පැවති රැස්වීමකදී, රැඩිකල් අදහස් නැතිකිරීමේ ක්‍රියාවලිය ශක්තිමත් කිරීම සඳහා රජය ගෙන ඇති පියවරයන් පිළිබදවද  ඔහු පැහැදිලි කළේය.       පාස්කු ප්‍රහාරය පිළිබඳ විශ්වාසදායක පූර්ව තොරතුරු තිබියදී අදාළ බලධාරීන් විසින් කිසිදු ක්‍රියාමාර්ගයක් නොගත් බව මේජර් ජෙනරාල් ගුණරත්න මහතා පැවසීය.       අදාල නිළධාරීන්ගේ තිබූ ජාතික ආරක්ෂාව පිළිබඳ නොසැලකිල්ල සහ නොදැනුවත්කම හේතුවෙන්  අවසානයේ වටිනා ජීවිත රැසක් අහිමිවීමට හා දේපළ විනාසයට හේතු වූ බව ඔහු පැවසීය.       ආදර්ශමත් දේශපාලන නායකත්වයක් ඇතිව අතිගරු ජනාධිපති ගෝඨාභය රාජපක්ෂගේ නායකත්වය යටතේ මෙවැනි සිදුවීමක් මෙරට තුළ නැවත සිදුවීමට ඉඩ නොතබන බව ඔහු අවධාරණය කළේය       ආරක්ෂක ලේකම්වරයා වශයෙන් ජාතික ආරක්ෂාව සහ මහජන ආරක්ෂාව සහතික කිරීමේ  අති විශාල වගකීමක් තමන් මත ඇති බවත්, ඒ සඳහා අවශ්‍ය පියවර ගැනීම සම්බන්ධයෙන් කිසිම පැකිලීමක් ඇති කර නොගන්නා බවත් ඔහු පැවසීය.   වඩා හොඳ සම්බන්ධීකරණයක් හා ක්‍රියාකාරීත්වයක් සඳහා සියලු බුද්ධි අංශ එක අරමුණකට රැගෙන විත් ඇති  බව ඔහු සඳහන් කළේය.   ත්‍රස්තවාදයට එරෙහිව සටන් කිරීම සඳහා හමුදා බුද්ධි තොරතුරු, තාක්‍ෂණය සහ විශේෂඥ දැනුම බෙදාහදා ගැනීමට මෙන්ම මත්ද්‍රව්‍ය හා මත්ද්‍රව්‍ය ජාවාරම් වලට එරෙහිව  සටනේදී එක්සත් රාජධානියේ සහාය මෙහිදී  ආරක්ෂක ලේකම්වරයා ඉල්ලා සිටියේය. මරාගෙන මැරෙන සෙබළුන් ඇතුළු එල්ටීටීඊයේ හිටපු සටන්කාමීන් 12000 කට වැඩි පිරිසක් පුනරුත්ථාපනය කිරීම පිළබඳව මහකොමසාරිස්වරයාට සිහිපත් කරමින්  මේජර් ජෙනරාල් ගුණරත්න මහතා සඳහන් කළේ ප්‍රජාව තුළ පුනරුත්ථාපනය කර නැවත සමාජගත කරන ලද හිටපු සටන්කරුවන් අතර බෙදුම්වාදී මතවාද ප්‍රවර්ධනය කිරීම මගින් එල්ටීටීඊය පුනර්ජීවනය කිරීමට ඩයස්පෝරා කණ්ඩායම්වල සාමූහික ප්‍රයත්නයක් ඇති බවයි . කලාපීය බුද්ධි තොරතුරු හුවමාරු කර ගැනීමේ අවශ්‍යතාවය සහ විශේෂයෙන් ඉන්දියන් සාගර ගැටළු පිළිබඳව මහකොමසාරිස් තුමිය අවධාරණය කළේය. ද්විපාර්ශ්වික ගැටලු සම්බන්ධයෙන් දෙරට අතර වඩා හොඳ සහයෝගීතාවයක් ඇති කර ගත යුතු යැයි ඇය පවසා සිටියාය. මෙම අවස්ථාව සඳහා අග්‍රාමාත්‍යවරයාගේ  ඇෆ්ගනිස්ථානයේ  සහ පාකිස්තානයේ  විශේෂ නියෝජිත  ගරත් බේලි  සහ එක්සත් රාජධානියේ තානාපති කාර්යාලයේ ආරක්ෂක උපදේශක කර්නල් ඩේවිඩ් අෂ්මාන්  සහභාගී වූහ."
    },
    {
        "content": "ආරක්ෂක ලේකම් මේජර් ජෙනරාල් (විශ්‍රා) කමල් ගුණරත්න මහතා විසින් මේ වන විට ඉදිකරමින් පවතින මෙරට සිව්වන විශාලතම ස්ථුපය වන සඳහිරු සෑයේ ඉදිකිරීම් කටයුතු කඩිනම් කරන ලෙස ඉදිකිරීමට කටයුතු භාර ආරක්ෂක අංශ නිලධාරීන් වෙත උපදෙස් ලබා දී ඇත. සඳහිරු සෑයේ ඉදිකිරීම් කටයුතු වල ප්‍රගතිය පිළිබඳව අද (ජනවාරි 16) දින අමාත්‍යාංශ පරිශ්‍රයේදී පැවති සාකච්ඡාව සදහා සහභාගී වූ සියලු දෙනා වෙත උපදෙස් ලබා දෙමින් ඔහු පවසා සිටියේ අපේක්ෂිත කාලසීමාව තුල ඉදිකිරීම් කටයුතු අවසන් කිරීම සදහා පූර්ණ සහයෝගය ලබා දෙන ලෙසයි. මෙම අවස්ථාවේදී  ස්ථුපයේ හතරැස් කොටුව නිර්මාණය කිරීම, ස්ථුපයේ හතරැස් කොටුවේ සිට චුඩා මාණික්‍ය දක්වා කොත,කොත් කැරැල්ල රදවන ආකාරය සහ ස්තුපයේ යෝජිත ශිලාමය කැටයම් පවුර සහ දැනට නිමකර ඇති චිත්‍ර හා මුර්ති පිලිබදව දීර්ඝ වශයෙන් සාකච්ඡා කරන ලදී. දශක තුනක් පුරා පැවති කුරිරු ත‍්‍රස්තවාදය මෙරටින් තුරන් කිරීම සඳහා ආරක්ෂක අංශ සහ පොලිස් සාමාජිකයින් විසින් සිදු කරන ලද උදාර සේවය අගය කරනු වස් හිටපු ජනාධිපති මහින්ද රාජපක්ෂ මහතාගේ මගපෙන්වීම මත සඳහිරු සෑයේ ඉදිකිරීම් කටයුතු ආරම්භ කරන ලදී. ඉදිකිරීම් කටයුතු අවසන් වීමෙන් පසු විශාලත්වය අතින් මෙම ස්ථුපය ශ්‍රී ලංකාවේ හතරවන විශාලතම ස්ථූපය බවට පත්වනු ඇත. ත්‍රිවිධ හමුදාව සහ සිවිල් ආරක්ෂක බලකාය විසින් ඉදිකිරීම් කටයුතු සිදු කරන මෙම ස්ථුපයේ උස අඩි 285 ක්  සහ පළල අඩි 255 කි. මෙම අවස්ථාවට ජේෂ්ඨ කථිකාචාර්ය මහාචාර්ය රංජිත් ලියනගේ, ජේෂ්ඨ ත්‍රිවිධ හමුදා නිලධාරීන්, ව්‍යාපෘතිය භාර  නිලධාරීන්, ගෘහ නිර්මාණ ශිල්පීන් සහ චිත්‍රශිල්පීන් සහභාගී වූහ."
    },
    {
        "content": "-  පාස්කු ඉරිදා පල්ලිවලට එල්ල කරන ලද  ප්‍රහාරවලට මුස්ලිම් ප්‍රජාවගේ කිසිදු සම්බන්ධතාවයක් නොමැති  බව තුර්කි තානාපති පවසයි.   -  සියලුම ප්‍රජාවන් ආරක්‍ෂිත බවත් සියලුම ප්‍රජාවන්ට එක හා සමානව සලකන බවත් ආරක්ෂක ලේකම් පවසයි.   සේවය අවසන් කර යලි සිය රට බලා යන තුර්කි තානාපති ටුන්කා ඔසුහාඩා මහතා (Tunca Ozcuhadar) සඳුදා (දෙසැම්බර් 30) දින ආරක්‍ෂක අමාත්‍යාංශයේදී ආරක්‍ෂක ලේකම් මේජර් ජෙනරාල් (විශ්‍රාමික) කමල් ගුණරත්න මහතා හමුවිය. මෙහිදී ඔවුන් දෙදෙනා ආරක්‍ෂාව පිලිබඳ,  ද්විපාර්ශ්වික සබඳතා, දෙරට අතර ආරක්‍ෂක හමුදාවන් සඳහා පුහුණු අවස්ථා වැඩි දියුණු කිරීම, බුද්ධි දැනුම හුවමාරු කර ගැනීම සහ ද්විපාර්ශ්වික සහයෝගීතාව වැඩි දියුණු කිරීම ඇතුළු විෂයයන් කිහිපයක් පිළිබඳ සාකච්ඡාවක නිරතවූහ.   පසුගිය අපේ‍්‍රල් මාසයේ එල්ලවූ පාස්කු ඉරිදා ප‍්‍රහාරවලට මුස්ලිම් ප්‍රජාව සම්බන්ධ නොවූ බවත් මුස්ලිම් ප‍්‍රජාව සැමවිටම රජයට සහ රටේ ජනතාවට සහයෝගය දක්වන බවත් තානාපතිවරයා පැවසීය.   ඊට ප්‍රතිචාර දක්වමින් මේජර් ජෙනරාල් ගුණරත්න මහතා කියා සිටියේ, ප්‍රජාවන් දෙක අතර යම් ආරවුලක් ඇති වූ මහනුවර දිගන ප්‍රදේශයේ ඇති වූ සිදුවීම වැනි සිදුවීම් වත්මන් රජය යටතේ සිදුනොවන බවත්, සියලු දෙනාගේ  ආරක්‍ෂාව සහතික කිරීම සඳහා වැරදිකරුවන් නීතිය ඉදිරියට ගෙන ඒමට පූර්ණව කැපවී සිටින බවත්ය.   ඔහු තවදුරටත් පැවසුවේ ජනවාර්ගිකත්වය සහ ආගම කුමක් වුවත් රටේ ජනතාව ශ්‍රී ලාංකිකයන් ලෙස සලකා සැමට සමානව සලකනු ඇති බවය.   මේජර් ජෙනරාල් ගුණරත්න මහතා පැවසුවේ ඉස්ලාමය යනු ප්‍රජාවන් අතර සමගිය දේශනා කරන සාමයේ ආගමක් බවත් නොමග ගිය තරුණයින් කිහිප දෙනෙකුගේ ක්‍රියාවන් එම ශ්‍රේෂ්ඨ ආගමට ආදේශ කළ නොහැකි බවත්ය.   තුර්කි තානාපතිවරයාගේ ශ්‍රී ලංකාවේ සේවය කල සේවා කාලය පිළිබඳ ස්තූතිවන්ත වෙමින් ආරක්‍ෂක ලේකම්වරයා ඔහුගේ සියලු ඉදිරි කටයුතු සඳහා සුබ පැතුම් එක් කළේය.   කොළඹ තුර්කි තානාපති කාර්යාලයේ තුන්වන ලේකම් නාසාන් ඩෙනිස් ද මෙම අවස්ථාවට සහභාගී විය."
    },
    {
        "content": "ජාතික ආරක්ෂාව වෙනුවෙන් මෙරට සියලුම බුද්ධි අංශ නියාමනය හා බලගැන්වීම සඳහා ‘ජාතික බුද්ධි පනත’ (NIA) කෙටුම්පත් කිරීම සදහා රජයේ අනුමැතිය ලබා දී තිබේ. ආරක්ෂක රාජ්‍ය අමාත්‍ය චමල් රාජපක්ෂ මහතා අමාත්‍ය මණ්ඩලය වෙත ඉදිරිපත් කල ජාතික බුද්ධි පනත කෙටුම්පත් කිරීමේ යෝජනාවට කැබිනට් අනුමැතිය ලැබී ඇත. මෙරට  බුද්ධි අංශ ශක්තිමත් කරමින් අනාගත ආරක්ෂක තර්ජන වැළැක්වීම සඳහා ජාතික බුද්ධි පනත හඳුන්වා දීමට රජය තීරණය කළ බව සම කැබිනට් ප්‍රකාශක අමාත්‍ය බන්දුල ගුණවර්ධන මහතා ඊයේ දින පැවති මාධ්‍ය හමුවකදී කියා සිටියේ නීති කෙටුම්පත් සම්පාදකයන් වෙත ජාතික බුද්ධි පනත් කෙටුම්පත සකස් කරන ලෙස උපදෙස් ලබා දෙන බව ඔහු පැවසීය. අනුමැතිය සඳහා ඉදිරිපත් කරන ලද කැබිනට් පත්‍රිකාවෙන් පෙන්නුම් කරන්නේ එම ක්‍රියාකාරකම් නියාමනය කිරීම සඳහා ප්‍රමාණවත් නීතිමය විධිවිධාන නොමැතිකම හේතුවෙන් ඇතැම් බුද්ධි ක්‍රියාකාරකම් සීමා කර ඇති බවයි. නව පනත මගින් ප්‍රතිචාර, මාර්ගෝපදේශ හා නිර්දේශ ලබා දීමෙන් සහ රටේ ආරක්ෂක තත්ත්වය නිරීක්ෂණය කිරීමෙන් ජාතික ආරක්ෂාව කළමනාකරණය කිරීමට බුද්ධි අංශවලට අවශ්‍ය බලය ලබා දෙන බව අමාත්‍ය ගුණවර්ධන මහතා පැවසීය."
    },
    {
        "content": "සේවයෙන් විශ්‍රාම යන ආරක්‍ෂක මාණ්ඩලික ප්‍රධානී අද්මිරාල් රවීන්ද්‍ර සී. විජේගුණරත්න මහතා අද (දෙසැම්බර් 30) අමාත්‍යාංශයේ දී ආරක්‍ෂක ලේකම් මේජර් ජෙනරාල් (විශ්‍රාමික) කමල් ගුණරත්න මහතා හමුවිය.   මෙම සුහද හමුවේදී ආරක්‍ෂක ලේකම් තුමන්, විශ්‍රාම යන ආරක්‍ෂක මාණ්ඩලික ප්‍රධානීගේ සේවය පැසසුමට ලක් කළ අතර ඔහුගේ ඉදිරි කටයුතු සඳහා සුබ පැතුම් එක් කළේය.   මෙම අවස්ථාව සනිටුහන් කිරීම සඳහා සිහිවටන හුවමාරු කර ගන්නා ලදි."
    },
    {
        "content": "ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න මහතා සෙනෙහස අධ්‍යාපන සම්පත් පර්යේෂණ හා තොරතුරු කේන්ද්‍රයේ (SERRIC) නියෝජිතයින් පිරිසක් අද (ජනවාරි 01) දින අමාත්‍යංශ පරිශ්‍රයේදී හමුවිය. මෙම රැස්වීමේදී නිලධාරීන් විසින් මධ්‍යස්ථානයේ මෙහෙයුම් පිළිබඳව ආරක්ෂක ලේකම්වරයා දැනුවත් කරන ලද අතර එහි පවත්නා දුෂ්කරතා, ගැටළු විසඳීම සහ අනාගත ක්‍රියාකාරකම් පිළිබඳව ද සාකච්ඡා කරන ලදී. සෙනෙහස අධ්‍යාපන සම්පත් පර්යේෂණ හා තොරතුරු කේන්ද්‍රය (SERRIC) ත්‍රිවිධ හමුදා, පොලිස් සහ සිවිල් ආරක්ෂක දෙපාර්තමේන්තු නිලධාරීන්ගේ විශේෂ අවශ්‍යතා ඇති ළමුන් සඳහා ශ්‍රී ලංකා යුද්ධ හමුදාවේ කළමනාකාරිත්වය මත සිදු කරගෙන යනු ලබන ආයතනයකි. මෙම මධ්‍යස්ථානය  ආබාධ සහිත දරුවන් වෙනුවෙන් විශේෂ සැලකිල්ලක් සහ අවධානයක් ලබා දෙන අතරම, සියලුම දරුවන් සඳහා විවෘතව පවතින  ළමා සංවර්ධනය පිළිබඳ දැනුම ලබා දෙන තොරතුරු මධ්‍යස්ථානයකි. කොළඹ 5  නාරහේන්පිට පිහිටා ඇති  මෙම මධ්‍යස්ථානය මඟින්  විශේෂ අවශ්‍යතා තිබෙන ළමුන් 3000 කට  පමණ  සේවා සපයනු ලබන අතර ඉන් ළමුන් 1946 ක් ආරක්ෂක හමුදා සාමාජිකයින්ගේ පවුල්වල දරුවන්ය. එවැනි දරුවන්ගේ සහජ හැකියාවන්, ශක්තීන් සහ දුර්වලතාවයන් හඳුනා ගැනීම, සායනික සහාය ලබා දීම, දෙමාපියන්ගේ මග පෙන්වීම සහ උපදේශනය ලබා දීම, දරුවන්ගේ සංවර්ධනය සඳහා පර්යේෂණ ප්‍රවර්ධනය කිරීම සහ පුද්ගලයාට ආවේණික වූ පූර්ව වෘත්තීය පුහුණුව ලබා දීම එහි අරමුණු කිහිපයකි. මෙම සාකච්චාව සදහා අතිරේක ලේකම් (ආරක්ෂක සේවා) සමන්ති වීරසිංහ, සෙනෙහස අධ්‍යාපන සම්පත් පර්යේෂණ හා තොරතුරු කේන්ද්‍රයේ අධ්‍යක්ෂක,කර්නල් ප්‍රසන්න හෙට්ටිආරච්චි,ආචාර්ය ධනපාල,මහාචාර්ය හේමමාලි පෙරේරා යන අයවළුන් සහභාගී වුහ."
    },
    {
        "content": "• අන්‍යෝන්‍ය එකඟතාවයෙන් ආරක්ෂක සහයෝගීතාව තහවුරු කෙරේ. රටේ ආරක්ෂක ගැටළු විසඳීම සඳහා දැනට ක්‍රියාත්මක ආරක්ෂක මෙහෙයුම් අගය කළ රුසියානු රජය, රටවල් දෙක අතර ආරක්ෂක හා ත්‍රස්ත විරෝධී සහයෝගීතාව වැඩි දියුණු කිරීමට එකඟ වී ඇත. ශ්‍රී ලංකා හමුදාවන්හි ශක්තිය වර්ධනය කිරීම සඳහා අවශ්‍ය වන ආයුධ සහ උපකරණ ලබා දීමට රුසියාව පොරොන්දු වී තිබේ රටේ ආරක්ෂක ගැටලු විසඳීම සඳහා වන හමුදා මෙහෙයුම් පිළිබඳව මම සෑහීමකට පත්වන අතර ශ්‍රී ලංකා යුද්ධ හමුදාවේ ශක්තිය වර්ධනය කිරීම සඳහා අවශ්‍ය ආයුධ සහ උපකරණ සැපයීමට රුසියාව සූදානම් ”යැයි රුසියානු විදේශ අමාත්‍ය සර්ජි ලැව්රොව් මහතා පැවසීය. විදේශ ඇමති ලැව්රොව් විදේශ සබඳතා සඳහා දක්වන සහයෝගීතා ක්‍රියාමාර්ගයන් පිළිබඳව සිය සතුට පළ කළ අතර, දෙරට අතර දීර්ඝ කාලීනව පුරා පැවති සබඳතා, විශේෂයෙන් නීතිය ක්‍රියාත්මක කිරීම සහ ආරක්ෂක යන අංශයන් පිළිබඳව කොළඹදී මෙරට විදේශ අමාත්‍ය දිනේෂ් ගුණවර්ධන මහතා සමඟ පැවති මාධ්‍ය සාකච්ඡාවකදී සිහිපත් කළේය. අමාත්‍ය ලැව්රොව් මහතාගේ නායකත්වයෙන් යුත් 42 දෙනෙකුගෙන් යුත් නියෝජිත කණ්ඩායම සඳුදා (ජනවාරි 13) දින මෙරටට පැමිණ ආරක්ෂක, දේශපාලන, වාණිජ්‍ය, විද්‍යාව සහ තාක්‍ෂණය වැනි ක්ෂේත්‍රයන් පිළිබඳව මෙරට නියෝජිතයන් සමග සාකච්ඡා කරන ලදී. මෑතකදී අත්සන් කරන ලද හමුදා සහයෝගීතා ගිවිසුමට අනුව ආරක්ෂක සම්බන්ධීකරණය තුළින් ත්‍රස්ත මර්දන සහයෝගීතාව වැඩි දියුණු කිරීමට දෙපාර්ශ්වයම එකඟ වූහ. ඉන්දියන් සාගර කලාපය කෙරෙහි මතුවෙමින් පවතින අවධානය ඉස්මතු කරමින් දෙපාර්ශ්වයම අනාගතයේ දී දියුණු වන ජාත්‍යන්තර වෙළඳාම වැඩි දියුණු කිරීම සඳහා එහි ආරක්ෂාව සහ ස්ථාවරත්වය පවත්වා ගැනීමේ වැදගත්කම පිලිබදව සාකච්ඡා කළහ. අමාත්‍යවරුන් දෙදෙනා අතර පැවති සාකච්ඡාවේදී ද්විපාර්ශ්වික ආරක්ෂක සහයෝගීතාව යටතේ වන වැඩසටහන් විග්‍රහ කළ අමාත්‍ය ගුණවර්ධන මහතා කියා සිටියේ ත්‍රස්තවාදය, ප්‍රචණ්ඩකාරී අන්තවාදය, නීති විරෝධී මත්ද්‍රව්‍ය ජාවාරම සහ වෙනත් අන්තර්ජාතික සංවිධානාත්මක අපරාධ නිසා ජාතික, කලාපීය හා ජාත්‍යන්තර ආරක්ෂාවට ඇති තර්ජනයන් දෙරටම පිළිගෙන ඇති බවයි. රටවල් දෙක අතර ඒකාබද්ධ විසඳුම් හා පිළිවෙත් හුවමාරු කර ගැනීම සඳහා දෙරට අතර පවත්නා සහයෝගිතාව තවදුරටත් පවත්වාගෙන යන බවට දෙපාර්ශවයම පවසන ලදී. රුසියානු විදේශ ඇමතිවරයා විසින් තම රටේ නිල සංචාරයක් සඳහා ජනාධිපති ගෝඨාභය රාජපක්ෂ මහතාට ආරාධනා කරන ලදී. මෙම අවස්ථාව සදහා රාජ්‍ය අමාත්‍ය සුසිල් ප්‍රේමජයන්ත, විදේශ සබදතා අමාත්‍යංශයේ ලේකම් රවිනාථ ආරියසිංහ සහ ආරක්ෂක ලේකම් මේජර් ජෙනරාල් (විශ්‍රා) කමල් ගුණරත්න මහතා සහභාගී විය."
    },
    {
        "content": "ඉරානය සහ ශ්‍රී ලංකාව අතර ද්විපාර්ශ්වික සහයෝගීතාව සහ මිත්‍රත්වය වැඩිදියුණු කරන ලෙස ශ්‍රී ලංකාවේ ඉරාන තානාපති මොහොමඩ් සයිරි අමිරානි ඉල්ලා සිටියේය. තානාපති අමිරානි මහතා මේ බව ප්‍රකාශ කළේ ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න මහතා අද (ජනවාරි 02) දින සිය කාර්යාලයේදී හමුවූ අවස්ථාවේදීය. මෙම සුහද සාකච්ඡාවේදී තානාපති අමිරානි මහතා රට තුළ සාමය පවත්වා ගැනීම සඳහා පොලීසිය හා සන්නද්ධ හමුදාවන් මෙහෙයවීම සදහා රජය දක්වන කැපවීම පැසසුමට ලක් කළේය. තම රටේ වර්තමාන දේශපාලන තත්ත්වය පිළිබඳව ආරක්ෂක ලේකම්වරයා දැනුවත් කළ ඉරාන තානාපති ඉරානයේදී  ශ්‍රී ලංකා පොලිසියට සහ ත්‍රිවිධ හමුදාවට ලබා දිය හැකි පුහුණු අවස්ථා පිළිබඳව ද දැනුම් දුන්නේය. ඉරාන තානාපතිවරයාගේ  සුහදතාවයට ස්තූති කරන අතරම ඉරානය සමඟ පවත්නා ද්විපාර්ශ්වික සබඳතා වැඩිදියුණු කිරීමට බලාපොරොත්තු වන බව මේජර් ජෙනරාල් ගුණරත්න මහතා පැවසීය. මෙම අවස්ථාව සනිටුහන් කරමින් ආරක්ෂක ලේකම් සහ ඉරාන තානාපතිවරයා අතර සමරු සිහිවටන හුවමාරුවක්ද සිදුවිය."
    },
    {
        "content": "• අනතුරුදායක හා සීමාන්විත පියාසර කලාපවල ඩ්‍රෝන මෙහෙයුම් සීමා කර ඇත.          • සිවිල් ඩ්‍රෝන මෙහෙයුම්කරුවන් ආරක්ෂක අමාත්‍යාංශයෙන් පූර්ව අනුමැතිය ලබා ගත යුතුය    • ඉල්ලුම් කළ ස්ථානයේ එම ඉල්ලුම් කර ඇති  අරමුණු සඳහා පමණක් ඩ්‍රෝන යානා ක්‍රියාත්මක කිරීමට සිවිල් ගුවන් සේවා අධිකාරිය (CAA) අවසර ලබා දෙනු ඇත.    • සිවිල් ඩ්‍රෝන මෙහෙයුම් සඳහා ඉල්ලුම වැඩි වෙමින් පවතී. පසුගිය වසරේ අපේ‍්‍රල් මස එල්ල වූ පාස්කු ඉරිදා ප‍්‍රහාරයෙන් පසුව තහනම් කරන ලද සිවිල් ඩ්‍රෝන මෙහෙයුම් තහනම රජය ඊයේ දින ඉවත් කල අතර ඒ සඳහා නව රෙගුලාසි හඳුන්වා දීමට රජය කටයුතු කරමින් සිටී. ජනාධිපති ගෝඨාභය රාජපක්ෂගේ උපදෙස් අනුව ඩ්‍රෝන මෙහෙයුම් සඳහා 2019 අප්‍රේල් 21 දින සිට පනවා තිබූ තහනම වහාම ක්‍රියාත්මක වන පරිදි අහෝසි කරන ලෙස ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න විසින් අදාළ බලධාරීන්ට නියෝග කර තිබේ. ගැසට් පත්‍ර අංක S/No. 2123/10 යටතේ 2019 මැයි 13 දින නිකුත් කරන ලද ගැසට්  පත්‍රය යටතේ ආරක්ෂක ගැටළු පිළිබඳව උපුටා දක්වමින් ඩ්‍රෝන මෙහෙයුම් සීමා කරන ලදී. උපදෙස් වලට අනුව, අනතුරුදායක හා සීමාන්විත පියාසර කලාපවල ඩ්‍රෝන මෙහෙයුම් සඳහා තහනම දිගටම ක්‍රියාත්මක වනු ඇත. සියළුම කලාපවල පියාසර ඩ්‍රෝන යානා සඳහා සියලුම සිවිල් ඩ්‍රෝන මෙහෙයුම්කරුවන් ආරක්ෂක අමාත්‍යාංශයෙන් පූර්ව අනුමැතිය ලබා ගත යුතුය. මිනිසුන් රහිත ගුවන් යානා (UAV) ලෙස තාක්‍ෂණිකව නම් කර ඇති ඩ්‍රෝන යානය පියාසර රොබෝවක් වන අතර එය යතුරු පුවරුවේ සංවේදක සහ ජීපීඑස් තාක්ෂණය සමඟ දුරස්ථව පාලනය කරනු ලැබේ. එය යුධමය  අරමුණු සඳහා මෙන්ම සෙවීම් සහ මුදාගැනීම්, සෝදිසි කිරීම්, ගමනාගමනය අධීක්ෂණය, කාලගුණ අධීක්ෂණය සහ ගිනි නිවීම් වැනි  සිවිල් ක්‍රියාකාරකම් සඳහා ද බහුලව භාවිතා වේ. පුද්ගලික ඩ්‍රෝන යානා පියාසර කිරීමට ඉඩ දීමත් සමඟ එය දැන් ඡායාරූපකරණය, වීඩියෝකරණය, කෘෂිකර්මාන්තය සහ බෙදා හැරීමේ සේවාවන්හි ජනප්‍රිය ක්‍රමයක් වී පවතී. සිවිල් ගුවන් සේවා අධිකාරියේ (CAA) මෙහෙයුම් අධ්‍යක්‍ෂක  ලුෂාන් ප්‍රනාන්දු මහතා defence.lk වෙත පැවසුවේ ඩ්‍රෝන මෙහෙයුම් තහනම ඉවත් කිරීමත් සමඟ ඩ්‍රෝන යානා සිවිල් ගුවන් සේවා අධිකාරියේ ලියාපදිංචි කිරීම සඳහා  නියාමන වෙනස්කම් කිහිපයක් සිදු කිරීමට නියමිත බවයි. සෑම ඩ්‍රෝන මෙහෙයුම්කරුවෙකුම ආරක්ෂක අමාත්‍යාංශයෙන් පූර්ව අවසරය ලබා ගත යුතු අතර ඩ්‍රෝන යානය සමඟ සිවිල් ගුවන් සේවා අධිකාරිය වෙත පැමිණ එහි දත්ත ගබඩාවේ ලියාපදිංචි විය යුතු බවද ඔහු සඳහන් කළේය. '' පියාසරය සඳහා අවසර ලබා දීමට පෙර අපි ඩ්‍රෝන යානය, එහි බර, කැමරාව යනාදිය පරීක්ෂා කළ යුතුයි. අනුමත ඩ්‍රෝන යානා ක්‍රියාත්මක කිරීම සඳහා ස්ටිකරයක් නිකුත් කරනු ලැබේ'' ඔහු පැවසීය. ප්‍රනාන්දු මහතාට අනුව, නව රෙගුලාසි යටතේ ඩ්‍රෝන ක්‍රියාකරුවන්ට ඉල්ලුම් කළ ස්ථානයේ එම ඉල්ලුම් කර ඇති  අරමුණු සඳහා පමණක් ඩ්‍රෝන යානා ක්‍රියාත්මක කිරීමට  සිවිල් ගුවන් සේවා අධිකාරිය විසින් අවසර දෙනු ලැබේ. “ඩ්‍රෝන යානය පියාසර  කිරීමට ඉල්ලුම් කරන ලද කාල සීමාව සඳහා පමණක් ඔවුන්ට අවසර ලබා දෙනු ඇත.” මාධ්‍ය ආයතන, විදේශිකයන්, විවාහ උත්සව වීඩියෝකරණ ශිල්පීන්, ඡායාරූප ශිල්පීන් සහ වාණිජ වෙළඳ දැන්වීම් සමාගම් වෙතින් පියාසර ඩ්‍රෝන යානා සඳහා සැලකිය යුතු ඉල්ලුමක් පවතින බව ඔහු පැවසීය."
    },
    {
        "content": "තොරතුරු හා සන්නිවේදන තාක්‍ෂණ නියෝජිත ආයතනයේ  (ICTA) අධීක්‍ෂයණ හා කළමනාකරණය යටතේ තොරතුරු සන්නිවේදන තාක්‍ෂණය (ICT) හරහා ඒකාබද්ධ පද්ධතියක් යටතේ සමස්ත රාජ්‍ය යාන්ත්‍රණයම ඩිජිටල්කරණය කිරීමට රජය කටයුතු කරමින් සිටියි.   ආරක්‍ෂක ලේකම් මේජර් ජෙනරාල් (විශ්‍රාමික) කමල් ගුණරත්න  නාරාහේන්පිට පිහිටි තොරතුරු හා සන්නිවේදන තාක්‍ෂණ නියෝජිත ආයතන කාර්යාලයේදී  එහි  කාර්ය මණ්ඩලය අමතමින් රාජ්‍ය ආයතන වඩාත් ඵලදායී ලෙස ක්‍රියාත්මක කිරීම සඳහා ඩිජිටල්කරණ ප්‍රතිපත්තිය ක්‍රියාත්මක කිරීමේ ජනාධිපති ගෝඨාභය රාජපක්‍ෂගේ දැක්ම ගැන පැහැදිලි කළේය.   “තොරතුරු හා සන්නිවේදන තාක්‍ෂණ නියෝජිත ආයතනය (ICTA) ආරක්‍ෂක අමාත්‍යාංශයේ විෂය පථයට ගැනීමේ අරමුණ වන්නේ මෙම ක්‍රියාවලිය ඉදිරියට ගෙන යාම සහ එයට වැඩි පහසුකම් සැලසීමයි. ජාතික ආරක්‍ෂාව නොමැති විට තොරතුරු හා සන්නිවේදන තාක්‍ෂණයෙන් කිසිදු ප්‍රයෝජනයක් නොමැත. අමාත්‍යාංශයට වැඩි ප්‍රවේශයක්, වැඩි බලයක් සහ වැඩි සම්පත් ප්‍රමාණයක් ඇති හෙයින් ආරක්‍ෂක අමාත්‍යාංශය යටතේ සිටීම ඔබට වරප්‍රසාදයක්. ” මේජර් ජෙනරාල් ගුණරත්න පැවසීය.   තොරතුරු හා සන්නිවේදන තාක්‍ෂණ නියෝජිත ආයතනය මින් පෙර විදුලි සංදේශ හා ඩිජිටල් යටිතල පහසුකම් අමාත්‍යාංශය යටතේ පාලනය වු සම්පුර්ණයෙන්ම රජය සතු ආයතනයකි. වර්ථමානයේ මෙම ආයතනය ආරක්‍ෂක අමාත්‍යාංශයේ විෂය පථයට අයත් වේ.   තොරතුරු හා සන්නිවේදන තාක්‍ෂණය සඳහා රජයේ ප්‍රතිපත්ති සහ ක්‍රියාකාරී සැලැස්ම ආරම්භ කිරීමට හා ක්‍රියාත්මක කිරීමට තොරතුරු හා සන්නිවේදන තාක්‍ෂණ නියෝජිත ආයතනයට රජයෙන් බලය පවරා ඇත.   වැඩි බලතල ලැබී ඇති හෙයින් වැඩි වගකීමක්ද ආරක්‍ෂක අමාත්‍යාංශය වෙත පැවරී ඇති බව ඔහු පැවසීය.   නීතිය හා සාමය අමාත්‍යාංශය සහ ඩිජිටල් යටිතල පහසුකම් හා තොරතුරු තාක්‍ෂණ අමාත්‍යාංශය ද ආරක්‍ෂක අමාත්‍යාංශයේ විෂය පථය යටතේ ක්‍රියාත්මක වේ.   කැපවීමෙන් මෙන්ම අධිෂ්ඨානයෙන් එක්ව  වැඩ කිරීමේ වැදගත්කම අවධාරණය කරමින් මේජර් ජෙනරල් කමල් ගුණරත්න කියා සිටියේ ඩිජිටල් තාක්‍ෂණයට හිතකාමී රාජ්‍ය අංශයක් ඇති කිරීම සඳහා වන ජනාධිපති ගෝඨාභය රාජපක්‍ෂගේ දැක්ම සාක්‍ෂාත් කර ගැනීම සඳහා සිය පුර්ණ සහාය එම කාර්ය මණ්ඩලයට ලබාදෙන බවයි.  \"ඔබගේ වෘත්තීමය නිපුණත්වය තුළින් අධිෂ්ඨානශීලීව,කැපවීමෙන් වෙහෙස මහන්සි වී වැඩකිරීම අපි බලාපොරොත්තු වෙමු.\" ඔහු පැවසීය. තොරතුරු හා සන්නිවේදන තාක්‍ෂණ නියෝජිත ආයතනයේ සභාපති ජයන්ත ද සිල්වා, අධ්‍යක්‍ෂ මණ්ඩලයේ සාමාජිකයින් වන  මහාචාර්ය ලලිත් ගමගේ, ආචාර්ය සංජීව වීරරත්න,රෙෂාන් දේවපුර, වසන්ත දේශප්‍රිය, මනෝරි උනම්බුව, ප්‍රධාන විධායක නිලධාරී මහින්ද බී. හේරත්, ප්‍රධාන තාක්‍ෂණ නිලධාරි හිරන්‍යා සමරසේකර ඇතුළු අනිකුත් නිලධාරින් මේ අවස්ථාව සඳහා සහභාගී වුහ."
    },
    {
        "content": "ජනාධිපති ගෝඨාභය රාජපක්ෂ මහතා විසින් යුධ හමුදා නිලධාරීන් 244 දෙනෙකු ඔවුන්ගේ ඊළඟ නිලයට උසස් කිරීම සිදු කර ඇත. යුධ හමුදා මාධ්‍යවලට අනුව බ්‍රිගේඩියර්වරුන් 17 දෙනෙකු මේජර් ජෙනරාල් නිලයට උසස් කර ඇත. එයට අමතරව ලුතිනන් කර්නල්වරුන් 45 දෙනෙකු කර්නල් නිලයට, මේජර්වරුන් 49 ක් ලුතිතන් කර්නල් නිලයට, කපිතන්වරුන් 42 දෙනෙක් මේජර් නිලයට, ලුතිතන්වරුන් 80 දෙනෙක් කපිතන් නිලයට, සහ දෙවන ලුතිතන්වරුන් 11 දෙනෙක් ලුතිතන් නිලයටත් උසස් කර ඇත. 72 වන ජාතික නිදහස් සැමරුමට සමගාමීව මෙම නිල උසස්වීම් ලබා දී ඇති අතර එය මේ දක්වා යුධ හමුදාව තුළ මෙතෙක් ලබා දී ඇති විශාලතම උසස්වීම් ප්‍රමාණය ලෙස සැලකිය හැකිය."
    },
    {
        "content": "ශ්‍රී ලංකා ජාතික ආරක්ෂක අධ්‍යයන ආයතනයේ (INSSSL) අධ්‍යක්ෂක ජෙනරාල් ධුරයට අද්මිරාල් මහාචාර්ය ජයනාත් කොළඹගේ මහතා පත්කර තිබේ. ඔහු සිය පත්වීම් ලිපිය අද (පෙබරවාරි 10) දින අමාත්‍යාංශ පරිශ්‍රයේදී ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න මහතා වෙතින් ලබා ගත්තේය . ඔහු ජාත්‍යන්තර සබඳතා පිළිබඳ විශේෂඥයකු වන අතර මෑතකදී ජනාධිපතිවරයාගේ විදේශ සබඳතා පිළිබඳ අතිරේක ලේකම්වරයා ලෙස ද පත් කරන ලදි. අද්මිරාල් මහාචාර්ය ජයනාත් වසර 36 ක කාලයක් නාවික හමුදාවේ සේවය කර ඇති අතර නාවික හමුදාවේ 18 වන නාවික හමුදාධිපතිවරයායි. ‘Asymmetric Warfare at Sea; the case of Sri Lanka’ සුප්‍රසිද්ධ ග්‍රන්ථයද ඔහු විසින් රචනා කර ඇත."
    },
    {
        "content": "මත්ද්‍රව්‍ය ජාවාරම් සහ මිනිස් ජාවාරම් මැඩලීම සඳහා පාකිස්ථානය ශ්‍රී ලංකාවට සහය ලබා දෙන බවට ඊයේ පොරොන්දු වී ඇත. පාකිස්ථාන නාවික හමුදාපති අද්මිරාල් සාෆර් මහමුද් අබ්බාසි (Zafar Mahmood Abbasi) මහතා අද (ජනවාරි 27) දින අමාත්‍යාංශ පරිශ්‍රයේදී ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න මහතා හමුවූ අවස්ථාවේදී මත්ද්‍රව්‍ය ජාවාරම් සහ මිනිස් ජාවාරම් මැඩලීම වෙනුවෙන් රජය ගන්නා උත්සාහයට පාකිස්ථානයේ සහාය ප්‍රකාශ කළේය. ත්‍රස්තවාදී ක්‍රියා මැඩලීම සඳහා තම රටේ සහයෝගය ලබා දෙන බවට ප්‍රතිඥා දෙමින් අද්මිරාල් අබ්බාසි පවසා  සිටියේ තොරතුරු හුවමාරුව සහ ආරක්ෂක සබඳතා වැඩි දියුණු කිරීම සඳහා දෙරට අතර පවත්නා සහයෝගීතාව තවදුරටත් වැඩි කළ යුතු බවයි.  ‘ශ්‍රී ලංකා නාවික හමුදාවේ හවර්ක්‍රාෆ්ට් යාත්‍රාව (hovercraft) අලුත්වැඩියා කිරීමට සහ යෝජිත ජාතික ආරක්ෂක විද්‍යාලයේ පුස්තකාලය සංවර්ධනය කිරීමට පාකිස්ථානය සහාය වනු ඇත.’ අද්මිරාල් අබ්බාසි පැවසීය. ශ්‍රී ලංකාවට පාකිස්ථානය අඛණ්ඩව ලබා දෙන සහයෝගයට කෘතඥතාවය පළ කරමින් මේජර් ජෙනරාල් ගුණරත්න මහතා පැවසුවේ දෙරට අතර හමුදාමය සබඳතා ශක්තිමත් කිරීම සඳහා අනාගතයේදී පාකිස්ථානය සමඟ සමීපව කටයුතු කිරීමට බලාපොරොත්තු වන බවයි. ශ්‍රී ලංකා නාවික හමුදාධිපති වයිස් අද්මිරාල් පියල් ද සිල්වාගේ ආරාධනයක් මත අද්මිරාල් මහමුද් සිය නිල සංචාරය ආරම්භ කරමින් පසුගිය සෙනසුරාදා (ජනවාරි 25 )දින ශ්‍රී ලංකාවට පැමිණියේය. මෙම අවස්ථාව සිහිවීම වස් මේජර් ජෙනරාල් ගුණරත්න සහ අද්මිරාල් අබ්බාසි අතර සමරු සිහිවටන හුවමාරුවක්ද සිදුවිය."
    },
    {
        "content": "රට තුළ නීතිය හා සාමය පවත්වා ගැනීම සඳහා විනයගරුක හා වෘත්තීයමය පොලිස් බලකායක අවශ්‍යතාවය ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න අවධාරණය කළේය.    “ජනතාවට මිත්‍රශීලී පොලිස් සේවාවක් ලබාදීම සඳහා ලබා ගන්නා ලද මුලික පුහුණුව මගින් විනය හා වෘත්තීයමය හැකියාවන් උපරිම උසස් මට්ටමකින් පවත්වා ගනිමින් රට තුළ සාමකාමී හා සමෘද්ධිමත් යුගයක් ඇති කිරීමට පොලීසිය කැපවිය යුතුය” ඔහු පැවසීය. විසිරයාමේ උත්සවයේදී රැස්ව සිටි පිරිස අමතමින් ඔහු පවසා සිටියේ විනය හා වෘත්තීය දක්ෂතාවය විනයගරුක පොලිස් සේවයක් පවත්වා ගැනීමට උපකාරී වනවා පමණක් නොව විනයගරුක සමාජයක් පවත්වාගෙන යාමටද අත්‍යවශ්‍ය වන බවයි.   මුලික පුහුණුව සාර්ථකව අවසන් කල ආධුනික පොලිස් කොස්තාපල්වරුන් 400 දෙනෙකු සහ ආධුනික පොලිස් කොස්තාපල් රියදුරන් 128 දෙනෙකු ඇතුලත්ව ආධුනික නිළධාරින් 528 දෙනෙකු කළුතර පොලිස් විද්‍යාලයේ පැවති විසිරයාමේ පෙළපාලියේදී විසිරයන ලදී. විසිර යන ලද පොලිස් කොස්තාපල්වරු අතර දෙමළ පොලිස් කොස්තාපල්වරුන් 61 දෙනෙකු සහ මුස්ලිම් පොලිස් කොස්තාපල්වරුන් 03 දෙනකුද ඇතුලත් විය.   මෙම ආධුනික පොලිස් කොස්තාපල්වරුන් ස්කොට්ලන්ත පොලිස් විශේෂඥයින් විසින් වැඩිදියුණු කරන ලද නව විෂය නිර්දේශය යටතේ මුලික පුහුණුව තුළදී ප්‍රජා පොලිස්කරණය, මහජන සාමය කළමනාකරණය, ආපදා කළමනාකරණය, සන්නිවේදන කුසලතා වර්ධනය, භාෂා දැනුම වර්ධනය, තොරතුරු තාක්ෂණය යන විෂයන් හදාරා ඇත.    “ජනාධිපති ගෝඨාභය රාජපක්ෂගේ සංකල්පයක් අනුව පිහිටුවන ලද මත්ද්‍රව්‍ය නිවාරණ ජනාධිපති කාර්ය සාධක බළකාය වෙත අනියුක්ත කරන ලද විශේෂ පුහුණුව ලද ශ්‍රී ලංකා පොලීසියේ නිලධාරින් විසින් දරුණු ලෙස මත්ද්‍රව්‍යවලට ඇබ්බැහි වී සිටි විශාල තරුණ පිරිසක් පුනරුත්ථාපනය කර නැවත සමාජගත කිරීමට කටයුතු කර ඇත. මෙම ගෞරවය හිමිවන්නේද  එම බලකායට අනුයුක්තව සිටි පොලිස් නිලධාරීන් කණ්ඩායම වෙතයි,” මේජර් ජෙනරාල් ගුණරත්න පැවසීය.   තිරසාර සංවර්ධනය කරා රට රැගෙන යාම විශාල අභියෝගයක් බව ආරක්ෂක ලේකම්වරයා පැවසීය.   මුලික පුහුණුව අතරතුරදී විවිධ විෂයයන් ඔස්සේ විශිෂ්ඨ දක්ෂතා දැක්වූ නිලධාරීන් වෙත  සම්මාන පිරිනැමු අතර විසිරයාමේ පෙළපාලිය දර්ශනීය සරඹ සංදර්ශනයකින් සහ සංස්කෘතික අංගයන්ගෙන් වර්ණවත් විය.    මෙම අවස්ථාව සිහිපත් කරවනු වස් ආරක්ෂක ලේකම් තුමන් සහ වැඩබලන පොලිස්පති සී ඩි වික්‍රමරත්න අතර සමරු සිහිවටන හුවමාරුවක්ද සිදුවිය.   මෙම අවස්ථාවට ආගමික නායකයින් ආරක්ෂක අමාත්‍යංශ නිලධාරින්, ජ්‍යෙෂ්ඨ ත්‍රිවිධ හමුදා සහ පොලිස් නිලධාරින් සහ විසිර යන නව පොලිස් නිලධාරින්ගේ පවුල්වල සාමාජිකයින් ඇතුළු විශාල පිරිසක් මෙම අවස්ථාවට සහභාගී වූහ."
    },
    {
        "content": "ආරක්‍ෂක අමාත්‍යාංශයේ සේවා වනිතා ඒකකයේ නව සභාපතිනිය චිත්‍රානි ගුණරත්න මහත්මිය අද (ජනවාරි 30) දින සිය තනතුරෙහි වැඩ භාරගත්තාය. ආගමික වතාවත්වලට ප්‍රමුඛත්වය දෙමින් අමාත්‍යාංශයේදී මේ සම්බන්ධව චාම් උත්සවයක් පවත්වන ලදි. මෙම අවස්ථාව සඳහා ත්‍රිවිධ හමුදාවේ, පොලිසියේ සහ සිවිල් ආරක්‍ෂක දෙපාර්තමේන්තුවේ සේවා වනිතා ඒකකයන්හි සභාපතිනියන්  මෙන්ම ආරක්‍ෂක අමාත්‍යංශයේ  ජ්‍යෙෂ්ඨ සහකාර ලේකම් (පාර්ලිමේන්තු කටයුතු)  ද සහභාගී වූහ. ආරක්‍ෂක අමාත්‍යාංශයේ සේවා වනිතා ඒකකය පිහිටුවා ඇත්තේ ආරක්‍ෂක හමුදා සාමාජිකයින්ට සහ ඔවුන්ගේ පවුල් සඳහා සුභසාධන පහසුකම් සැලසීම සඳහා ය. නිවාස, හදිසි අවශ්‍ය අවස්ථාවන්හිදී ආධාර ලබාදීම සහ “රණවිරු” දරුවන්ට අවශ්‍ය අධ්‍යාපන පහසුකම් සැලසීම මෙහි ප්‍රධාන අරමුණු අතර වේ."
    },
    {
        "content": "ශ්‍රී ලංකා හමුදාවට වැඩිම පුහුණු පහසුකම් සපයන රාජ්‍යක් වන රුසියාව, ශ්‍රී ලංකා ගුවන් හමුදාවේ  ගුවන් මෙහෙයුම් හැකියාවන් වැඩි දියුණු කිරීම සඳහා අමතර ආධාර ලබා දීමට ප්‍රතිඥා ලබාදී  තිබේ. පස් දින නිල සංචාරයක යෙදී සිටින රුසියානු සමූහාණ්ඩුවේ රුසියානු ජනරජ භූමි මෙහෙයුම් ප්‍රධානී ඔලෙග් සල්යුකොව් (Oleg Salyukov) ශ්‍රී ලංකා හමුදාවට වැඩි පුහුණු අවස්ථා ලබා දෙන බවට ප්‍රතිඥා දුන්නේය. ජෙනරාල් සල්යුකොව් පැවසුවේ පසුගිය වසරේ රුසියාව විසින් ශ්‍රී ලාංකික කැඩෙට් නිලධාරීන්  හැත්තෑ දෙදෙනෙකුට පුහුණු පහසුකම් ලබා දී ඇති අතර  මේ වසරේ  එම පුහුණුවන්නන් සංඛ්‍යාව ඉහළ නැංවීමට කටයුතු සලසන බවයි. රුසියානු රජය ශ්‍රී ලංකා ගුවන් හමුදාවේ ගුවන් මෙහෙයුම් හැකියාවන් දියුණු කිරීමට පහසුකම් සැපයීමට බලාපොරොත්තු වන බව ඔහු පැවසීය. අද (පෙබරවාරි 03) දින අමාත්‍යාංශ පරිශ්‍රයේදී ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න මහතා හමුවූ අවස්ථාවේදී දෙරට අතර ත්‍රස්තවාදයට එරෙහි සහයෝගීතාව සහ බුද්ධි තොරතුරු හුවමාරු කර ගැනීම සඳහා රුසියාව දක්වන සහයෝගීතාවය පිළිබඳව  ජෙනරාල් සල්යුකොව් මෙහිදී ප්‍රකාශ කළේය. මේජර් ජෙනරාල් ගුණරත්න කියා සිටියේ ත්‍රස්තවාදය පරාජය කිරීමට මෙන්ම  විවිධ ජාත්‍යන්තර සංවිධාන මඟින් පශ්චාත්-යුද සමය පිළිබඳව ශ්‍රී ලංකා රජයේ ප්‍රතිරූපයට කැළලක් ඇති කිරීම සඳහා එල්ල කරන ලද චෝදනාවන්ට එරෙහිව නැගී සිටීමට රුසියානු රජය දක්වන සහයෝගය පිළිබඳව ශ්‍රී ලංකා රජය රුසියාවට  කෘතඥ පුර්වක වන බවයි. ශ්‍රී ලංකා හමුදාවේ ත්‍රස්තවාදයට එරෙහි යුධ හැකියාවන් පිළිබඳව ජෙනරාල් සල්යුකොව් ප්‍රශංසා කළ අතර ඉදිරියේදී දෙරටේ ත්‍රස්තවාදයට එරෙහි විශේඥ දැනුම බෙදා ගැනීමටද මෙහිදී  එකඟතාවය පළ විය. පසුගිය මාසයේ ශ්‍රී ලංකාවට පැමිණි රුසියානු විදේශ අමාත්‍ය සර්ජි ලැව්රොව් සමඟ පැවති රැස්වීම් ගැන සඳහන් කරමින් ජෙනරාල් සල්යුකොව් පැවසුවේ සියලු සාකච්ඡා  ඵලදායීව මෙන්ම නිසි පරිදි පැවැත්වුණු  බවයි. පස් දින සංචාරයක් සඳහා මෙරටට පැමිණ සිටින  ජෙනරාල් සල්යුකොව් වැඩබලන ආරක්ෂක මාණ්ඩලික ප්‍රධානී සහ යුද හමුදාපති ලුතිනන් ජෙනරාල් ශවේන්ද්‍ර සිල්වාගේ ආරාධනයකට අනුව ශ්‍රී ලංකාවට පැමිණ ඇත. හෙට දින (4) නිදහස් චතුරශ්‍රයේ පැවැත්වෙන 72 වන නිදහස් පෙළපාළිය නැරඹීමට විශේෂ ආරාධිත අමුත්තෙකු  ලෙස ආරාධනා කිරීම ගැන ඔහු ශ්‍රීලංකා රජයට සිය ස්තූතිය පුද කළේය. මෙම අවස්ථාව සිහිවීම වස් මේජර් ජෙනරාල් ගුණරත්න සහ ජෙනරාල් සල්යුකොව් අතර සමරු සිහිවටන හුවමාරුවක්ද සිදුවිය."
    },
    {
        "content": "මියගිය හා ආබාධිත සොල්දාදුවන්ගේ පවුල්වල නිවාස අවශ්‍යතා සපුරාලීම වෙනුවෙන් සැලසුම්කර ඇති  ‘විරුසුමිතුරු’ නිවාස ව්‍යාපෘතිය කඩිනම් කිරීමට ආරක්ෂක අමාත්‍යාංශය විසින් කටයුතු කරනු ලබයි. ජාතික නිවාස සංවර්ධන අධිකාරිය (NHDA) සහ රණවිරු සේවා අධිකාරිය (RVSA), එක්ව ක්‍රියාත්මක කළ මෙම ව්‍යාපෘතිය පසුගිය පාලන සමය යටතේ  2020 වසර වන විට අවසන් කිරීමට නියමිතව තිබුණි. මේ පිළිබදව පැවති ප්‍රගති සමාලෝචන රැස්වීමකදී  නිවාස ව්‍යාපෘතිය ක්‍රියාත්මක කිරීම ප්‍රමාද වීම සම්බන්ධව කරුණු සාකච්ඡා කළ ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න ව්‍යාපෘතියේ වැඩ කටයුතු  අවසන් කිරීමට නියමිත දිනය දීර්ඝ කරන ලෙස උපදෙස් දී තිබේ. “මෙරට තුළ සාමය උදාකිරීම සදහා ඔවුන් විසින් සිදු කරන ලද පරිත්‍යාගයන් වෙනුවෙන් රණවිරුවන්ගේ ගැටළු විසඳීමට අපි ප්‍රමුඛත්වය දී ඇත. නිවාස අවශ්‍යතාවය සපුරාලීම යනු ඔවුන්ට යහපත් ජීවන තත්වයක් ලබා දීම සඳහා අප විසින් විසඳීමට යන එක් ගැටලුවකි.” ඔහු පැවසීය. කැබිනට් අනුමැතිය සඳහා නුදුරේදී ඉදිරිපත් කෙරෙන නව කැබිනට් පත්‍රිකාවේ සංශෝධන සඳහා ව්‍යාපෘතියේ ඇස්තමේන්තු ගත ප්‍රතිපාදන, දීර්ඝ කරන ලද කාලසීමාව සහ ඉලක්කගත නිවාස ප්‍රමාණය ඇතුළත් වේ. විරුසුමිතුරු නිවාස ව්‍යාපෘතිය යටතේ අමාත්‍යාංශය සහ අනෙකුත් පාර්ශවකරුවන් 2022 වසර වන විට සම්පුර්ණයෙන් වැඩ නිමකළ සහ අඩක් නිමකළ නිවාස 3,650 කට වැඩි ප්‍රමාණයක් ඉදිකිරීමට අපේක්ෂා කරයි. මෙම නිවාස ව්‍යාපෘතිය සදහා රණවිරු සේවා අධිකාරිය විසින් සුදුසුකම් ලත් ප්‍රතිලාභීන් තෝරා ගනු ලබන අතර ශ්‍රමය ත්‍රිවිධ හමුදා, පොලිස් සහ සිවිල් ආරක්ෂක දෙපාර්තමේන්තුව විසින් සපයනු ලබයි. එක් එක් නිවසක් ඉදිකිරිම සදහා අවශ්‍ය හා වන මූල්‍ය ප්‍රතිපාදන වාරික හයකින් රණවිරු සේවා අධිකාරිය විසින් ගෙවනු ලැබේ. මෙම අවස්ථාව සදහා අතිරේක ලේකම් (ආරක්ෂක සේවා) සමන්ති වීරසිංහ, නිවාස හා ඉදිකිරීම් අමාත්‍යාංශයේ අතිරේක ලේකම් රත්නායක චූලානන්ද, රණවිරු සේවා අධිකාරියේ සභාපති මේජර් ජෙනරාල් (විශ්‍රාමික) නන්දන සේනාධීර, ජාතික නිවාස සංවර්ධන අධිකාරියේ නියෝජ්‍ය සාමාන්‍යාධිකාරි ලලිත් එදිරිසිංහ, රණවිරු සේවා අධිකාරියේ අධ්‍යක්ෂ බ්‍රිගේඩියර් (විශ්‍රාමික) විජිත් සුබසිංහ, ආරක්ෂක අමාත්‍යංශ නිලධාරින්, ත්‍රිවිධ හමුදා සුභසාධක අධ්‍යක්ෂවරුන්, පොලිස් සහ සිවිල් ආරක්ෂක දෙපාර්තමේන්තු නිලධාරින් ද සහභාගී වුහ."
    },
    {
        "content": "රණවිරුවන් රැකබලා ගැනීමට කැපවී සිටින රජය, සටනේදී දිවිපිදු හා ආබාධිත තත්වයට පත් රණවිරුවන් මෙන්ම ඔවුන්ගේ පවුල් වෙනුවෙන්  විශ්‍රාම වැටුප් හා දීමනා වල විෂමතා විසඳීම සඳහා පවත්නා විධිවිධාන නව කැබිනට් පත්‍රිකාවක් මඟින් සංශෝධනය කරන බව ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න පැවසීය. කළුතර දිස්ත්‍රික්කයේ දොඩංගොඩ ප්‍රදේශයේ මාර්තු 7 වන දින පැවති ‘රණවිරුවන්ගේ’ ජංගම සේවය (WVMS) ආරම්භ කරමින් මේජර් ජෙනරාල් ගුණරත්න මහතා පවසා සිටියේ රණවිරුවන්ගේ සුභසාධනය සඳහා රජය ගත හැකි සෑම පියවරක්ම ගන්නා බවයි. ආරක්ෂක අමාත්‍යාංශය විසින් ආරම්භ කරන ලද රණවිර සේවා අධිකාරිය යටතේ ක්‍රියාත්මක වන WVMS හි අරමුණ වන්නේ රණවිරුවන් සහ ඔවුන්ගේ පවුල් සම්බන්ධ පරිපාලන හා සුභසාධන ගැටලු විසඳීමයි.  “අපගේ පිරිමි සහ කාන්තා රණවිරුවන්ගේ සහ ඔවුන්ගේ පවුල්වල ගැටලු විසඳීම සඳහා අප කැපවීමෙන් සහ අධිෂ්ඨානයෙන් සිටින්නෙමු.” ප්‍රධාන ආරාධිත අමුත්තා ලෙස සහභාගී වූ ආරක්ෂක ලේකම් ප්‍රධාන දේශනය පවත්වමින් පැවසීය. ආබාධිත රණවිරුවන්, වැන්දඹුවන් සහ පවුල් සඳහා විශ්‍රාම වැටුප් හා දීමනා ලබා දීම පිළිබඳව බොහෝ කරුණු විමසා බැලීමෙන් පසු පෙර යෝජනා ක්‍රමයේ පවත්නා තාක්ෂණික අඩුපාඩු හඳුනා ගැනීම සඳහා නව කැබිනට් පත්‍රිකාවක් කෙටුම්පත් කර අනුමැතිය සඳහා ඉදිරිපත් කර ඇති බව ඔහු අනාවරණය කළේය. “අපගේ රණවිරුවන් සඳහා සියලු පහසුකම් සැපයීමට අප කටයුතු කරනවා. ඒ සඳහා අපි ප්‍රතිඥා දී ඇති අතර, අපගේ වැඩපිළිවෙල දිගටම කරගෙන යනු ඇත,” ඔහු පැවසීය. රණවිරුවන් සහ වැන්දඹුවන් පිරිසක් විසින් මෑතකදී කරන ලද විරෝධතා පිළිබඳව අදහස් දක්වමින් ඔහු පවසා  සිටියේ සමාජය රණවිරුවන් දෙස ඉතා ගෞරවයෙන් බැලූ බවත්, මිනිසුන්ගේ ගෞරවය ලබා ගැනීම සඳහා හොදින් හැසිරීම ඔවුන්ගේ වගකීම බවත්ය.  “අප අන් අයගේ දේශපාලන රුකඩයන් නොවී රණවිරුවන් ලෙස අප උපයා ඇති ගෞරවය නැති කර නොගනිමු. දැඩි හිරු රශ්මියේ උද්ඝෝෂණයන් සිදු කිරීමේ අවශ්‍යතාවයක් නොමැත. ඔවුන්ට කරදරයකින් තොර සේවාවක් සැපයීම සඳහා අප ක්‍රියාමාර්ග ගෙන ඇත.  ”ඔහු පැවසීය ආරක්ෂක ලේකම්ගේ සංකල්පයක් වන WVMS සංකල්පය අමාත්‍යාංශයේ මූලික පියවරක් ලෙස රණවිරුවන්ගේ සහ පවුල්වල පරිපාලනමය හා සුභසාධන ගැටළු සඳහා තිරසාර හා කඩිනම් විසඳුම් හඳුනා ගැනීම අරමුණු කර ගෙන ආරම්භ කර ඇත. මෙම අවස්ථාව සඳහා රණවිරු සේවා අධිකාරියේ සභාපති මේජර් ජෙනරාල් (විශ්‍රාමික) නන්දන සේනාධීර, ත්‍රිවිධ හමුදා සහ පොලිස් නිලධාරින් සහභාගී වුහ."
    },
    {
        "content": "කොරෝනා  වෛරසය (COVID-19)  හේතුවෙන් කටුනායක බණ්ඩාරනායක ජාත්‍යන්තර ගුවන්තොටුපළ  වසා දැමීමට සැලසුම් කර ඇති බවට පැතිර යන කටකතා ගුවන්තොටුපළ හා ගුවන් සේවා (ශ්‍රී ලංකා ) සමාඟම අද දින  ප්‍රතික්ෂේප කළේය.  “යාපනය හැර අනෙකුත් ජාත්‍යන්තර ගුවන් තොටුපළවල් සාමාන්‍ය පරිදි ක්‍රියාත්මක වෙනවා ” යනුවෙන් ගුවන් තොටුපළ හා ගුවන් සේවා (ශ්‍රී ලංකා) සමාගමෙහි සභාපති මේජර් ජෙනරාල් (විශ්‍රාමික) ජී. ඒ. චන්ද්‍රසිරි පැවසීය. සියලුම ගුවන් තොටුපළවල් සාමාන්‍ය මෙහෙයුම් දිගටම පවත්වාගෙන  යන  අතර ඒ පිළිබඳව  කලබල විය යුතු නැති බවත් ඔහු පැවසීය. සමාජය තුල කලබලකාරී සහ අපහසුතා තත්වයන් ඇති කිරීමට සමාජ මාධ්‍ය පළකිරීම්  තුලින් සිතාමතා ගත් ඇතැම් උත්සාහයන්  වලට හසු නොවන්නැයි ඔහු ජනතාවගෙන් ඉල්ලා සිටියේය.  “පූර්වාරක්ෂක පියවරක් ලෙස යාපනයට සහ ඉන් පිටතට  ජාත්‍යන්තර ගුවන් ගමන් තාවකාලිකව නවතා  ඇතිමුත් නියමිත දේශීය ගුවන්ගමන් වලට  එයින්  කිසි  බලපෑමක් සිදුවන්නේ නැහැ.”ඔහු  defence.lk. වෙත පැවසීය. මේ අතර, ජාත්‍යන්තර ගුවන් තොටුපලවල තුලදී ආසාදිත මගීන්ව පරීක්ෂා කිරීම, හඳුනා ගැනීම සහ පුර්ව නිරෝධායන ක්‍රියාමාර්ග ගැනීමේ සූදානම පිළිබඳව අදහස් දක්වමින් මේජර් ජෙනරාල් චන්ද්‍රසිරි පවසා සිටියේ ආරක්‍ෂිත ආම්පන්න සහ ස්කෑනර් ඇතුළු උපකරණ ප්‍රමාණවත් ලෙස කටුනායක ගුවන්තොටුපලෙහි  ස්ථාපනය කර ඇති බවයි.  “ගොඩබෑමට පෙර, මගීන්ට ඔවුන්ගේ වෛද්‍ය තත්ත්වය ප්‍රකාශ කරන ලෙසත් අනෙක් අයට අනතුරක් වන අනවශ්‍ය අවදානම් නොගන්නා ලෙසත් දැනුම් දෙනවා ඒ වගේම විදේශයන්හි සිට පැමිණෙන මගීන්ගේ විදේශ ගමන් බලපත්‍රයන් නිලධාරීන් විසින් හොඳින් පරීක්ෂා කිරීමක් තුලින්   පිටත්වූ අවසාන ගුවන් තොටුපළවල්  සහ ඔවුන් ජීවත් වූ  හෝ සංචාරය කළ  රටවල් පිළිබඳව තහවුරු කරගැනීමක් කරගන්නවා.” ඔහු පැවසු අතර තවදුරටත් ඔහු පැවසුවේ ඔවුන් COVID-19 ආසාදිත රටවලින් පැමිණියේ නම් වාසස්ථානය හෝ සංචාරය කල  ස්ථාන සැඟවීමට  අවස්ථාවක් නැති බවයි. COVID-19 ආසාදිත රටවල ජීවත්වන හෝ සංචාරය කරමින් සිටි සමහර ශ්‍රී ලාංකිකයන් දැනට පවතින නිරෝධායන ක්‍රියාවලිය මගහැර යාම  සඳහා වෙනත් රටවලින් ගුවන් ගමන් ගෙන ඇති බවට, මීට පෙර තොරතුරු ලැබී තිබිණි. ගුවන්තොටුපළ හා ගුවන් සේවා (ශ්‍රී ලංකා ) සමාගමේහි සභාපතිට අනුව, වෛද්‍යවරුන්ගේ අධීක්ෂණය යටතේ පවත්වන අනිවාර්ය වෛද්‍ය පරීක්ෂණ සඳහා වන උපකාරක ස්ථාන පහක් වෙත මගීන් ගුවන්තොටුපළේ දී යොමු  කෙරේ.  “මගීන් වෛද්‍ය පරීක්ෂාව සමත් වූ පසු, පෙර  ප්‍රකාශිත තොරතුරු සමඟ කිසියම් වෙනසක්  තිබේ නම් ඔවුන්ගේ විදේශ ගමන් බලපත්‍ර පළපුරුදු ආගමන විගමන නිලධාරීන් විසින් නැවත පරීක්ෂා කරනවා ”,ඔහු  පැවසීය. මේජර් ජෙනරල්  චන්ද්‍රසිරි පැවසුවේ ආසාදනය වී ඇති බවට සැකකරන පුද්ගලයින් හුදෙකලා කොට වෙනමම මුලික නිරෝධායන ක්‍රියාවලියකට යොමු කරන බවයි.  “මූලික නිරෝධායන ක්‍රියාමාර්ග අනුගමනය කිරීමෙන් පසුව ආසාදිත යැයි සැකකටයුතු පුද්ගලයින් දිවයින පුරා පිහිටුවා ඇති නිරෝධායන පහසුකම් සඳහා රැගෙන යනවා.” ඔහු පැවසු අතර  COVID -19 ආසාදනය වී ඇති බවට සැක කෙරෙන හෝ ආසාදිත මගීන් සියලුම ගුවන් තොටුපලවල් වලදී පරීක්‍ෂා කිරීම සඳහා සියලු පූර්වාරක්‍ෂක පියවර ගෙන ඇති බව ඔහු තවදුරටත් පැවසීය."
    },
    {
        "content": "- හදිසි අවස්ථාවකදී, තොග ගබඩා කර ගැනීමට අවශ්‍ය වුවහොත් ඒ පිළිබඳව රජය විසින් මහජනතාව දැනුවත් කරනු ඇත.  - නිවාස වල රඳවා නිරෝධායන පැවැත්වීමට කිසිඳු සැලසුමක් නොමැත. කොරෝනා වෛරස් (COVID-19) වාහකයන් හඳුනා ගැනීම සඳහා  නිවාස වල රඳවා නිරෝධායන පවත්වන බවට පැතිර යන කටකතා හේතුවෙන් ඇති වූ බිය නිසා සුපිරි වෙළඳසැල් සහ වෙනත් සිල්ලර වෙළඳසැල් වලින් භාණ්ඩ හා තොග එක් රැස්කර තබා නොගන්නා ලෙස රජය මහජනතාවගෙන් ඉල්ලා සිටී. ගෝලීය වශයෙන් COVID -19 පිලිබඳව සමහර අසත්‍ය ප්‍රවෘත්ති සහ කටකතා වේගයෙන් පැතිර යාම නිසා සහ කොරෝනා අසාදිත රෝගීන් දෙදෙනෙක් හමුවීම යන හේතු නිසාවෙන් අද දින ජනතාව අනවශ්‍ය ලෙස කලබල වී වියලි සලාක හා වෙනත් භාණ්ඩ සුපිරි වෙළඳසැල් සහ වෙනත් සිල්ලර වෙළඳසැල් වෙතින් මිළදී ගෙන තිබුණි. “හදිසියේම ජනතාව සීමාව ඉක්මවා භාණ්ඩ ලබාගැනීම හමුවේ ජනාධිපති ගෝඨාභය රාජපක්ෂ විසින්, මහජනතාවට දැනුම් දෙනු ලැබුවේ නිවාස වල රඳවා නිරෝධායන ආරම්භ කිරීමට කිසිදු තීරණයක් රජය විසින් ගෙන නැති බව හා අනවශ්‍ය ලෙස කලබල වීමට කිසිදු හේතුවක් නැති බවයි”. වැඩ බලන ආරක්‍ෂක මාණ්ඩලික ප්‍රධානී හා යුද හමුදාපති ලුතිතන් ජෙනරාල් ශවේන්ද්‍ර සිල්වා පැවසීය. වෙළඳසැල්වල භාණ්ඩ රැස්කර ගෙන සිටින්නේ දින දෙක තුනකට පමණක් ප්‍රමාණවත් තොග බවත් එක්වරම විශාල ලෙස ඒවා මිළදී ගත් පසු අවසන් වන නිසා භාණ්ඩ හිඟයක් ඇතිවීම සිදුවන බවද ඔහු defence.lk වෙත පැවසුවේය. ඔහු ප්‍රකාශ කළේ, එවැනි හදිසි තත්වයක් ඇති වුවහොත් අවශ්‍ය භාණ්ඩ රැස්කර ගන්නා ලෙස මහජනතාවට රජය විසින් කල් ඇතුව දැනුම් දෙන බවයි. “ශ්‍රී ලංකාවෙන් මේ වන විටත් කොරෝනා රෝගීන් දෙදෙනෙක් පමණයි හමුවෙලා තියෙන්නේ, ඒ නිසා ජනතාවට කිසිදු හේතුවක් නැහැ කලබල වෙලා භාණ්ඩ තම නිවෙස්වල ගබඩා කරගන්න.” යුද හමුදාපති පැවසීය."
    },
    {
        "content": "මිලියන 21.4ක් වන ශ්‍රී ලාංකික ජනතාව COVID - 19 වෛරසයෙන් ආරක්ෂා කිරීමට රජය පූර්ණ වශයෙන් කටයුතු කරන බව ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න අද (මාර්තු 13) දින පැවසීය. කොරෝනා වෛරසය පැතිරීම වැළැක්වීම සඳහා ආරක්ෂක අමාත්‍යාංශය, සෞඛ්‍ය අමාත්‍යාංශය හා අනෙකුත් ඊට අදාළ බලධාරීන් සමඟ සමීපව කටයුතු කරන බැවින් ජනතාව කලබලයට පත්විය යුතු නැති බවද ඔහු පැවසීය. “දිවයිනේ කොරෝනා වෛරසය පැතිරීම වැළැක්වීම සඳහා ජනාධිපති ගෝඨාභය රාජපක්ෂ මහතාගේ උපදෙස් මත ආරක්ෂක අමාත්‍යංශය සහ සෞඛ්‍ය අමාත්‍යාංශය සියලු පූර්වාරක්ෂක පියවරයන් ගෙන තිබෙනවා” ඔහු පැවසීය. අනුරාධපුර ගජබා රෙජිමේන්තු මධ්‍යස්ථානයේ අද (මාර්තු 13) දින පැවැති ගජබා රෙජිමේන්තුවේ මියගිය හා ආබාධිත සොල්දාදුවන්ගේ සහ සිවිල් සේවකයන්ගේ දරුවන් සදහා ශිෂ්‍යත්ව ප්‍රදානය කිරීම සඳහා සංවිධානය කර තිබූ උත්සවයකදී ආරක්ෂක ලේකම් මාධ්‍ය වෙත පවසා සිටියේ නිරෝධායන මධ්‍යස්ථාන පිහිටා ඇති ප්‍රදේශවල පදිංචිකරුවන් එම මධ්‍යස්ථාන සඳහා විරෝධතා දැක්වීමත් සමග යම් යම් ගැටළු මතුවූ බවත්ය.  “COVID - 19 වෛරස ආසාදන වී තිබෙන රටවල් වල සිට පැමිණෙන අපේ රට වැසියන් දින 14ක නිරෝධායන ක්‍රියාවලියක් සඳහා භාජනය වන ලෙසට ඉල්ලා සිටි මොහොතේ අපට යම් යම් විරෝධතා වලට මුහුණ දීමට සිදුවුණා”, ඔහු පැවසීය. බොහෝ අය නැවත මෙරටට පැමිණියේ දිගු කාලයක් තම පවුලේ අයගෙන් වෙන් වී සිට නැවත ඒ අය හමු වීමේ බලාපොරොත්තුවෙන් නමුත්, සෑම දෙනාගේම යහපත වෙනුවෙන් නිරෝධායන ක්‍රියාවලියට යොමුවීම වැදගත් වන බව ඔහු වැඩිදුරටත් පැවසීය. කෙසේ වුවද ආරක්ෂක ලේකම් පවසා සිටියේ COVID - 19 වෛරසය ආසාදනයට ලක්වූ රටවල සිට පැමිණි අයගේ විරෝධතාවය නොතකා මෙරට සමස්ත ජනතාවගේ ආරක්ෂාව වෙනුවෙන් නිරෝධායනයට ලක්වීම අනිවාර්ය වන බවයි. “නිරෝධායන ක්‍රියාවලියේ දී අපි ඔවුන්ට අපට හැකි උපරිමයෙන් රැකවරණය හා අවශ්‍ය පහසුකම් ලබා දෙනවා” තවද COVID - 19 වෛරසය රටපුරා ව්‍යාප්ත වීමට රජය ඉඩ නොතබන බවත් අනවශ්‍ය බියක් ඇති කරගෙන අත්‍යවශ්‍ය භාණ්ඩ මිලදී ගැනීම හා ගබඩාකර ගැනීම අවශ්‍ය නොවන බවත් ඔහු පැවසීය. සුපුරුදු ආකාරයෙන් ආපදා තත්ත්වයකදී පළමුව ප්‍රතිචාර දක්වන ආරක්ෂක හමුදාවන් වෛරසය පැතිරීම වැලැක්වීමට සහාය දැක්වීමට ඉදිරිපත් වී ඇති  බව ඔහු පැවසීය. “දැනට වෛරසය  ආසාදනය පුද්ගලයන් ආශ්‍රය කළ අය, දුරකථන ඇමතුම් ලබාගත් අය, ඔවුන් ආගිය තැන් ආදී සෑම දෙයක්ම විශ්ලේෂණ කර ඒ සියලු දෙනාමත් නිරෝධායනය  කිරීමට අවශ්‍ය කටයුතු සිදු කිරීමට ආරක්ෂක හමුදාවන්ට පවරා තිබෙනවා ”, ඔහු පැවසීය. COVID - 19 වෛරසය පැතිරීම අවම කිරීමේ කටයුතු සම්බන්ධීකරණය කිරීම සඳහා යුද්ධ හමුදාපති ලුතිතන් ජෙනරාල් ශවේන්ද්‍ර සිල්වා පත්තර ඇති බව වැඩිදුරටත් පැවසීය. ගජබා රෙජිමේන්තුවේ ඉතිහාසය උපුටා දක්වමින් ආරක්ෂක ලේකම් පැවසුවේ ගජබා රෙජිමේන්තුව ආරම්භක කිරීමට මුල්වුයේ  අභාවප්‍රාප්ත මේජර් ජෙනරාල් ඩබ්ලිව් අයි වී කේ එම් විමලරත්න බව හා  වත්මන් ජනාධිපති, ආරක්ෂක ලේකම්, වැඩබලන ආරක්ෂක මාණ්ඩලික ප්‍රධානී සහ යුද්ධ හමුදාපති ගජබා රෙජිමේන්තුවේ සාමාජිකයන් වීම ගජබා රෙජිමේන්තුවට ගෞරවයක් බවයි. “අවාසනාවන්ත පාස්කු ඉරිදා බෝම්බ ප්‍රහාරයෙන් පසුව ජාතික ආරක්ෂාව යථා තත්ත්වයට පත්කර සාමකාමී රටක් ඇති කිරීමේ  අපේක්ෂාවෙන් ශ්‍රී ලංකාවේ ජනතාව ජනාධිපති රාජපක්ෂ තෝරා පත්කර ගත්තා. ඒ වගේම ජාතික ආරක්ෂාව යථා තත්වයට පත්කර ගැනීමේ දැවැන්ත කර්තව්‍ය ඉටු කර ගැනීම සඳහා මා ඇතුළු ත්‍රිවිධ හමුදාපතිවරුන් ඔහු විසින් පත්කර තිබෙනවා ”, ඔහු පැවසීය තවද ජාතික ආරක්ෂාව යථා තත්වයට පත්කර ගැනීම සඳහා රජයට අවශ්‍ය සහාය දෙන ලෙස ඔහු ජනතාවගෙන් ඉල්ලා සිටියේය. ශිෂ්‍යත්ව ලබාගත් පාසල් සිසුන් අමතමින් “හොඳ අධ්‍යාපනයක් ලබා ගෙන දෙමාපියන්ගේ බලාපොරොත්තු ඉටු කරමින් රටට සේවය කිරීම ඔබගේ යුතුකමයි” ආරක්ෂක ලේකම් පැවසීය. ගජබා රෙජිමේන්තු කාර්යාල සංකීර්ණයේ  පිහිටා ඇති ගජබා රෙජිමේන්තුවේ නිර්මාතෘ දිවංගත මේජර් ජෙනරාල් ඩබ්ලිව් අයි වී කේ එම් විමලරත්න ගේ පිළිරුව වෙත පුෂ්පෝපහාර දැක්වීම මේජර් ජෙනරාල් ගුණරත්න විසින් සිදුකරන ලදී. මෙම අවස්ථාව සදහා ආරක්ෂක අමාත්‍යාංශ සේවා වනිතා ඒකකයේ සභාපතිනිය චිත්‍රානි ගුණරත්න මහත්මියද සහභාගි වූවාය. එම උත්සවයේ දී සිසුන් 400 දෙනකු සඳහා රු. 3500.00 ක් වටිනා පාසල් බෑග් සහ පාසැල් උපකරණ පිරිනැමීය. 2019 වසර 5 වසර ශිෂ්‍යත්ව විභාගයේ දක්ෂතා දැක්වූ සිසුන් 25 දෙනෙකු, 2018 අ.පො.ස (සා/පෙ) විභාගය සමත්, 2019 වසර අ.පො.ස (උ/පෙ) සමත් සහ විශ්වවිද්‍යාල වරම් ලද සිසුන් ඇතුළු සිසුන් පනස් දෙනකු සඳහා මෙම ප්‍රතිලාභ හිමිවිය. මෙම අවස්ථාවට වැඩබලන ආරක්ෂක මාණ්ඩලික ප්‍රධානි සහ යුද්ධ හමුදාපති, ගජබා රෙජිමේන්තුවේ හිටපු නිලධාරීන්, ගජබා රෙජිමේන්තු සේවා වනිතා ඒකකයේ සභාපතිනිය, රෙජිමේන්තු ඒකකයන්හි සේවා වනිතා ඒකකයන්හි සභාපතිනියන් සහ සිසුන් සහ ඔවුන්ගේ දෙමාපියන් සහභාගි වූහ."
    },
    {
        "content": "නාවික හමුදාව විසින් ඉටුකරනු ලබන තවත් ප්‍රජා සත්කාරයක් ලෙස උතුරු මැද නාවික හමුදා විධානය තුල ඇති ආගමික ස්ථාන සහ දුප්පත් පවුල් සඳහා පානීය ජලය සහ වියළි සලාක බෙදා හැරීමේ වැඩසටහනක් මාර්තු 26 සිට 27 යන දෙදින තුල පවත්වන ලදි. COVID-19 වෛරසය හේතුවෙන් පීඩාවට පත් අඩු ආදායම් ලාභී ප්‍රජාවට ආධාර කිරීම සඳහා නාවික හමුදාපති  වයිස් අද්මිරාල් පියල් ද සිල්වාගේ නියෝගය යටතේ එය පවත්වන  ලදී. උතුරු මැද නාවික ආඥාපති රියර් අද්මිරාල් ලලිත් දිසනායකගේ අධීක්ෂණය යටතේ නාවික හමුදාවේ ජංගම ජල පිරිපහදු යන්ත්‍රය මගින් ආරක්ෂිත පානීය ජලය ලබා දෙන ලදි."
    },
    {
        "content": "මහජන ආරක්ෂාව සහ සෞඛ්‍යය සහතික කිරීම පිණිස කොරෝනා  වෛරසය (COVID-19) පැතිරීම වැලක්විම සඳහා ජනතාවගේ එක් රැස් විම් හා ගමන් බිමන් සීමා කරමින් දිවයින පුරා ඇඳිරි නීතිය පැනවු බව ආරක්ෂක ලේකම් මේජර් ජෙනරල් (විශ්‍රාමික) කමල් ගුණරත්න  පැවසීය.       පසුගිය මාර්තු 20 වන දින සිට පොලිස් ඇඳිරි නීතිය උල්ලංඝනය කරන පුද්ගලයින්ගේ සංඛ්‍යාව ඉහළ ගොස් ඇති බවත් ආරක්ෂක හා සෞඛ්‍ය අමාත්‍යාංශ විසින් නිකුත් කරන ලද මගපෙන්වීම්  හා උපදෙස් වලට අවනත වන ලෙසත් ජනතාවගෙන් ඔහු ඉල්ලා සිටියේය. පසුගිය දින හතර තුළ ඇඳිරි නීතිය උල්ලංඝනය කිරීම සම්බන්ධයෙන් පුද්ගලයින් 1,754 ක් සහ වාහන 447 ක් අත්අඩංගුවට ගෙන ඇති බව පොලිසිය පවසයි. කොරෝනා වයිරස් වසංගතය පැතිරීමට එරෙහිව මහජන ආරක්ෂාව සහතික කිරීමේ පූර්ව පියවරක් ලෙස ආරක්ෂක ලේකම් පැවසුවේ වෛරසය පැතිරීමේ අවදානම පාලනය කළ හැකි තත්වයක්  වන තෙක් ආරක්ෂක අමාත්‍යාංශය ව්සින් නැවත ඇඳිරි නීතිය පනවනු ඇති බවයි. මේ කාල සීමාව තුළ ගෘහස්ථව රැඳී සිටීමෙන් මෙයට සහාය දෙන ලෙස ඔහු ජනතාවගෙන් ඉල්ලා සිටියේය. “COVID -19 පැතිරීම පාලනය කිරීම සඳහා අපි සමාජ දුරස්ථභාවය අනුගමනය නොකරන්නේ නම් වෛරසය පැතිරීම පාලනය කිරීම අපහසුය”. මේජර් ජෙනරාල් ගුණරත්න පැවසිය. පොලිස්‌ ඇඳිරි නීතිය පැනවීම අතරතුර අත්‍යවශ්‍ය සේවාවන්ට අනුයුක්තව සිටින රාජ්‍ය සේවකයන්ට තම ආයතනවලට වාර්තා කිරීම සඳහා  ඔවුන්ගේ සේවා හැඳුනුම්පත අවසරපතක් ලෙස භවිතා කළ හැකි බව ආරක්ෂක ලේකම්වරයා පැවසීය. යාපනයේ සිදුවීමක් හේතුවෙන් වන්නි මන්නාරම, වව්නියා, කිලිනොච්චි, මුලතිව් සහ යාපනය යන දිස්ත්‍රික්ක පහ තුළ පැනවු ඇඳිරි නීතිය තව දුරටත් දීර්ඝ  කරන ලද බව ඔහු පැවසීය. “මුළු දිස්ත්‍රික්කයේම ඇඳිරි නීතිය පැනවීමට අපි මෙම හදිසි තීරණය ගත්තේ එම දිස්ත්‍රික්කවල ජනතාව අතර වෛරසය පැතිරීම වැළැක්වීමට රජයට අවශ්‍ය නිසාය. වන්නි හි සිටින ජනතාවගෙන් මා  නිහතමානීව  ඉල්ලා සිටින්නේ  ඇඳිරි නීතිය  අතරතුර ගමන් බිමන් සීමා  කරන ලෙස  සහ ඔවුන්ගේ නිවෙස්වල රැඳී සිටීන ලෙසයි “.මේජර් ජෙනරාල් ගුණරත්න පැවසුවේය. මිලියන 22 ක ජනගහනයක් වෙසෙන රටේ ජනතාවගේ ආරක්ෂාව සහතික කිරීම සඳහා පොලීසිය සහ ත්‍රිවිධ හමුදා සාමාජිකයින් ඔවුන්ගේ සෞඛ්‍යයට කොරොන වයිරසයෙන් ඇති විය හැකි අවදානම නොතකා කටයුතු කරමින් සිටින බව ආරක්ෂක ලේකම් පැවසීය. “මහජනයා වගකීමෙන් යුතුව කටයුතු නොකරන්නේ නම්, ත්‍රිවිධ හමුදාව සහ පොලීසිය ඇතුළු සියලුම ආයතන විසින් කරනු ලබන වෙහෙසකර වැඩ අපතේ යන අතර සමස්ත ජනතාවම අනතුරේ වැටීමට ඉඩ ඇත” ඔහු අවධාරණය කලේය. මේජර් ජෙනරාල් ගුණරත්න පවසා සිටියේ ආරක්ෂක හමුදාවන් විසින් පිහිටුවන ලද නිරෝධායන මධ්‍යස්ථානවල 3,500 කට අධික පිරිසක්  සිටිති. “මීට අමතරව, අපි පුද්ගලයන් 19,000 කට අධික සංඛ්‍යාවක් හඳුනාගෙන ඇති අතර ඔවුන්ගේ නිවෙස්වල ස්වයං නිරෝධායනයකට භාජනය වන ලෙස දන්වා සිටියා . සෞඛ්‍ය නිලධාරීන්ගේ සහ බලධාරීන්ගේ උපදෙස් අනුව නිවසේ රැඳී සිටිමින් කටයුතු කරන ලෙස මම මෙම පුද්ගලයින්ගෙන් ඉල්ලා සිටිනවා.” ඔහු පැවසුවේය. අත්යවශ්ය භාණ්ඩ ලබා ගැනීම සඳහා ඇඳිරි නීතිය ඉවත් කරන  අවස්ථා වලදී  වගකීමෙන් යුතුව කටයුතු කරන ලෙස ආරක්ෂක ලේකම් මහජනතාවගෙන් ඉල්ලා සිටියේය."
    },
    {
        "content": "ශ්‍රී ලංකා නාවික හමුදාවේ ගැඹුරු මුහුදු ආවේක්‍ෂණ නෞකාවක් වන  ශ්‍රී ලංකා නාවික නෞකා සයුර (SLNS SAYURA) මගින් 2020 මාර්තු 28 (සෙනසුරාදා) දින උදෑසන 0930 පැයට පමණ ශ්‍රී ලංකාවේ දකුණු වෙරළේ සිට නාවික සැතපුම් 463ක් පමණ දුරකදී (දළ වශයෙන් 835km පමණ) මත්ද්‍රව්‍ය ප්‍රවාහනය කරමින් සිටි යාත්‍රාවක් අත් අඩංගුවට ගන්නා ලදි. සැකකටයුතු යාත්‍රාව 2020 මාර්තු 28 දින උදෑසන සොයාගත් අතර මෙම විදේශීය යාත්‍රාව රාජ්‍යක ධජයක් රහිතව ජාත්‍යන්තර මුහුදේ දී නිරීක්ෂණය කර, එය පරීක්ෂාවට ලක් කල අතර, එහි තිබී අයිස් (ICE) නම් මත්ද්‍රව්‍ය 500 kg පමණ වන ප්‍රමාණයක් ද, කොකේන් ලෙස සැක කරන මත්ද්‍රව්‍ය 500 kg ප්‍රමාණයක් ද සොයාගන්නා ලදී. තවද එහි බාබුල් නම් මත්ද්‍රව්‍ය පැකට් 200ක් සහ තවත් හඳුනා නොගත් මත් පෙති 100g ක් පමණ වන ප්‍රමාණයක් ද ඇති බව වාර්තා වේ. ඒවායේ වීදී අගය (Street Value) මත මූල්‍යමය වටිනාකම මෙතෙක් ගණනය කර නොමැති අතර, පොදුවේ සියල්ලම ගත් කල රුපියල් මිලියන 12,500 ට අධික වේ යැයි අනුමාන කෙරේ. මෙම විදේශීය යාත්‍රාවව ශ්‍රී ලංකා නාවික හමුදාව වැඩිදුර පරීක්ෂණ සඳහා අප්‍රේල් මස 01 වන දින දික්ඕවිට වරායට ගෙන දැඩි පරීක්ෂාවකට පත් කිරීමට රැගෙන ඒමට නියමිතය. මෙය ගතවූ මාස 02 තුල ජාත්‍යන්තර මුහුදේ දී ශ්‍රී ලංකාවට මත්ද්‍රව්‍ය රැගෙන එමින් තිබියදී අත් අඩංගුවට ගත් 03 වන විදේශීය යාත්‍රාව වේ. මීට පෙර පෙබරවාරි මස 22 සහ 25 දින මත්ද්‍රව්‍ය රැගෙන එමින් සිටි විදේශීය යාත්‍රා දෙකක් හා එයින් ලංකාවට මත්ද්‍රව්‍ය ප්‍රවාහනය කල ශ්‍රී ලාංකීය ධිවර යාත්‍රාවක් අත් අඩංගුවට ගත් අතර, විදේශිකයින් 16 හා  ශ්‍රී ලාංකිකයින් 05 කුත්, මුහුදේදී ප්‍රවාහනයට සම්බන්ධ ශ්‍රී ලාංකිකයින් 06 ක් දකුණු ප්‍රදේශයේදී අත් අඩංගුවට ගන්නා ලදී. මෙලෙස  මුහුදේ මත්ද්‍රව්‍ය රැගෙන එන යාත්‍රාවන් පිළිබඳව ශ්‍රී ලංකා නාවික හමුදාව චනද්‍රිකා තාක්ෂණය උපයෝගී කරගෙන නිරතුරුවම සෝදිසි මෙහෙයුම් සිදු කරනු ලැබේ. මෙම මත්ද්‍රව්‍ය සැපයුම් ජාලයේ විදේශ මෙන්ම දේශීය කොටස්කරුවන් පසුපස පොලිස් මත්ද්‍රව්‍ය නාශක කාර්යාලය හා ඒකාබද්ධව කටයුතු කිරීමට ශ්‍රී ලංකා නාවික හමුදාව කටයුතු යොදා ඇත."
    },
    {
        "content": "කොරෝනා වෛරසය COVID - 19 අවම කිරීම සඳහා රජය ගන්නා උත්සාහයන් පිළිබඳව ජනතාව අතර අනවශ්‍ය බියක් ඇති කිරීම සඳහා සයිබර් අවකාශය භාවිතා කරමින් මහජනතාව නොමඟ යන ප්‍රකාශ නොකරන ලෙස   කටකතා පතුරවන්නන්ට දැඩි ලෙස අනතුරු අඟවමින් ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න මහතා සමස්ත ශ්‍රී ලාංකිකයන් ඇතුළු විදේශයන්හි වෙසෙන ශ්‍රී ලාංකිකයන්ගෙන්ද ඉල්ලා සිටින්නේ තම නිවාස තුල රැදී සිටීමෙන්, සෞඛ්‍ය හා ආරක්ෂක අමාත්‍යාංශවල උපදෙස් පිළිපැදීමෙන් මෙම  වෛරසය පැතිරීම වැළැක්වීමට රජය ගන්නා උත්සාහයට සහාය ලබා දෙන ලෙසයි. ජනාධිපති ගෝඨාභය රාජපක්ෂ මහතාගේ, ආරක්ෂක අංශයන්ට අයත් සියලුම රාජ්‍ය ආයතන, ත්‍රිවිධ හමුදාව සහ පොලීසිය ඇතුළු අනෙකුත් අමාත්‍යාංශ ඇතුළු මිලියන 22 ක් වන  සියලු ශ්‍රී ලාංකික ජනතාවගේ වගකීම වනුයේ   COVID-19 වෛරසයෙන් ආරක්ෂා වීම වන අතර මහජනයා තුල අනවශ්‍ය බියක් ඇති නොකර වගකීමෙන් යුතුව කටයුතු කළ යුතු බවට COVID-19 තත්ත්වය පාලනය කිරීම සඳහා අමාත්‍යාංශය විසින් ගනු ලැබූ ක්‍රියාමාර්ගයන් පිළිබඳව ප්‍රකාශයක් සිදු කරමින් ඔහු පවසා සිටියේය.  “මෙය 2009 වසරේදී ත්‍රස්තවාදය පරාජය කිරීම සඳහා මුළු රටම එකට එකතු වූ ආකාරය හා සමානය. මෙම වෛරස් රෝගයට මුහුණ දීම සඳහා රජයට ශ්‍රී ලංකාවේ සියලු පුරවැසියන්ගේ සහාය අවශ්‍ය වේ.” ආරක්ෂක ලේකම් පැවසීය. ආරක්ෂක ලේකම් ලෙස මේ වන විට වෛරසය පැතිරීම අවම කිරීම සඳහා පැය 24 පුරා ක්‍රියාත්මක වන ත්‍රිවිධ හමුදාව, පොලීසිය සහ ඊට සම්බන්ධ සියලු බුද්ධි අංශ විසින් අවශ්‍ය සියලු පියවරයන් ගෙන ඇති බවට තමාට සහතික විය හැකි බව ඔහු පැවසීය. නිරෝධායන මධ්‍යස්ථාන වෙත යොමු කරන ලද පුද්ගලයින් නිරෝධායන මධ්‍යස්ථාන වෙත යොමු කර ඇත්තේ වෛරසය පැතිරීම පාලනය කිරීම සඳහා වන බැවින් කිසිදු අනවශ්‍ය බියක් ඇතිකර නොගත යුතු බවත්, තම නිවෙස්වල සිටින ජනතාවගෙන් ඉල්ලා සිටියේ වෛරසය පැතිරීම පාලනය කිරීම සදහා වඩාත් වැදගත් වන්නේ ස්වයං නිරෝධායන ක්‍රියාවලියකට භාජනය වීම බව මේජර් ජෙනරාල් ගුණරත්න පවසා සිටින ලදී.  “කොරෝනා වෛරසය ආසාදිත පුද්ගලයෙකු හඳුනාගත් විට  අප විසින් එම රෝගීන් IDH වැනි රෝහලකට යොමු කර වෛද්‍ය ප්‍රතිකාර ලබා දීමට අවශ්‍ය සියලු ක්‍රියාමාර්ග ගන්නෙමු පූර්වාරක්‍ෂක පියවර ගැනීම රෝගියා රෝහලට ඇතුළත් කිරීමෙන් පසු අවසන් නොවන අතර රෝගීන් සමඟ සම්බන්ධ වූවන් සොයා ගැනීමට කටයුතු කරන අතරම ඔවුන් සිටින ස්ථානය සොයා ගැනීමට අපොහොසත් වුවහොත් බුද්ධි අංශවල සහාය ලබාගෙන ඔවුන් සොයාගෙන ඔවුන්ගේ නිවෙස් තුලම ස්වයං නිරෝධායන ක්‍රියාවලියකට යොමු වන ලෙසට උපදෙස් ලබා දෙනවා ,” ඔහු වැඩිදුරටත් පැවසීය. දින 14 ක කාලයක් පුරා ස්වයං නිරෝධායනයකට ලක්ව සිටින අයගේ නිවෙස්වල පොලීසිය විසින් ස්ටිකරයක් නිකුත් කරන ලද්දේ ඔවුන් සමාජයෙන් හුදෙකලා කරවීමට නොව, COVID-19 වෛරසය තවදුරටත් පැතිරීම වැළැක්වීම සඳහා වෙනත් අයගෙන් වෙන්කර තැබීමට බව ආරක්ෂක ලේකම්වරයා පැවසීය. ත්‍රිවිධ හමුදා සාමාජිකයින්  දින 14 ක නිරෝධායන ක්‍රියාවලියට පහසුකම් සැලසීමට කැපවීමෙන් කටයුතු කරන  අතර ඔවුන් රෝගීන් සමඟ ඍජුවම සම්බන්ධවී  වැඩ කරන බැවින් වෛරසයෙන් ආරක්ෂා වීම සඳහා අවශ්‍ය සියලු ආරක්ෂක උපකරණ ඔවුන් වෙත ලබා දී ඇති බව මේජර් ජෙනරාල් ගුණරත්න මහතා පැවසීය. දිවයිනේ ඇතැම් ප්‍රදේශවලට පනවා ඇති පොලිස් ඇඳිරි නීතිය පිළිබදව  සඳහන් කරමින් ආරක්ෂක ලේකම්වරයා පවසා සිටියේ මෙය ජනතාව අපහසුතාවයට පත්කිරීමට නොව ප්‍රතිඵලදායී පියවරක් ලෙස විශේෂිත අධි අවදානම් ප්‍රදේශවල අනවශ්‍ය ගමනාගමනයන්  සීමා කර COVID-19 පැතිරීම අවම කිරීම සඳහා වන බවයි. ගෝලීය වසංගතයක් බවට පත්ව ඇති COVID-19 ව්‍යාප්ත වීම අවම කර සමස්ත ලෝකයට හොඳ ආදර්ශයක් ලබා දීමට කුඩා රටක් වන ශ්‍රී ලංකාව හැකි බව ඔහු පැවසීය. COVID-19 පාලනය කිරීම සඳහා රජය ගෙන යන ප්‍රයත්නයන්ට අදාළව සමාජ මාධ්‍ය ජාලාවල කිසියම්  ව්‍යාජ හෝ නොමග යවන සුළු තොරතුරක් හා හානිකර දැන්වීම්  පළ නොකරන ලෙසත්  එවැනි වගකීම් විරහිතව ක්‍රියාකරන  පුද්ගලයින් හෝ කණ්ඩායම් අත්අඩංගුවට ගැනීමට බුද්ධි අංශ ශක්තිමත් කර ඇති බවට ආරක්ෂක ලේකම් අනතුරු ඇඟවීය. මීට වසර 10 කට පෙර කුරිරු ත්‍රස්‌තවාදය පරාජය කිරීමෙන් ශ්‍රී ලංකාව මුළු මහත් ලෝකයට ආදර්ශයක් ලබා දී ඇත්තේ සාමකාමී රටක් සඳහා ආශාවෙන් බලා සිටි සියලුම ශ්‍රී ලාංකිකයන් එකම අරමුණක් සඳහා එකතු වූ නිසා බවත්  ලෝකයට ආදර්ශයක් සැපයීම සඳහා COVID-19 පරාජය කිරීම වෙනුවෙන්  අප නැවත එකා මෙන් එකට එක්විය යුතු කාලය මෙය බවට තවදුරටත් වඩා වැඩි මහජන සහයෝගය ඉල්ලා සිටිමින් ඔහු පැවසීය."
    },
    {
        "content": "අත්‍යවශ්‍ය සේවා යටතේ මාධ්‍යයට ඇඳිරි නීති බලපත්‍ර ගත හැකිය. දිස්ත්‍රික් වෛද්‍ය නිලධාරී සහ මහජන සෞඛ්‍ය පරීක්ෂකගේ නිර්දේශය යටතේ බරපතල තත්ත්වයන් යටතේ සිටින රෝගීන් සහ අත්‍යවශ්‍ය සේවා හැර කිසිවෙකුට ඇඳිරි නීති අවසරපත් නිකුත් නොකරන බව පොලිසිය පවසයි.   සෞඛ්‍ය හා ආරක්ෂක බලධාරීන්ගේ අනතුරු ඇඟවීම් නොතකා මිනිසුන්ගෙ  ගමන් බිමන්  සීමා කිරීම සඳහා පොලිසිය ඇඳිරි නීතිය දැඩි ලෙස බලාත්මක කර තිබේ. සෞඛ්‍ය සේවා සහ මාධ්‍ය අත්‍යවශ්‍ය සේවාවන් ලෙස හඳුනාගෙන ඇති බැවින් ඔවුන් සහ අනෙකුත් අවශ්‍ය සේවාවන් සඳහා විශේෂ ඇඳිරි නීති අවසරපත්  ලබා දෙන බව  ජේෂ්ඨ නියෝජ්‍ය පොලිස්පති අජිත් රෝහන පැවසීය. මේ අතර, අදාළ සේවාවන්හි නිල හැඳුනුම්පත් ද ඇඳිරි නීති අවසරපත්  ලෙස පිළිගනු ලැබේ."
    },
    {
        "content": "සමස්ත ලෝකයම COVID-19 භීතියෙන් ගිලී සිටින අතර, වෛරසය පාලනය කිරීම සඳහා ගත හැකි සෑම පූර්වාරක්ෂක පියවරක්ම ගන්නා ශ්‍රී ලංකා රජය, ජාතික ආරක්ෂාව පවත්වා ගැනීම සඳහා මත්ද්‍රව්‍ය ජාවාරම් , ත්‍රස්තවාදය සහ අන්තවාදයට එරෙහිව සටන් කිරීමට දැඩි  පියවර ගෙන ඇති බව ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න පැවසීය. නීතිය හා සාමය පවත්වා ගන්නා අතරම අධික ලෙස බෝවන වෛරසය පැතිරීම අවම කිරීම, මිනිසුන්ගේ ගමනාගමනයන්  සීමා කිරීම සහ වෙනත් ආරක්ෂක තර්ජන පිළිබඳව දැනුවත් කිරීම සඳහා ආරක්ෂක හමුදා  සහ පොලිස් නිලධාරීන් දිවයින පුරා යොදවා ඇති බව ඔහු පැවසීය. “COVID-19 පැතිරීම පාලනය කිරීම සඳහා රජයේ යාන්ත්‍රණයට සහාය දැක්වීමේ වගකීම ශ්‍රී ලංකාවේ ත්‍රිවිධ හමුදාව, පොලීසිය සහ අනෙකුත් ආරක්ෂක ආයතනයන් වෙත පැවරී ඇති අතර ඇතිවිය හැකි  වෙනත් ආරක්ෂක තර්ජන පිළිබඳවද ඔවුන් දැඩි අවධානයෙන් පසුවෙනවා.” මිට දින හයකට පෙර ජාත්‍යන්තර මුහුදු සීමාවේදී ශ්‍රී ලංකා නාවික හමුදාව විසින්  අත්අඩංගුවට ගත් මිලියන 12,500 ක වටිනාකමින් යුතු විශාලතම මත්ද්‍රව්‍ය තොගය  ප්‍රදර්ශනය කර තිබු දික්ඕවිට වරාය වෙත පැමිණි ආරක්ෂක ලේකම් පැවසීය. ශ්‍රී ලංකා නාවික හමුදා ගැඹුරු මුහුදු ආවේක්‍ෂණ නෞකාවක් වන ශ්‍රී ලංකා නාවික නෞකා ‘සයුර’ (SLNS SAYURA) විසින් Crystal Methamphetamine හෙවත් අයිස් (ICE)  කිලෝග්‍රෑම් 605.4 ක්, කැටමයින් (Ketamine) කිලෝග්‍රෑම් 579.5 ක්, බාබුල් පැකට් 200 ක් සහ හඳුනා නොගත් මත්ද්‍රව්‍ය පෙති ග්‍රෑම් 100 ක් ඇතුළු මුළු මත්ද්‍රව්‍ය  කිලෝ 1184.9 ක ප්‍රමාණයක් අත්අඩංගුවට ගෙන ඇත. COVID-19 ට එරෙහිව සටන් කරන අතරම රට ආරක්ෂා කිරීමේ වගකීම රජය විසින් නොසලකා හැර නොමැති බව පැවසීමට හොඳම උදාහරණය ලෙස ශ්‍රී ලංකා නාවික හමුදාව විසින් මෙම විශාල තොගය අත්අඩංගුවට ගැනීම  පෙන්වා දිය හැකි බව මේජර් ජෙනරාල් ගුණරත්න පැවසීය. “ජාතික ආරක්ෂාව රජයේ ප්‍රමුඛතාවයයි. මෙරට COVID-19 ආසාදනය වීමේ අවදානමක් පැතිර යන මොහොතක රාජ්‍යක ධජයක් රහිතව, ලියාපදිංචි නොවූ සංවිධානාත්මක ජාවාරම් ජාලයක පාකිස්ථාන  මත්ද්‍රව්‍ය ජාවාරම්කරුවන් 9 දෙනෙකු සිටි මෙම යාත්‍රාව ශ්‍රී ලංකා නාවික හමුදාව දකුණු වෙරළට නාවික සැතපුම් 463 ක් (කි.මී. 835) දුරින් තිබියදී හඳුනාගෙන ඇත. ත්‍රස්තවාදයට හා අන්තවාදයට සම්බන්ධ ඇතැම් අංශ නැවත සංවිධානය වීම ඇතුළුව තවත් ඇති විය හැකි ඕනෑම ආරක්ෂක තර්ජනයකට මුහුණ දීම සඳහා ආරක්ෂක හමුදා බුද්ධි අංශ ඇතුළු සියලු බුද්ධි අංශ දැඩි අවධානයෙන් තබා ඇති බව පැවසූ මේජර් ජෙනරාල් ගුණරත්න ශ්‍රී ලංකා නාවික හමුදාධිපති වයිස් අද්මිරාල් පියල් ද සිල්වා ඇතුළු නාවික හමුදා සාමාජිකයින් විසින්  දේශීය හා ජාත්‍යන්තර මත්ද්‍රව්‍ය ජාවාරම් ජාලයන් අල්ලා ගැනීමට ගත් උත්සාහය හා කැපවීම ඇගයීමට ලක්කරේය."
    },
    {
        "content": "වන්නි ශ්‍රී ලංකා ගුවන් හමුදා කඳවුරේදී නිරෝධායන ක්‍රියාවලියට භාජනය වූ පුද්ගලයන් 206 දෙනකු අද (මාර්තු 31) දින උදෑසන එම මධ්‍යස්ථානයෙන් පිටත් ව ගොස් ඇත. මෙම පුද්ගලයින් මාර්තු මස 17 වන දින විදේශ රටවල සිට මෙරටට පැමිණි අය වන අතර ඔවුන් මෙරටට පැමිණි වහාම වන්නි රෙජිමේන්තු පුහුණු පාසලේ පිහිටුවා ඇති නිරෝධායන මධ්‍යස්ථානය කරා එහි අණදෙන නිලධාරී එයාර් කොමදෝරූ ඩීසීඅයි වීරසූරියගේ අධීක්ෂණය යටතේ යොමුකරන ලදි. ගුවන් හමුදාධිපති එයාර් මාර්ෂල් සුමංගල ඩයස්ගේ උපදෙස් පරිදි ශ්‍රී ලංකා ගුවන් හමුදාව විසින් පිහිටුවන ලද පළමු නිරෝධායන මධ්‍යස්ථානය මෙය වේ. ගුවන් හමුදා මෙහෙයුම් නිරෝධායනය මධ්‍යස්ථානය වෛද්‍ය උපකරණ සහ නිරෝධායනය ලක්වන පුද්ගලයන් සඳහා අවශ්‍ය සියලු පහසුකම් වලින් සමන්විතය. ගුවන් හමුදා මාධ්‍යයට අනුව, බ්‍රිතාන්‍යයේ පදිංචි ශ්‍රී ලාංකිකයෙකු සහ පිලිපීන ජාතික  කාන්තාවක් ද නිරෝධායනයට ලක්වූ පුද්ගලයින් 206 දෙනා අතරට ඇතුළත්ය. මෙම පුද්ගලයන් තම නිවෙස් බලා ගිය පසු නැවත එම නිවෙස්හි දී ද දින 14ක ස්වයං නිරෝධායනයට ලක්විය යුතු වේ."
    },
    {
        "content": "රට තුල උද්ගතවී තිබෙන  COVID-19 හා සම්බන්ධ වර්තමාන තත්ත්වය සැලකිල්ලට ගෙන ඉදිරි සතිය තුළදී සම්පූර්ණ වසා දැමීමක් (lockdown) ප්‍රකාශයට පත් කිරීමට රජය තීරණයක් ගෙන නොමැති බව ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න  පැවසීය. රට තුළ දින පහක සම්පූර්ණ වසා දැමීමක් (lockdown)  සිදුවිය හැකි බවට පැතිර යන කටකතා පිළිබඳව අදහස් දක්වමින් ඔහු පවසා සිටියේ ,  පැතිරෙමින් පවතින මෙම කටකතා පිලිබදව අනවශ්‍ය බියක් ඇතිකර නොකරගන්නා ලෙසත් රජය මෙතෙක් එවැනි තීරණයක් ගෙන නොමැති බවත්ය. “පැතිරෙමින් පවත්නා COVID-19 වෛරසය තවදුරටත් පැතිරීම පාලනය කිරීම සඳහා ඇඳිරි නීතිය පනවා තිබේ. COVID-19 පැතිරීමේ අවදානම අවම කර ගැනීමට මහජනතාවගේ සහාය ඇතිව සෞඛ්‍ය හා ආරක්ෂක අංශවලට හැකි වූ පසු අපට ඇඳිරි නීතිය ක්‍රමයෙන් ඉවත් කිරීමට හැකි වනු ඇත”, ඔහු පැවසීය. එවැනි කටකතා නිසා ජනතාව අනවශ්‍ය බියක් ඇති කර ගත  යුතු නොමැති  බවත්, ජනතාව අතර අනවශ්‍ය භීතිකාවක් ඇති කරන කටකතාකරුවන් සම්බන්ධයෙන් පොලිසිය පරීක්ෂණ කටයුතු සිදු කරන බවත් ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න  වැඩිදුරටත් පැවසීය."
    },
    {
        "content": "ත්‍රිවිධ හමුදාව විසින් නිරෝධායන කටයුතු සිදුකරනු ලබන මධ්‍යස්ථානවල විදේශගත වූවන් ඇතුළු 3,169 දෙනෙකු දින 14 ක නිරෝධායන ක්‍රියාවලියට භාජනය වී ඇති බව රාජගිරිය COVID-19 වෛරසය පැතිරිම වැළැක්වීමේ ජාතික ක්‍රියාන්විත මධ්‍යස්ථාන (NOCPCO) ආරංචි මාර්ග සඳහන් කරයි. ශ්‍රී ලංකා ගුවන් හමුදාව විසින් අද (අප්‍රේල් 06) දින නිරෝධායන කටයුතු අවසන් කර පිටත් කරන ලද පුද්ගලයින් 203 දෙනාද සමඟ නිවෙස් බලා පිටත්ව ගිය මුළු නිරෝධායන වූ පුද්ගලයින්ගේ සංඛ්‍යාව 3372 ක් වේ. තවද, අකුරණ ප්‍රදේශයෙන් සොයාගත් කොරෝනා රෝගියා සමඟ සම්බන්ධකම් පැවැත්වූ බවට සැක කෙරෙන පුද්ගලයින් 144 දෙනෙකු නිරෝධායන කටයුතු සදහා යුද හමුදාව විසින් ඊයේ වවුනියාවේ පූනානි නිරෝධායන මධ්‍යස්ථානය වෙත රැගෙන යන ලදී. මහරගම ප්‍රදේශයෙන් සොයාගැනුණු කොරෝනා රෝගියා සමඟ සම්බන්ධතා පැවැත්වූ බවට සැක කෙරෙන පුද්ගලයින් 45 දෙනෙකුගෙන් යුත් කණ්ඩායමක්, රත්මලාන ප්‍රදේශයෙන් සොයාගැනුණු කොරෝනා ආසාධිත පුද්ගලයා සමඟ සම්බන්ධකම් පැවැත්වූ පුද්ගලයින් 34 දෙනෙකු සහ ඔරුගොඩවත්තේ සිටි කොරෝනා රෝගියාගේ ඥාතීන්  21 දෙනෙකු ද නිරෝධායන කටයුතු සදහා පූනානි නිරෝධායන මධ්‍යස්ථානය වෙත යවා ඇති බව COVID-19 වෛරසය පැතිරිම වැළැක්වීමේ ජාතික ක්‍රියාන්විත මධ්‍යස්ථානය පවසයි."
    },
    {
        "content": "• ශ්‍රී ලංකා නාවික හමුදා  ක්ෂණික ක්‍රියාකාරී යාත්‍රා බලඝණය  (RABS) බොල්ගොඩ වැවේ ස්ථානගත කර ඇත බොල්ගොඩ ජලාශයට හරහා එහා මෙහා ගමන් කිරීමට ගත් උත්සාහයන් වලක්වාලීම සඳහා ශ්‍රී ලංකා නාවික හමුදාව ඊයේ (අප්‍රේල් 5) දින සිට බොල්ගොඩ වැවේ යාබද ප්‍රදේශවල ක්ෂණික ක්‍රියාකාරී යාත්‍රා බලඝණය  (RABS) යෙදවීමට කඩිනම්න් පියවර ගෙන ඇත. ප්‍රදේශවාසීන් ඔවුන්ගේ එදිනෙදා කටයුතු සඳහා බොල්ගොඩ ජලාශය  තරණය කිරීමට ගත් උත්සාහයන් පිළිබඳව විවිධ මූලාශ්‍රවලින් ලැබුණු තොරතුරු මත ශ්‍රී ලංකා නාවික හමුදාව විසින් වෙනත් ප්‍රදේශවලට ගමන් කිරීම සදහා ප්‍රවේශ මාර්ග තිබෙන අටුළුගම කිම්මන්තුඩාව ප්‍රදේශයේ මුර සංචාර යාත්‍රා දෙකක් යොදවා ඇත. Defence.lk වෙත අදහස් දක්වමින් නාවික හමුදා මාධ්‍ය ප්‍රකාශක ලුතිනන් කොමාන්ඩර් ඉසුරු සූරියබන්ඩාර මහතා පැවසුවේ නාවික හමුදාව ස්ථානගත වීමෙන් පසුව මෙතෙක් එවැනි කිසිදු උත්සාහයක් දක්නට නොලැබුණු බවයි.       “නාවික හමුදා මුර සංචාරක යාත්‍රා නිරන්තරයෙන් ප්‍රදේශය අධීක්‍ෂණය කරනු ලබන නිසා  නැවත දැනුම් දෙන තුරු බෝට්ටු පැදීමට සහ වෙනත් ප්‍රදේශවලට යාමට කිසිවෙකුට ඉඩ නොදේ” ඔහු පැවසිය.            මෑතකදී, එනම් මාර්තු 28 පියා සහ ඔහුගේ සහෝදරිය COVID-19 ආසාධිත බව තහවුරු වීමෙන්  අනතුරුව අළුත්ගම ප්‍රදේශය තුළ දැඩි ලෙස ගමනාගමන තහනමක් පනවනු ලැබීය. ගමට ඇතුළු විය හැකි හරස් මාර්ග අටක් වසා දැමීමට පියවර ගෙන ඇති අතර, පළාත් පාලන බලධාරීන් විසින් අවට ප්‍රදේශ ද පොලිස් මාර්ග බාධක යොදා වැටලීමට කටයුතු කර ඇත. රෝගියා විදේශගතව සිට මෙරටට පැමිණි අයෙකු වන අතර ඔහු තම ගම් ප්‍රදේශයේ  පදිංචිකරුවන් කිහිප දෙනෙකු සමග සම්බධතා පවත්වා ඇති බව වාර්තාගත වේ. රෝගියා සමඟ සම්බන්ධතා පවත්වා ඇති බවට සැක කෙරෙන සමහර පුද්ගලයින් වැඩිදුර පරීක්ෂණ සඳහා සෞඛ්‍ය බලධාරීන් විසින් රැගෙන ගොස් ඇත. කළුතර දිස්ත්‍රික්කයේ අටුළුගම ග්‍රාමයට ආසන්නයේ පිහිටි සමහර ගම්මාන වලට   පිටස්තර පුද්ගලයින් ඇතුළු වීම තහනම් කර ඇත"
    },
    {
        "content": "COVID-19 වෛරසය පැතිරිම වැළැක්වීමේ ජාතික ක්‍රියාන්විත මධ්‍යස්ථානයේදී ශ්‍රී ලංකාවේ ප්‍රමුඛ පෙළේ දේශීය වෛද්‍යවරුන් 60 කට අධික පිරිසක් රැස්වී ආයුර්වේද සහ සිද්ධ ක්‍රමවලට අනුව දිවයින පුරා සියවස් ගණනාවක් පවත්වාගෙන ගිය ‘හෙළ වෙදකම’ තුළින් COVID-19 වසංගතය සුව කිරීම සඳහා විකල්ප සාම්ප්‍රදායික ඖෂධයක් සොයා ගැනීමේ හැකියාව ගවේෂණය කිරීම පිලිබදව සාකච්ඡා සිදු කරන ලදි. ආයුර්වේද වෛද්‍යවරුන් විසින් ඉදිරිපත් කරන ලද ඉදිරිපත් කිරීමකින් මෙම මාරාන්තික වසංගතයට ප්‍රතිකාර කිරීමේදී දේශීය වෛද්‍ය ක්‍රම භාවිතා කළ හැකි ආකාරය සහ පැරණි දේශීය පිළිවෙත් වල පූර්වාරක්ෂාව, රෝග නිවාරණය සහ පශ්චාත් ප්‍රතිකාර අවධීන් ඇතුළුව වෙනත් ආදේශක හා වැළැක්වීමේ පියවර ආදිය පිලිබදව පැහැදිලි කරන ලදී. මෙම මාරාන්තික වෛරස් වසංගතයට ස්ථිර වෛද්‍ය විසඳුමක් සෙවීමට එම ප්‍රමුඛ පෙලේ වෛද්‍යවරු ඒකමතිකව එකඟ වූ අතර ඔවුන් විසින් එවැනි පිළිවෙත් නිරවද්‍යතාවයෙන් යුතුව ක්‍රියාත්මක කළ හැකි ආකාරයද පෙන්වා දුන්හ. සෞඛ්‍ය අමාත්‍යාංශයේ සහ COVID-19 වෛරසය පැතිරිම වැළැක්වීමේ ජාතික ක්‍රියාන්විත මධ්‍යස්ථානයේ ප්‍රධානීගේ ආරාධනයකට අනුව ඔවුන් මෙම මධ්‍යස්ථානයට පැමිණියහ. සෞඛ්‍ය හා දේශීය වෛද්‍ය අමාත්‍යාංශයේ ආයුර්වේද වෛද්‍ය සභාව සමඟ ඒකාබද්ධව පැවති සාකච්ඡාව සදහා හිටපු යුද්ධ හමුදාධිපති මෙන්ම ශ්‍රී ලංකා වරාය අධිකාරියේ සභාපති ජෙනරාල් (විශ්‍රාමික) දයා රත්නායක සහ කොව්ඩ් - 19 වෛරසය පැතිරීම වැළැක්වීමේ ජාතික ක්‍රියාන්විත මධ්‍යස්ථාන ප්‍රධානීද සහභාගී වූහ. දේශීය වෛද්‍ය හා පෝෂණ ඇමතිනී පවිත්‍රා වන්නිආරච්චි සහ කොවිඩ් - 19 වෛරසය පැතිරිම වැළැක්වීමේ ජාතික ක්‍රියාන්විත මධ්‍යස්ථාන ප්‍රධානී මෙන්ම යුද්ධ හමුදාධිපති ලුතිනන් ජෙනරාල් ශවේන්ද්‍ර සිල්වා මෙහි ප්‍රධානත්වය දැරීය. දේශීය වෛද්‍යවරුන්ගේ සහාය ලබා ගැනීමේ පරමාර්ථය පැහැදිලි කරමින් ජෙනරාල් රත්නායක ඖෂධ පිළිබඳ ඇති ඓතිහාසික දේශීය විශේෂඥතාවය පිළිබඳව මෙන්ම රටේ පරම්පරා ගණනාවක් මුතුන් මිත්තන් විසින් දේශීය පැළෑටි මිශ්‍රණ ඖෂධ ලෙස භාවිතා කරමින් මිනිසුන් සුව කළ ආකාරය, කසාය වර්ග මෙන්ම වෙනත් හෙළ ඔසු ක්‍රම පිළිබඳව සිය අදහස් දැක්වීය. චීනය මේ වන විට සොයාගෙන ඇති ආකාරයට සමාන විකල්ප දේශීය ඖෂධයක් හැකි ඉක්මනින් සොයා ගන්නා ලෙස අමාත්‍ය වන්නිආරච්චි සහ යුද හමුදාධිපති ලුතිනන් ජෙනරාල් සිල්වා දේශීය වෛද්‍යවරුන්ගෙන් ඉල්ලා සිටියහ. COVID-19 සුව කිරීමට ඖෂධයක් සොයා ගැනීමට සාර්ථක උත්සාහයක් දරන්නේ නම්, සෞඛ්‍ය අමාත්‍යාංශය සමඟ සාකච්ඡා කර ත්‍රිවිධ හමුදාව එහි නිෂ්පාදන ක්‍රියාවලියට අවශ්‍ය පහසුකම් සැලසීමට හැකි සෑම දෙයක්ම සිදු කරන බව යුද හමුදාධිපති ඔවුන්ට සහතික විය. මෙම සාකච්චාව සඳහා පූජ්‍ය ධම්ම, ධම්මිස්සර හිමියන්, ප්‍රමුඛතම  ආයුර්වේද වෛද්‍යවරු, ආයුර්වේද කොමසාරිස් චතුර කුමාරතුංග, සෞඛ්‍ය හා දේශීය වෛද්‍ය අමාත්‍යාංශයේ රාජ්‍ය ලේකම් විජිතා සෙනෙවිරත්න, සෞඛ්‍ය අමාත්‍යාංශයේ අතිරේක ලේකම් එච්.ඩබ්ලිව්.එම් පුෂ්පලතා මැණිකේ, සෞඛ්‍ය අමාත්‍යාංශයේ නියෝජ්‍ය අධ්‍යක්‍ෂ වෛද්‍ය ටී වීරරත්න, පළාත් ආයුර්වේද කොමසාරිස්වරුන්ගේ ජාතික කමිටුවේ කැඳවුම්කරු, විශේෂඥ වෛද්‍ය අනිල් ජාසිංහ සහ මේජර් ජෙනරාල් (වෛද්‍ය) සංජීව මුණසිංහ ඇතුළු ජ්‍යෙෂ්ඨ නිලධාරීන් පිරිසක් සහභාගී වූහ."
    },
    {
        "content": "මානුෂීය නීතිය පිළිබඳ විශේෂඥයෙකු වන රාජා ගුණරත්න අද (අප්‍රේල් 8) දින උදෑසන රාජ්‍ය නොවන සංවිධාන ජාතික මහලේකම් කාර්යාලයේ අධ්‍යක්ෂ ජෙනරාල් ලෙස පත් කරන ලදී. එම පත්වීම් ලිපිය අද ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න විසින් අමාත්‍යාංශ පරිශ්‍රයේදී නිල වශයෙන් භාර දෙන ලදී. රාජා ගුණරත්න ශ්‍රී ලංකාවේ විවෘත විශ්ව විද්‍යාලයේ නීති පිඨයේ පීඨාධිපති ලෙස ද කටයුතු කර ඇත."
    },
    {
        "content": "ශ්‍රී ලංකා නාවික හමුදාව, කොළඹ නාවික හමුදා මහ රෝහලේ සායනවලට සහභාගී වන විශ්‍රාමික, සේවය කරන නාවික නිලධාරීන් සහ ඔවුන්ගේ පවුලේ සාමාජිකයින් අතර මාසික බෙහෙත් වට්ටෝරු බෙදා හැර තිබේ. අප්‍රේල් 8 වනදා සිට ශ්‍රී ලංකා නාවික හමුදා රෝහල් වලට පැමිණෙන නාවිකයින් අතර ගෙන් ගෙට ඖෂධ බෙදා හැරීම ආරම්භ කරන ලද, අතර නාවික හමුදාපති වයිස් අද්මිරාල් පියල් ද සිල්වාගේ උපදෙස් පරිදි කොළඹ, ගම්පහ, මහනුවර, කුරුණෑගල, කෑගල්ල සහ පොලොන්නරුව යන දිස්ත්‍රික්ක වෙත වැඩසටහන ව්‍යාප්ත කරන ලදි.  වෛද්‍යවරුන් විසින් නියම කරන ලද බෙහෙත් වට්ටෝරු 168 ක් නාවික හමුදාව විසින් මේ දක්වා රෝගීන් අතර බෙදා දී ඇත. රට තුළ COVID-19 පැතිරීම පාලනය කිරීම සඳහා පනවා ඇති ඇඳිරි නීතිය නිසා එම රෝගීන්ට අදාළ රෝහල්වලට යාමට නොහැකි වූ බැවින් ඖෂධ බෙදා හැරීමට නාවික හමුදාව තීරණය කර ඇත. කොළඹ නාවික රෝහලෙන් දීගු කාලීන වෛද්‍ය ප්‍රතිකාර ලබන ශ්‍රී ලංකා නාවික හමුදා සේවයේ නියුතු, විශ්‍රාමික හා ඔවුන්ගේ පවුල්වල සාමාජිකයින්ට මෙම වැඩසටහන යටතේ ඔවුන්ගේ මාසික බෙහෙත් වට්ටෝරු ලබා දී ඇත."
    },
    {
        "content": "ආගමන හා විගමන නිලධාරීන්ගේ සංගමය (IEOA) විසින් රට තුළ COVID-19 පැතිරීම පාලනය කිරීමට රජය ගන්නා උත්සාහය තවදුරටත් ශක්තිමත් කිරීම සඳහා දායක වෙමින් COVID-19 සෞඛ්‍ය සහ සමාජ ආරක්‍ෂණ අරමුදල වෙත රුපියල් 547,063.43 ක් පරිත්‍යාග කරනු ලැබීය. මේ  සඳහා සිය කාර්ය මණ්ඩලයේ දිනක වැටුප පරිත්‍යාග කරන ලද බව ආගමන හා විගමන නිලධාරීන්ගේ සංගමයේ ලේකම් කේ කේ ජි ජේ බණ්ඩාර පැවසීය. මිට අදාළ චෙක්පත අද (අප්‍රේල් 8) දින අමාත්‍යාංශ පරිශ්‍රයේදී ආරක්‍ෂක ලේකම් මේජර් ජෙනරාල් (විශ්‍රාමික) කමල් ගුණරත්න වෙත ලබාදෙන ලදි. වසංගත තත්වය අවම කිරීමේ ක්‍රියාවලියට සහාය වීම සහ පවත්නා අර්බුදකාරී තත්වයන් තුළ අගහිඟකම් ඇති ජනතාවගේ සමාජ සුභසාධන කටයුතු පිළිබඳව සොයා බැලීම සඳහා දියත් කරන ලද රජයේ යාන්ත්‍රණය ශක්තිමත් කිරීම සඳහා වූ විශේෂ අරමුදලක් ලෙස ජනාධිපති ගෝඨාභය රාජපක්ෂගේ උපදෙස් මත මෙම අරමුදල පිහිටුවන ලදි. 85737373 දරණ ගිණුම් අංකය යටතේ ලංකා බැංකුවේ ආයතනික ශාඛාවේ විශේෂ ගිණුමක් විවෘත කර ඇති අතර, දේශීය සහ විදේශීය පරිත්‍යාගශීලීන්ට ද ඔවුන්ගේ මූල්‍ය දායකත්වය මේ සඳහා ලබාදිය හැකිවේ. අරමුදල සඳහා කරනු ලබන පරිත්‍යාග බදු සහ විදේශ විනිමය රෙගුලාසි වලින් නිදහස් වන අතර, චෙක්පත් හෝ විදුලි පණිවුඩ මගින් එම අරමුදලට මුදල් පරිත්‍යාග සිදුකළ හැකිය."
    },
    {
        "content": "COVID -19 ට එරෙහි සටනට නායකත්වය දෙන සියලුම පුද්ගලයින්ට උපහාර දැක්වීම සඳහා කොළඹ නෙළුම් කුළුණ අද (අප්‍රේල් 11) දින සවස 06.45 ට ආලෝකමත් කිරීමට  නියමිතය.  “COVID-19 ට එරෙහි සටනට නායකත්වය දෙන සෞඛ්‍ය සේවා, සන්නද්ධ හමුදා, පොලීසිය ඇතුළු සහාය දෙන සියලු දෙනා හට ගෞරව සහ උපහාර දැක්වීම සඳහා අද සවස 6.45 ට නෙළුම් කුළුණ දැල්වෙනු ඇත” ජනාධිපති මාධ්‍ය අංශය ට්විටර් පණිවුඩයක් නිකුත් කරමින් පවසාසයි. වසංගතයට එරෙහිව ජාතිය වෙනුවෙන් පරාර්ථකාමී සේවයක නිරත වෙමින් පෙරමුණේ සිටින අය වෙනුවෙන්  ගෞරව සහ උපහාර දැක්වීම සඳහා ජනාධිපති ගෝඨාභය  රාජපක්ෂ මහතාගේ යෝජනාවකට අනුව මෙම පියවර ගෙන ඇත. ශ්‍රී ලංකා විදුලි සංදේශ නියාමන කොමිෂන් සභාව පවසා සිටියේ නෙළුම් කුළුණ දැල්වෙන්නේ සෞඛ්‍ය සේවකයින්, ත්‍රිවිධ හමුදාව සහ පොලිස් නිලධාරීන් සහ COVID-19 වෛරසය පැතිරීම පාලනය කිරීම සදහා දියත් කර ඇති රජයේ සටනට සහය දෙන සියලු දෙනා වෙත  කෘතඥතාව, ගෞරවය හා දිරිගැන්වීම සඳහා බවයි.  “ඔවුන්ගේ පරාර්ථකාමී සේවය අද අපේ රටේ ජීවය සුරකිමින් සිටින අතර ඔවුන් රැකබලා ගැනීම අපගේ යුතුකමයි” විදුලි සංදේශ නියාමන කොමිෂන් සභාව පැවසීය."
    },
    {
        "content": "COVID- 19 ආසාධිතව මියයන පුද්ගලයින්ගේ මෘත දේහය සෙල්සියස් අංශක 800 සිට 1200ක් දක්වා වු උෂ්ණත්වයක් සහිතව විනාඩි 45 සිට පැයක් දක්වා කාලයක් දේහය ආදාහනය කළ යුතු බව සෞඛ්‍ය අමාත්‍යාංශය පවසයි. සෞඛ්‍ය ඇමතිනී පවිත්‍රාදේවි වන්නිආරච්චි විසින් අත්සන් කරන ලද අතිවිශේෂ ගැසට් නිවේදනයක් නිකුත් කරමින් COVID-19 ආසාදිතව මියගිය පුද්ගලයෙකුගේ මළ සිරුරක් ආදාහනය කිරීම සම්බන්ධයෙන් වන නව රෙගුලාසි ප්‍රකාශයට පත් කර තිබේ. නව රෙගුලාසි යටතේ, මියගිය පුද්ගලයෙකුගේ මළ සිරුර වෛරසයෙන් මියගිය බවට සැක පිට නව ක්‍රියාවලිය අනුව අවසන් කටයුතු සිදු කල යුතුය. 1897 අංක 03 දරණ නිරෝධායන හා රෝග නිවාරණ ආඥා පනතේ 2 වන සහ 3 වන වගන්ති යටතේ සෞඛ්‍ය අමාත්‍යවරයා විසින් මෙම රෙගුලාසි ක්‍රියාත්මක කරනු ලැබේ. COVID-19 ආසාදිත පුද්ගලයෙකුගේ මළ සිරුරක් ආදාහනය කිරීම පිළිබඳ නව රෙගුලාසි වලට අනුව, ආදාහනය සෞඛ්‍ය සේවා අධ්‍යක්ෂ ජනරාල්ගේ නියෝගයන්ට අනුකූලව එම අධිකාරියේ අධීක්ෂණය යටතේ නිසි බලධාරියකු විසින් අනුමත කරන ලද සුසාන භූමියක හෝ ස්ථානයක සිදු කළ යුතුය. . COVID-19 නිසා මියගිය හෝ මියගිය බවට සැක කෙරෙන පුද්ගලයෙකුගේ මෘත දේහය නිසි බලධාරියා විසින් නම් කරන ලද ආදාහනය සඳහා වන රාජකාරීන් ඉටු කරන පුද්ගලයින්ට හැර වෙනත් කිසිදු පුද්ගලයෙකුට භාර නොදෙන බව එහි තවදුරටත් සඳහන් වේ. සෞඛ්‍ය අමාත්‍යාංශයට අනුව, COVID-19 වේගයෙන් පැතිරීම වැළැක්වීම සඳහා මෙම ක්‍රියා පටිපාටිය දැඩි ලෙස අනුගමනය කළ යුතුය. මෙම අතිවිශේෂ ගැසට් නිවේදනය මඟින් එවැනි සුසාන භූමියක හෝ ස්ථානයක මෘත දේහය හසුරුවන පුද්ගලයින් විසින් භාවිතා කරන ඇඳුම් සහ නැවත භාවිතා කළ නොහැකි පුද්ගලික ආරක්ෂක උපකරණ ද එම රෙදි සහ ආරක්ෂිත ආම්පන්න මිනී පෙට්ටිය සමඟ තැන්පත් කර දේහය සමග දහනය කළ යුතු බව සඳහන් කර ඇත. නව රෙගුලාසි යටතේ සෞඛ්‍ය සේවා අධ්‍යක්ෂ ජෙනරාල් විසින් නිකුත් කරන ලද උපදෙස් වලට අනුව නැවත භාවිතා කළ හැකි උපකරණ නිසි ලෙස විෂබීජහරණය කළ යුතුය. මළ සිරුරේ අළු ළගම ඥාතියා විසින් ඉල්ලන්නේ නම් ඔහු වෙත  දිය හැකි බවද එහි සඳහන්ය."
    },
    {
        "content": "නවීන තාක්‍ෂණය, අන්තර්ජාතික සහයෝගීතාවන් සහ නාවික බුද්ධි අංශ භාවිතා කරමින් සංවිධානාත්මක මත්ද්‍රව්‍ය ජාවාරම් මැඩලීම සඳහා සිදු කල සාම්ප්‍රදායික නොවන සැළසුම් කල මෙහෙයුම් වලදී සාර්ථක ප්‍රථිපල ළගා කරගත් බව ශ්‍රී ලංකා නාවික හමුදාධිපති වයිස් අද්මිරාල් පියල් ද සිල්වා සදහන් කළේය. අත්අඩංගුවට ගන්නා ලද රු. මිලියන 3,200 ක් වටිනා හෙරොයින් කිලෝ 281 ක් සහ Crystal Methamphetamine (අයිස් ) නැමති මත්ද්‍රව්‍ය කිලෝ 48 ක තොගයක් දික්ඕවිට ධීවර වාරයේදී ප්‍රදර්ශනය කල අවස්ථාවේදී එහි පැමිණි වයිස් අද්මිරාල් ද සිල්වා රට තුළට මත්ද්‍රව්‍ය ජාවාරමට එරෙහිව සටන් කිරීම සඳහා දේශපාලන නායකත්වය ලබා දුන් කැපවීම සහ සහයෝගය ශ්‍රී ලංකා නාවික හමුදාව වෙනුවෙන් පැසසුමට ලක් කළේය. මත්ද්‍රව්‍ය සහ අපරාධ පිළිබඳ එක්සත් ජාතීන්ගේ ආයතනය (UNODC) ශ්‍රී ලංකා නාවික හමුදාව වෙත චන්ද්‍රිකා තාක්‍ෂණය ඔස්සේ ලබා ගත් ඡායාරූප ලබා දීම නිසා ශ්‍රී ලංකා නාවික හමුදාවට තම මෙහෙයුම් සැලසුම් කිරීමේදී පහසු වූ බව ඔහු සදහන් කළේය.   “මත්ද්‍රව්‍ය නාශක මෙහෙයුම් සඳහා  ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න ලබා දුන් සහාය ඉවහල් විය.”නාවික හමුදා ප්‍රධානී අද (අප්‍රේල් 15) දින මාධ්‍ය වෙත පැවසීය.     විශාල මත්ද්‍රව්‍ය තොගයක් ප්‍රවාහනය කරමින් සිටියදී මාර්තු 28 වන දින අත්අඩංගුවට ගත් මත්ද්‍රව්‍ය ජාවාරම්කරුවන්ගෙන් ලද තොරතුරු මත පදනම්ව ශ්‍රී ලංකා නාවික හමුදාව විසින් මෙම මත්ද්‍රව්‍ය තොගය අත්අඩංගුවට ගෙන තිබේ. එම තොරතුරු මත පදනම්ව සහ දේශීය හා ජාත්‍යන්තර බුද්ධි විශ්ලේෂණයන් මගින් ශ්‍රී ලංකා නාවික හමුදාව මත්ද්‍රව්‍ය රැගත් තවත් යාත්‍රාවක් ශ්‍රී ලංකාවට පැමිණෙන බව සොයාගෙන තිබේ. “ශ්‍රී ලංකා නාවික හමුදාව විසින් ගැඹුරු මුහුදේදී අත්අඩංගුවට ගත් විශාලතම මත්ද්‍රව්‍ය තොගය මෙය  වන අතර, මාර්තු 28 වන දින මෙම මෙහෙයුමේ මූලික සැලසුම් සහ වැඩිදුර විමර්ශන සිදු කළේය,” ශ්‍රී ලංකා නාවික හමුදා ප්‍රධානී පැවසීය.“ශ්‍රී ලංකා නාවික හමුදාවේ ගැඹුරු මුහුදු ආවේක්‍ෂණ නෞකාවක් වන සමුදුර නෞකාව මාර්තු 30 දින 14 ක සාගරික මෙහෙයුමකට ශ්‍රී කාවට දකුණින් වූ ගැඹුරු මුහුදේ සමකයට ආසන්න මුහුදු ප්‍රදේශය වෙත යොමු කරන ලදී. එහිදී රාජ්‍ය ධජයක් ප්‍රදර්ශනය කර නොමැති ශ්‍රී ලංකාවේ සිට මුහුදු සැතපුම් 548 දුරකින් යාත්‍රා කරමින් තිබු සැක කටයුතු නෞකාව අත්අඩංගුවට ගන්නා ලදී.” නාවික හමුදාධිපති පැවසීය. හොඳින් සංවිධානය වූ මත්ද්‍රව්‍ය ජාවාරම් විනාශ කිරීමට ජාත්‍යන්තර මුහුදේ මත්ද්‍රව්‍ය ප්‍රවාහනය කරන යාත්‍රාවන් හදුනා ගැනීම සදහා නිරන්තරයෙන් සෝදිසි මෙහෙයුම් සහ මර්දනයන් සිදුකරන බව ශ්‍රී ලංකා නාවික හමුදාධිපති පවසා සිටියේය. “ශ්‍රී ලංකා ගුවන් හමුදාව දේශීය හා විදේශීය බුද්ධි අංශ සහ චන්ද්‍රිකා තාක්‍ෂණය නිරීක්‍ෂණ කටයුතු සඳහා යොදා ගනී. මත්ද්‍රව්‍ය සැපයුම් ජාලයේ දේශීය හා විදේශීය හවුල්කරුවන්ට දැඩි පීඩනයක් එල්ල කිරීම සඳහා ශ්‍රී ලංකා නාවික හමුදාව පොලිස් මත්ද්‍රව්‍ය කාර්යාංශය (PNB) සමඟ මනා සම්බන්ධීකරණයෙන් කටයුතු කරනු ලබනවා ”යැයි වයිස් අද්මිරාල් ද සිල්වා පැවසීය.     රටේ මත්ද්‍රව්‍ය උවදුර තුරන් කිරීමේ ප්‍රධාන පාර්ශවකරුවෙකු ලෙස ඔහු ධීවර ප්‍රජාවේ සහායද මේ සදහා ඉල්ලා සිටියේය. ජනාධිපති රාජපක්ෂගේ නායකත්වය යටතේ රට තුළ මත්ද්‍රව්‍ය උවදුර තුරන් කිරීමට රජය ගන්නා උත්සාහයට පූර්ණ දායකත්වය සපයන ශ්‍රී ලංකා නාවික හමුදාව, 2020 පළමු කාර්තුවේදී හෙරොයින් කිලෝග්‍රෑම් 718 ක්, crystal methamphetamine කිලෝග්‍රෑම් 797 ක්, කැටමින් (ketamine) කිලෝග්‍රෑම් 581 ක් සහ කේරළ ගංජා කිලෝග්‍රෑම් 2,475 ක් අත්අඩංගුවට ගෙන තිබේ. අත්අඩංගුවට ගත් මෙම මත්ද්‍රව්‍ය වල වීදි වටිනාකම රු. බිලියන 21 කි. අත්අඩංගුවට ගත් මත්ද්‍රව්‍ය, යාත්‍රාව සහ පකිස්ථානුවන් සිව්දෙනෙකු සහ ඉරාන ජාතිකයන් තිදෙනෙකු ඇතුළු මත්ද්‍රව්‍ය ජාවාරම්කරුවන් හත් දෙනා පිළිබඳව පොලිස් මත්ද්‍රව්‍ය කාර්යාංශය (PNB) විසින් වැඩිදුර විමර්ෂන පවත්වයි. අද දින පැවති ප්‍රවෘත්ති සාකච්ඡාවේදී වරායේ ප්‍රදර්ශනය කළ මත්ද්‍රව්‍ය සහ යාත්‍රාව පරීක්ෂා කිරීම සඳහා ශ්‍රී ලංකා නාවික හමුදාවේ සහ පොලිස් මත්ද්‍රව්‍ය කාර්යාංශයේ ජේෂ්ඨ නිලධාරීන් කිහිප දෙනෙක් ශ්‍රී ලංකා නාවික හමුදාධිපති සමඟ එක් විය."
    },
    {
        "content": "පාස්කු ඉරිදා බෝම්බ ප්‍රහාරයට අදාළව හිටපු අමාත්‍ය රිෂාඩ් බදියුදීන්ගේ සොහොයුරු මොහොමඩ් රියාජ් බදියුදීන් පුත්තලම්හි අපරාධ විමර්ශන දෙපාර්තමේන්තුව විසින් අත්අඩංගුවට ගෙන ඇති බව පොලිස් අධිකාරී ජාලිය සේනාරත්න අද (15) රජයේ තොරතුරු දෙපාර්තමේන්තුවේ පැවති මාධ්‍ය හමුවකදී පැවසීය. පාස්කු ඉරිදා ප්‍රහාරයේ මරාගෙන මැරෙන බෝම්බකරුවෙකු සමඟ රියාජ් බදියුදීන් සමඟ ඇති සම්බන්ධය මේ වන විට අනාවරණය වී ඇති බව පොලිස් මාධ්‍ය ප්‍රකාශකවරයා පැවසීය. ප්‍රහාරයට පෙර පිළිගත් හෝටලයකදී මරාගෙන මැරෙන බෝම්බකරුවන්ගෙන් එක් අයෙකු රියාජ් බදියුදීන් මුණගැසී ඇති බව පරීක්ෂණවලින් හෙළි වී තිබේ.ඔහු පැවසීය. පොලිස් අධිකාරී ජාලිය සේනරත්න  පවසන පරිදි ,මේ වන විට අත්අඩංගුවේ පසුවන සැකකරුවන් විවිධ තනතුරු දරමින් සිටි විවිධ සුභසාධක සමිති හා ඒ හා සමාන ආයතන පිහිටුවා ඇති අතර වැඩිදුර පරීක්ෂණවලින් හෙළි වී ඇත්තේ මෙම සංවිධානවලට පරිත්‍යාග වශයෙන් ඉඩම් සහ සමහර ආයෝජන ලැබී ඇති බවයි.     පැනයකට පිළිතුරු දෙමින් පොලිස් අධිකාරී සේනාරත්න කියා සිටියේ ප‍්‍රහාරයේ බෝම්බකරුවන් දෙදෙනෙකු සමඟ සමීප සම්බන්ධතා පැවැත්වූ සැකකරුවන් අතර නීතිඥයෙකු සිටින බවත් සැකකරු බෝම්බකරුවන් සමඟ සාකච්ඡා කිහිපයක් පවත්වා ඇති බවත් ඉහත සඳහන් කල සමාජවල විවිධ තනතුරු  දරමින් සිටි බවත්ය.       රහස් පොලිසිය සහ ත්‍රස්ත විමර්ශන අංශය පිළිවෙලින් සැකකරුවන් 119 ක් සහ 78 ක් අත්අඩංගුවට ගෙන ඇති අතර, රහස් පොලිසිය විසින් සැකකරුවන් 40 ක් සහ ත්‍රස්ත විමර්ශන අංශය විසින් සැකකරුවන් 40 දෙනෙකු රඳවා තබාගෙන රඳවා තබා ගැනීමේ නියෝග යටතේ ප්‍රශ්න කරනු ලැබේ. තත්වය සංකීර්ණ වන අතර සිද්ධියේ සෑම දිශාවකටම පරීක්ෂණ පවත්වන බවත් වැඩිදුරට පොලිස් මාධ්‍ය ප්‍රකාශකවරයා පැවසීය."
    },
    {
        "content": "ගෝලීය කොරෝනා  වසංගත තත්ත්වය උපයෝගී කරගනිමින් නීතිවිරෝධී සංක්‍රමණිකයන් ශ්‍රී ලංකාවට ඇතුළුවීමට උත්සාහ කිරීමත් සමඟ ශ්‍රී ලංකා ගුවන් හමුදාව  දිනපතා ගුවන් නිරීක්ෂණ මෙහෙයුම් ආරම්භ කර ඇති අතර මෙවැනි නීතිවිරෝධී ප්‍රවේශයන් රට තුළට ගෙන ඒම වැළැක්වීමට ශ්‍රී ලංකා නාවික හමුදාවට සහාය වීම මෙමගින් බලාපොරොත්තු වේ . රත්මලාන කදවුරේ  අංක 8 සැහැල්ලු ප්‍රවාහන බලඝණය සහ චීනවරාය ගුවන් හමුදා ඇකඩමියේ අංක 3 සමුද්‍රීය  බලඝණයෙහි  Y-12 ගුවන් යානා ගුවන් හමුදාපති  එයාර් මාෂල් සුමංගල ඩයස්ගේ උපදෙස් මත සහ ගුවන් මෙහෙයුම් අධ්‍යක්‍ෂ එයාර් වයිස් මාෂල් රවී ජයසිංහගේ අධීක්‍ෂණය යටතේ ගුවන් නිරීක්ෂණයක් සඳහා යොදවා ඇත ශ්‍රී ලංකාවේ ජාත්‍යන්තර සමුද්‍රීය මායිම් රේඛාව උල්ලංඝනය කිරීමට උත්සාහ කරන මුහුදු යාත්‍රා නිරීක්ෂණය කිරීම සඳහා භාවිතා කරන මෙම යානා , මන්නාරමේ සිට පේදුරුතුඩුව  දක්වා ජාත්‍යන්තර සමුද්‍රීය මායිම් රේඛාව  ඔස්සේ සිය මෙහෙයුම් සිදු කරයි.     මීට අමතරව, ශ්‍රී ලංකා ගුවන් හමුදාව මුළු දිවයිනම ආවරණය වන පරිදි නිරන්තර නිරීක්ෂණ මෙහෙයුම් සිදු කරයි. රට ප්‍රධාන අංශ අටකට බෙදමින් සිය නිරීක්ෂණ හා අධීක්ෂණ මෙහෙයුම් සිදුකරන  ශ්‍රී ලංකා ගුවන් හමුදාව , අංක 3 සහ 8 බලඝණය වල  Y-12 ගුවන් යානා සහ සහ අංක 7 හෙලිකොප්ටර් බලඝණයෙන් බෙල් 212 හෙලිකොප්ටර් භාවිතා කරයි."
    },
    {
        "content": "පසුගිය වසරේ පාස්කු ඉරිදා දිනයේදී 270 කට අධික පිරිසක් ඝාතනය කළ සහ අහිංසක මිනිසුන් 500 කට වැඩි පිරිසකට තුවාල සිදු කරනු ලැබූ පාස්කු බෝම්බ ප්‍රහාරය සැලසුම් කිරීමට, මුදල් සැපයීමට සහ සහාය දුන් සියලු වැරදිකරුවන් රජය විසින් නිතිය ඉදිරියට ගෙන බව මේජර් ජෙනරාල්  (විශ්‍රාමික) කමල් ගුණරත්න පැවසීය.       කොළඹ ක්‍රිස්තියානි පල්ලි තුනක් සහ හෝටල් තුනක් පුපුරුවා හරින ලද දේශීය ඉස්ලාමීය අන්තවාදී කණ්ඩායමක් විසින් සිදු කරන ලද සැලසුම් කල බෝම්බ ප්‍රහාරය සිදු වී වසරක් සපිරෙන අද දින ප්‍රකාශයක් නිකුත් කරමින් ඔහු පවසා සිටියේ රට තුල කිසිදු කණ්ඩායමකට හෝ පුද්ගලයකුට අන්තවාදය පැතිරවීමට ඉඩක් නොමැති බවයි.       “එම බෝම්බ පිපිරීම් වලට සම්බන්ධ සියලු දෙනාගේ සමාජ තත්ත්වය, දේශපාලන සම්බන්ධතා, ජාතිය හෝ ආගම පිලිබදව නොසලකා අප ඔවුන් නිතිය ඉදිරියට ගෙන එනවා.” මේජර් ජෙනරාල්  ගුණරත්න පැවසුවේ පාස්කු ඉරිදා ප්‍රහාර සම්බන්ධයෙන් දැනට සිදුකෙරෙමින් පවතින පරීක්ෂණ ගැන සඳහන් කරමිනි.       ජාතික ආරක්ෂාවට ඉහළම ප්‍රමුඛතාවය ලබා දෙන බවට ප්‍රතිඥා දුන් ජනාධිපති ගෝඨාභය රාජපක්ෂගේ නායකත්වය යටතේ රටේ ජනතාව ත්‍රස්තවාදයෙන් හා අන්තවාදයෙන් ආරක්ෂා වනු ඇතැයි ඔහු පැවසීය. මෙවැනි අවාසනාවන්ත සිදුවීම්වලින් පීඩා විඳීමට අපේ ජනතාවට අපි ඉඩ නොදෙමු. මෙවැනි ත‍්‍රස්තවාදී හෝ අන්තවාදී ක‍්‍රියාවන් මුල් අවධියේදී හඳුනා ගැනීම සඳහා අපි සියලු පූර්වාරක්‍ෂක පියවර ගෙන ඇති අතර එසේ සිදුකරන පුද්ගලයින් නීතිය ඉදිරියට ගෙන ඒමට අවශ්‍ය සියලු පියවර ගෙන තිබෙනවා” යැයි ආරක්ෂක ලේකම් පැවසීය.       අන්තවාදය මැඩපැවැත්වීම සඳහා මහජන සහයෝගයේ වැදගත්කම සහ බුද්ධි අංශවල දායකත්වය අවධාරණය කරමින් ඔහු පවසා සිටියේ ජනාධිපතිවරයාගේ උපදෙස් පරිදි රටේ සියලුම බුද්ධි අංශ කේන්ද්‍රගත කිරීම මගින් බුද්ධි අංශ ශක්තිමත් කර ඇති බවයි.       \"වැරදිකරුවන්ට දඩුවම් කිරීම සහ ජාතික ආරක්ෂාව ශක්තිමත් කිරීම මගින් මියගිය හා අසාධ්‍ය තත්වයේ පසුවන  ඔවුන්ගේ පවුල්වල සාමාජිකයන් ඇතුළු දරුවන් වෙනුවෙන් ජනතාවට සාධාරණය ඉටු කිරීමට රජය කටයුතු   කරනු ඇත.\" ඔහු පැවසීය       ජනාධිපති ලේකම් කාර්යාලය සහ ආරක්ෂක අමාත්‍යාංශය විසින් සිදු කරන ලද සමීක්ෂණයකට අනුව , මීට වසරකට පෙර සිදු වූ පාස්කු ඉරිදා බෝම්බ පිපිරීම ප්‍රධාන වශයෙන් ජාතික ආරක්ෂාව පවත්වාගෙන යාමේ නොසැලකිල්ල නිසා බව ගුණරත්න මහතා පැවසීය."
    },
    {
        "content": "•    නිරෝධායන ක්‍රියාවලිය කඩාකප්පල් කිරීම සම්බන්ධයෙන් නව දෙනෙකු අත්අඩංගුවට ගෙන තිබේ COVID-19 සම්බන්ධව අසත්‍ය වීඩියෝ පට සමාජ මාධ්‍ය හරහා ප්‍ර‍චාරය කරමින් සිටි කැලණියමුල්ල හි පදිංචිකරුවෙකු පොලීසිය විසින් ඊයේ අත්අඩංගුවට ගෙන තිබේ. ඔහු ඊයේ අධිකරණයට ඉදිරිපත් කර අප්‍රේල් 16 දක්වා රක්‍ෂිත බන්ධනාගාර ගත කරනු ලැබීය. මේ අතර, COVID-19 ආසාදිත රෝගීන් පොල්ගහවෙල රෝහලේ ප්‍රතිකාර ලබමින් සිටින බව පවසමින් සමාජ මාධ්‍යවල ව්‍යාජ ප්‍රවෘත්ති පළ කර ඇති තවත් පුද්ගලයෙකු ද අත්අඩංගුවට ගෙන අධිකරණයට ඉදිරිපත් කරනු ලැබීය. නිරෝධායන ක්‍රියාවලිය කඩාකප්පල් කිරීමට උත්සාහ කළ පුද්ගලයින් 9 දෙනෙකු මේවන විට අත්අඩංගුවට ගෙන අධිකරණයට ඉදිරිපත් කර ඇති බව පොලිසිය පවසයි. ජ්‍යෙෂ්ඨ නියෝජ්‍ය පොලිස්පති අජිත් රෝහන පැවසුවේ, ජනතාව අතර භීතියක් ඇති කිරීම හා නොමඟ යැවීම සඳහා සමාජ මාධ්‍ය සහ වෙනත් දේ හරහා අහිතකර ලිපි, වීඩියෝ සහ ව්‍යාජ ප්‍රවෘත්ති පළ කරන පුද්ගලයින් අත්අඩංගුවට ගැනීම සඳහා පොලිසිය, රහස් පොලිසිය සහ පොලිස් මාධ්‍ය ඒකකය දැඩි අවධානයෙන් සිටින බවයි."
    },
    {
        "content": "• ඇඳිරි නීතිය උල්ලංඝනය කරන්නන්ට එරෙහිව පොලිසිය කඩිනමින් දැඩි නීතිමය පියවර ගනී අද (08) උදේ 6.00 ට අවසන් වූ පැය 24 තුළ වැඩිම ඇඳිරි නීතිය උල්ලංඝනය කිරීම් මත අත්අඩංගුවට ගැනීම් 1,800 ක් වාර්තා වී ඇත. මාර්තු 20 වනදා සිට පුද්ගලයින් 18,000 කට වැඩි ප්‍රමාණයක් සහ වාහන 5,000 කට ආසන්න ප්‍රමාණයක් අත්අඩංගුවට ගෙන ඇති බව පොලිසිය පවසයි. වැඩිම ඇඳිරි නීතිය උල්ලංඝනය කිරීම් වාර්තා වී ඇත්තේ ගම්පහ, අනුරාධපුර, හලාවත සහ පොලොන්නරුව යන දිස්ත්‍රික්කවලිනි. එම ප්‍රදේශවල ඇඳිරි නීතිය උල්ලංඝනය කරන්නන්ට එරෙහිව ඉදිරියේදී දැඩි නීතිමය ක්‍රියාමාර්ග ගන්නා බව පොලිසිය පවසයි. මේ අතර, ඇඳිරි නීතිය යටතේ නීතිය හා සාමය පවත්වා ගැනීම සඳහා ගෘහස්ථව රැඳී සිටි බහුතරයකගේ සහයෝගය පොලීසිය විසින් පැසසුමට ලක් කළ අතර රට තුළ COVID-19 පැතිරීම පාලනය කිරීම සඳහා එය තවදුරටත් දීර්ඝ  කර තිබේ. ව්‍යාජ ලියකියවිලි ඉදිරිපත් කරමින් ඇඳිරි නීති බලපත්‍ර ලබාගැනීමට උත්සාහ කරන පුද්ගලයින්ට එරෙහිව ද දැඩි ක්‍රියාමාර්ග ගන්නා බව පොලිසිය පවසයි."
    },
    {
        "content": "වියළි සලාක බෙදා හැරීම වැඩි කිරීමට සහ දිවයිනට ආපසු පැමිණීමට නොහැකි වූ සංක්‍රමණිකයින්ගේ ක්ෂණික ගැටළු වලට විසදුම් ලබා දීම සදහා අමතර ප්‍රතිපාදන ලබාදෙන ලෙස විදේශ අමාත්‍යාංශය භාණ්ඩාගාරයෙන් ඉල්ලීමක් කර තිබේ. “මෙය COVID-19 වසංගතය හේතුවෙන් ශ්‍රී ලංකාවේ ගුවන්තොටුපළවල් මෙහි පැමිණීම සඳහා දැනට වසා දමා ඇති හෙයින්, ශ්‍රී ලංකාවට ආපසු පැමිණීමට නොහැකි සංක්‍රමණිකයින් මුහුණ දෙන ක්ෂණික දුෂ්කරතා මඟහරවා ගැනීමට මෙය උපකාරී වේ,” මාධ්‍ය නිවේදනයක් නිකුත් කරමින් අමාත්‍යාංශය පවසයි. මේ අතර මැද පෙරදිග රටවල සිටින ලියාපදිංචි වූ සියලුම සංක්‍රමණික සේවකයින්ට ‘කම්කරු සුභසාධන අරමුදල’ හරහා පහසුකම් සැලසීමට ශ්‍රී ලංකා විදේශ රැකියා කාර්යාංශය තීරණය කර තිබේ. මෙම පියවර ආරම්භ කර ඇත්තේ අදාළ දූත මණ්ඩල සහ විදේශ අමාත්‍යාංශය විසින් වෙන් කරන ලද අරමුදල් මගින් ලබා දෙන ආධාරක පියවරයන්ට අමතරව ය.   සංක්‍රමණ සඳහා වූ ජාත්‍යන්තර සංවිධානය (IOM) සහ රතු ක්‍රෙසන්ට් සමිතිය වැනි බහුපාර්ශ්වික සංවිධානවලින් සමහර රටවල ශ්‍රී ලාංකිකයන් වෙනුවෙන් සහන ක්‍රියාමාර්ග ගෙන තිබේ. ජිනීවාහි පිහිටි ශ්‍රී ලංකා නිත්‍ය  දූත මණ්ඩල හරහා සියලුම ශ්‍රී ලංකා දූත මණ්ඩලවලට අමතර සහාය ලබා දෙන ලෙස ජිනීවාහි පිහිටි සංක්‍රමණ සඳහා වූ ජාත්‍යන්තර සංවිධානයේ (IOM) සහ ජාත්‍යන්තර රතුකුරුස සම්මේලනය (IFRC) වෙතින් ඉල්ලා සිටී."
    },
    {
        "content": "ගෝලීය ෆෙයාර්ෆස්ට් සමූහයේ කොටසක් වන ෆෙයාර්ෆස්ට් රක්ෂණ සමාගම  විසින් එහි සේවකයින් විසින් එකතු කරන ලද රු. මිලියන 10 ක්, , නව කොරෝනා  වෛරසය  පැතිරීම පාලනය කිරීම සඳහා රජයේ පියවරයන්ට සහාය වීම සඳහා පිහිටුවන ලද ‘Fight for COVID-19 අරමුදල’ වෙත පිරිනමන ලදී.    කැනඩාවේ ටොරොන්ටෝ හි මූලස්ථානය පිහිටි ප්‍රමුඛ දේපල හා අනතුරු රක්‍ෂණ, ප්‍රති රක්‍ෂණ සහ ආයෝජන කළමණාකරුවෙකු වන ෆෙයාර්ෆස්ට් රක්‍ෂණ සමාගම අද ශ්‍රී ලංකාවේ ඉහළම සාමාන්‍ය රක්‍ෂණ සමාගම් අතර වේ.    ෆෙයාර්ෆස්ට් විසින් සෞඛ්‍ය සේවකයින්ගේ සහ හමුදාවන්ගේ ආරක්ෂාව සඳහා ශරීර ආවරණ සහ මුහුණු ආවරණ බෙදා හැරීමට ස්වේච්ඡාවෙන් ඉදිරිපත් වී ඇත.    සමාගමේ කළමනාකාර අධ්‍යක්‍ෂ සහ ප්‍රධාන විධායක නිලධාරී ආචාර්ය සංජීව් ජා සහ සමාගම් නියෝජිතයින් විසින් රු. මිලියන 10 ක චෙක්පතක් ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න වෙත ආරක්ෂක අමාත්‍යාංශයේ දී ප්‍රදානය කරන ලදි. COVID-19 වසංගතය පාලනය කිරීම සඳහා සටන් කිරීමට   ඉදිරිපත් වීඇති පෙරටුගාමී බලවේගයන්ගේ ඉමහත් කැපවීම පිළිබඳව ආචාර්ය ජා කෘතවේදිතාව පළ කළේය. මෙම තීරණාත්මක අවස්ථාවෙහිදී තත්වය පාලනය කිරීම සඳහා සහයෝගය දැක්වීමේ වගකීම සෑම පුද්ගලයෙකුටම ඇති බව ඔහු පැවසීය. “එවැනි අවශ්‍යතා සඳහා අපගේ සම්පත් භාවිතා කරන විට අපගේ ව්‍යාපාරය උසස් වේ. ෆෙයාර්ෆස්ට් හි, අපි සැමවිටම විශ්වාස කරන්නේ ප්‍රජාවේ යහපැවැත්මට සහාය දීම යුතුකම බවයි. එකිනෙකා සමඟ සංවේදනයෙන් යුතුව හා එකිනෙකා සමඟ විශ්වාසයෙන් යුතුව අපි මෙම තර්ජනය ජය ගනිමු.” ඔහු පැවසිය මෙම අවස්ථාව සඳහා රක්‍ෂණ නියෝජිතයින් වන ඩිලාන් මිචෙල්, සංජේ සිරිවර්ධන සහ “හරිමග”සභාපති කනිෂ්ක ද සිල්වා යන මහත්වරු සහභාගී වූහ."
    },
    {
        "content": "- ඇඳන් 40 ක් හා වෛද්‍ය කාර්ය මණ්ඩලයේ ආරක්ෂාව සඳහා රොබෝ තාක්ෂණයෙන් සහ ස්වයංක්‍රීය නියමු වාහන වලින් සමන්විත වේ ශ්‍රී ලංකා යුද හමුදාව රෝගීන් සඳහා ඇඳන් 40 කින් සමන්විත නව හුදෙකලා රෝහලක් පුත්තලම් දිස්ත්‍රික්කයේ හලාවත, ඉරණවිල ප්‍රදේශයේ ඊයේ (අප්‍රේල් 7) විවෘත කළේය. යුද හමුදා මාධ්‍ය ඒකකයට අනුව, අතහැර දමා ඇති ඇමරිකන් හඩ ගොඩනැගිලි සංකීර්ණය සති දෙකකට අඩු වාර්තාගත කාලයකදී කොරොන වයිරස් ආසාදිත රෝගීන්ට ප්‍රතිකාර කිරීම සඳහා නවීන හුදකලා මධ්‍යස්ථානයක් ලෙස ප්‍රතිසංස්කරණය කරන ලදි. සෞඛ්‍ය අමාත්‍ය පවිත්‍රා වන්නිආරච්චි, ආරක්‍ෂක මාණ්ඩලික ප්‍රධානී සහ ශ්‍රී ලංකා යුද හමුදාධිපති ලුතිනන් ජෙනරාල් ශවේන්ද්‍ර සිල්වා සහ සෞඛ්‍ය සේවා අධ්‍යක්‍ෂ ජෙනරාල් වෛද්‍ය අනිල් ජාසිංහ යන අයගේ ශක්‍යතා අධ්‍යයන සංචාරයකින් අනතුරුව මෙම ව්‍යාපෘතිය ආරම්භ කරන ලදි. COVID-19 ආසාදිතයින්ට ප්‍රතිකාර කිරීම සඳහා ඇති පහසුකම් ඉහළ නැංවීමේ පුළුල් පියවරක් ලෙස මෙම ව්‍යාපෘතිය ආරම්භ කරන ලදී. සමාරම්භක අවස්ථාවට අමාත්‍ය වන්නිආරච්චි  සහ සෞඛ්‍ය සේවා අධ්‍යක්ෂ ජනරාල් වෛද්‍ය ජාසිංහ  සහභාගී වූහ. මීට අමතරව, ප්‍රතිකාර සඳහා රොබෝ තාක්‍ෂණය එක් කිරීම තුලින් වෛද්‍යවරුන් 14 දෙනෙකු ඇතුළු 34 දෙනෙකුගේ වෛද්‍ය කාර්ය මණ්ඩලයේ ආරක්‍ෂාව සහතික කරනු ඇතැයි අපේක්ෂා කෙරේ. හේමාස් පුද්ගලික සමාගම සහ ඇට්ලස් සමාගම ඔවුන්ගේ විශේෂඥ දැනුම රෝහලට රෝබෝවරුන් ඇතුළත් කිරීමට අනුග්‍රහය දැක්වීය. එමගින් රෝගීන්ට ආහාර සහ වෙනත් අත්‍යවශ්‍ය වෛද්‍ය ආධාර ලබා දෙන ලදි. පලවන ඉංජිනේරු සේවා බලකායේ හි අණදෙන නිලධාරි ලුතිනන් කර්නල් ආසිරි මුහන්දිරම්ගේ ගේ  අධීක්‍ෂණය යටතේ බලකායේ භට පිරිස් සති දෙකකට අඩු කාලයකදී හදිසි අවස්ථාවකදී භාවිතා කල හැකි අයුරින් සම්පූර්ණ ගොඩනැගිල්ලම වැඩිදියුණු කිරීමේ හා සකස් කිරීමේ කාර්යය සම්පූර්ණ කරන ලදි. මෙම සංකීර්ණය සනීපාරක්ෂක හා ඉවුම් පිහුම් පහසුකම්, විවේකාගාර, පැන්ට්රි, මුළුතැන්ගෙය සහ වෙනත් පහසුකම් වලින් සමන්විත වේ."
    },
    {
        "content": "ශ්‍රී ලංකා නාවික හමුදාව විසින් දුරස්ථව පාලනය කල හැකි ස්වයංක්‍රීය උපාංගයක් වන 'Medi Mate’ උපකරණය වෛද්‍ය නෙවිල් ප්‍රනාන්දු ශික්‍ෂණ රෝහලට (එන්එෆ්ටීඑච්) ඊයේ (අප්‍රේල් 8) දින භාර දුන්නේය. මෙම සංකල්පය හඳුන්වා දුන් තුෂාර වාදසිංහ වෙත සහය දක්වමින් නාවික හමුදා පර්යේෂණ හා සංවර්ධන ඒකකය විසින් අමතර අංගයන්ගෙන් වැඩිදියුණු කර නව උපකරණය නිපදවන ලදි. නෙවිල් ප්‍රනාන්දු ශික්‍ෂණ රෝහල වෙත හඳුන්වාදී ඇති මෙම නව උපකරණ මගින් රෝගීන් අසලට නොගොස් ඔවුන් විනිශ්චය කිරීම, රෝගීන් හට අවශ්‍ය ‍‍ඖෂධ ලබාදීම සිදුකෙරේ. වෛරසය ආසාදිත රෝගීන් මගින් වෛරසය ආසාධනය වීමට ඇති ඉඩ ප්‍රස්ථාව මෙමගින් අවම කෙරේ."
    },
    {
        "content": "ශ්‍රී ලංකා ගුවන් හමුදාවේ රත්මලාන කඳවුරේ ඉලෙක්ට්‍රොනික හා විදුලි සංදේශ ඉංජිනේරු අංශයේ තාක්‍ෂණික කණ්ඩායමක් විසින් නැගෙනහිර කොළඹ මුල්ලෙරියාව මූලික රෝහලෙහි වාට්ටු හතරක මහජන ඇමතුම් කථන පද්ධති සහ Wi-Fi සම්බන්ධිත සීසීටීවී කැමරා පද්ධති ස්ථාපනය කරන ලදි. ගුවන් හමුදාපති එයාර් මාෂල් සුමංගල ඩයස්ගේ උපදෙස් මත සිදුකරන ලද මෙය COVID-19 ආසාදිත රෝගීන්ගෙන් ආරක්‍ෂිතව ඔවුන්ව දුර සිට ආමන්ත්‍රණය කිරීම හා නිරීක්‍ෂණය කිරීම සඳහා රෝහලේ සෞඛ්‍ය සේවා වෘත්තිකයින්ට සහායක් වනු ඇත. මෙය ස්ථාපනය කරන ලද්දේ රත්මලාන කඳවුරේ ඉලෙක්ට්‍රෝනික හා විදුලි සංදේශ ඉංජිනේරු අංශයේ අණදෙන නිලධාරී ගෲප් කැප්ටන් අරුණ ජයතිලකගේ නායකත්වයෙන් යුත් තාක්‍ෂණික කණ්ඩායමක් විසිනි. සීසීටීවී සහ අනෙකුත් පහසුකම් පැය 24 ක් ඇතුළත ශ්‍රී ලංකා ගුවන් හමුදාවේ රසායනික ජීව විද්‍යාත්මක විකිරණශීලී න්‍යෂ්ටික හා පුපුරණ ද්‍රව්‍ය අංශයේ (CBRNE) ගුවන් භටයින් විසින් සම්පූර්ණ කරන ලදි. මෙම සවිකිරීම් සිදුකරන අතරතුර කාර්මික ශිල්පීන් නිසි ආරක්‍ෂිත ඇඳුම් වලින් සැරසී සිටි බව ශ්‍රී ලංකා ගුවන් හමුදාව සහතික කළ අතර, සවිකිරීමෙන් පසු කාර්මිකයන් නිසි ලෙස විෂබීජහරණය වූ බවට CBRNE කණ්ඩායම සහතික විය."
    },
    {
        "content": "COVID-19 පැතිරීම සීමා කිරීම සදහා පනවා තිබෙන ඇදිරි නීතිය හේතුවෙන් යාපනය  අර්ධද්වීපය තුල පීඩාවට පත්ව සිටින 150,000 කට අධික පිරිසකට සහනාධාර බෙදා හැරීම සදහා ආරක්‍ෂක සේනා මූලස්ථානය - යාපනය යටතේ සේවයේ නියුතු යුද්ධ හමුදා සාමාජිකයින්  දිස්ත්‍රික් ලේකම් කාර්යාලයේ සහ ප්‍රාදේශීය ලේකම් කාර්යාලවල නිලධාරීන්ට සහය ලබා දී ඇත. රජයේ ඉල්ලීම වන ‘නිවසේ රැඳී සිටින්න’ යන තේමාවට අනුකූල වෙමින් දුෂ්කරතාවයන්ට පත්වී සිටින තෝරාගත් පුද්ගලයන්, සමෘද්ධි, වකුගඩු රෝගීන් ඇතුළු ආබාධිත සහ වයස්ගත පුද්ගලයින් අතර මෙම සහන මූල්‍යාධාර බෙදා දී ඇත. ආරක්‍ෂක සේනා මූලස්ථානය යටතේ ඇති සියළුම සේනාංක,බලසේනාවන්සහ ඒකක වෙත  මෙම ව්‍යාපෘතිය ක්‍රියාත්මක කිරීම සඳහා උපරිම සහයෝගය ලබා දෙන ලෙස යාපනය ආරක්‍ෂ සේනා ආඥාපති මේජර් ජෙනරාල් රුවන් වනිගසූරිය උපදෙස් ලබා දී තිබේ. අදාළ ප්‍රදේශවල රාජ්‍ය නිලධාරින් විසින් නිර්දේශ කරනු ලබන සෑම ප්‍රතිලාභියෙකුටම රු. 5,000 ක මූල්‍ය ආධාර මෙම යෝජනා ක්‍රමය යටතේ හිමිවේ. හමුදා සාමාජිකයින් සහ රජයේ නිලධාරීන් එම ප්‍රතිලාභීන්ගේ නිවෙස්වලට ගොස් එම මූල්‍ය ආධාර ඔවුන් වෙත ලබා දී ඇත."
    },
    {
        "content": "ශ්‍රි ලංකාවේ COVID-19 වසංගතයට  එරෙහිව සටන් කිරීම සඳහා යාන්ත්‍රණයක් සොයා ගැනීමට රජය ගන්නා උත්සාහයන්ට සහාය වීම සඳහා විද්වතුන් සහ විශ්ව විද්‍යාල ශාස්ත්‍රාලකයින් ඇතුළු වෘත්තිකයින් පිරිසක් ඔවුන්ගේ ක්ෂේත්‍රයට අදාල, වෘත්තීය දැනුම හා තාක්ෂණික යෙදවුම් බෙදා ගැනීමට ස්වේච්ඡාවෙන් ඉදිරිපත් වූහ. රාජගිරියේ COVID - 19 පැතිරීම වැළැක්වීමේ ජාතික ක්‍රියාන්විත මධ්‍යස්ථානයේ  NOCPCO) පැවති රැස්වීමකදී, සිංගප්පූරුවේ විදේශ අත්දැකීම් සහිත ප්‍රජා වෛද්‍ය විද්‍යාව පිළිබඳ ප්‍රවීණයෙකු වන වෛද්‍ය  චන්ද්‍ර කුරුලුරත්න මහතා සහ මොරටුව විශ්වවිද්‍යාලයේ ඉංජිනේරු අංශයේ ජ්‍යෙෂ්ඨ කථිකාචාර්ය ආචාර්ය එල්.පී.එස්. රෝහිත යන විද්වතුන් එක්ව ‘වේගවත් ජංගම පරීක්ෂණ / පරීක්ෂණ පහසුකම්’ සහ ‘කොවිඩ් -19 වෛරසය මැඩලීම සඳහා වෛද්‍ය නොවන ප්‍රතිකාර ක්‍රම වැළැක්වීම’ ආදී පැතිකඩයන් පිළිබදව වෙන වෙනම කරුණු ඉදිරිපත් කරමින් සංවාදයක නියැලිණි. කැළණිය විශ්ව විද්‍යාලයේ මහාචාර්ය ජානක ද සිල්වා ඇතුළු රුහුණු විශ්ව විද්‍යාලයේ මහාචාර්ය සරත් ලේකම්වසම්, පේරාදෙණිය විශ්වවිද්‍යාලයේ මහාචාර්ය එච්. එම්. කුලරත්න, රජරට විශ්වවිද්‍යාලයේ මහාචාර්ය සිසිර සිරිබද්දන, කොළඹ විශ්ව විද්‍යාලයේ මහාචාර්ය සරෝජා ජයසිංහ සහ ශ්‍රි ජයවර්ධනපුර විශ්ව විද්‍යාලයේ මහාචාර්ය කමනි වනිගසූරිය යන මහත්ම මහත්මීන් හයදෙනෙකුගෙන් යුත් කණ්ඩායමක් විසින් ශ්‍රි ලංකාවේ ‘කොවිඩ් - 19 වසංගත උවදුර වලක්වා ගන්නා ආකාරය පිළිබඳ ඒකාබද්ධව ඉදිරිපත් කිරීමක් සිදු කරන ලදී. එහිදි එදිනෙදා අවශ්‍යතා හා ජනතාවගේ සමාජ ව්‍යුහය හා සම්බන්ධ දැඩි ක්‍රියාමාර්ග සහ දැවෙන ගැටලු විසඳීම තුළින් පැන නගින සමාජ, ආර්ථික හා සංස්කෘතික ප්‍රතිවිපාක කෙරෙහි විශේෂ අවධානයක් යොමු කරමින් එයට විසදුම් සෙවිමේ උපාය මාර්ගයක් කරා යාමට අවශ්‍ය  පියවර පිළිබඳ සාකච්ඡා කෙරිණි. සංජීව වීරවර්ධන මහතා විසින් ‘ක්‍රියාකාරී සැලැස්ම / තොරතුරු තාක්ෂණ ලුහුබැඳීමේ උපායමාර්ගය’ පිළිබඳව ඉදිරිපත් කිරීමක් තුළින් පැහැදිලි කලේය.   එම අවස්ථාවට කොව්ඩ් - 19 පැතිරීම වැළැක්වීමේ ජාතික ක්‍රියාන්විත මධ්‍යස්ථානයේ කාර්ය සාධක බලකායේ ප්‍රධානී හා වැඩබලන ආරක්ෂක මාණ්ඩලික ප්‍රධානී යුද හමුදාපති ලුතිනන් ජෙනරාල් ශවේන්ද්‍ර සිල්වා සහ සෞඛ්‍ය , දේශීය වෛද්‍ය හා පෝෂණ ඇමතිනී පවිත්‍රා වන්නිආරච්චි, සෞඛ්‍ය සේවා අධ්‍යක්ෂ වෛද්‍ය අනිල් ජාසිංහ යන අය සහභාගී වූහ"
    },
    {
        "content": "COVID-19 පිළිබද බිය නිසා ඉන්දියාව ඇතුළු අසල්වැසි රටවලින් පලා යන පුද්ගලයින් ශ්‍රී ලංකාවට ඇතුළුවීම වැළැක්වීම සඳහා මෙරට  මුහුදු තීරයේ සහ වෙරළ තීරයේ සිය නිරීක්ෂණ කටයුතු ශක්තිමත් කර ඇති බව ශ්‍රී ලංකා නාවික හමුදාව පවසයි. ශ්‍රී ලංකා නාවික හමුදාධිපති වයිස් අද්මිරාල් පියල් ද සිල්වා මහතා පවසා සිටියේ එවැනි උත්සාහයන් වලක්වා ගැනීම සඳහා නාවික නිරීක්ෂණ සහ අධීක්ෂණය කිරීම් කටයුතු  වැඩි කර ඇති බැවින් එවැනි පුද්ගලයින්හට ශ්‍රී ලංකාවට ඇතුළු වීමට අවකාශ නොමැති බවයි. ශ්‍රී ලංකා ගුවන් හමුදාව සමඟ සිදුකරන ඒකාබද්ධ නිරීක්ෂණ මෙහෙයුම් වලට අනුව, දිවයින අවට උතුරු, නැගෙනහිර, බටහිර, ඊසානදිග සහ වයඹ ප්‍රදේශවලින් ඔබ්බට වූ මුහුදු සීමාවන් කෙරෙහි විශේෂ අවධානයක් යොමු කෙරේ. වයිස් අද්මිරාල් ද සිල්වා මහතා කියා සිටියේ එවැනි උත්සාහයන් වලක්වාලීමට ශ්‍රී ලංකා නාවික හමුදාව ඉන්දීය බලධාරීන්ගේ සහායද  ඉල්ලා ඇති බවයි. “මුහුද හරහා එවැනි උත්සාහයන් සිදුකරනු දුටුවහොත්, ඔවුන් නැවත ආරක්ෂිතව ඔවුන්ගේ මුල් ගමනාන්ත වෙත ආපසු යැවීම සදහා කටයුතු කරනවා”. ඔහු පැවසීය. ශ්‍රී ලංකාවේ මුහුදු සීමාවට අනවසරයෙන් ඇතුළු වන සරණාගත බෝට්ටු පිළිබඳව සුපරීක්ෂාකාරී වන ලෙසත් එම උත්සාහයන් නිරීක්ෂණය වුවහොත් වහාම ශ්‍රී ලංකා නාවික හමුදාවට  සහ අනෙකුත් අදාළ බලධාරීන්ට දැනුම් දෙන ලෙසත් එම පළාත්වල ප්‍රාදේශීය ධීවර කමිටුවලින් නාවික හමුදාධිපතිවරයා ඉල්ලා සිටියේය."
    },
    {
        "content": "ඇඳිරි නීතිය පනවා තිබියදීත්, ආර්ථික පුනර්ජීවනය සහ ජන ජිවීතය යථා තත්ත්වයට පත්කර ගැනීම සඳහා මහජනතාව විසින් අනුගමනය කළ යුතු ප්‍රධාන කරුණු සහ මාර්ගෝපදේශ පිළිබඳව ජනාධිපති මාධ්‍ය අංශය ඊයේ (මැයි 04) දින මාධ්‍ය නිවේදනයක් නිකුත් කරමින් කියා සිටියේය. ජනාධිපති මාධ්‍ය අංශය විසින් නිකුත් කරන ලද පුවත්පත් නිවේදනයේ සම්පූර්ණ අන්තර්ගතය පහත දැක්වේ :        •    කොළඹ, ගම්පහ, කළුතරසහපුත්තලමදිස්ත්‍රික්කවලනැවතදැනුම්දෙනතුරුඇඳිරිනීතියක්‍රියාත්මකවපවතී.  •    සෙසුදිස්ත්‍රික්කවලඅද (04) සිටමැයි 06, බදාදා තෙක් රාත්‍රී 8.00 සිට අලුයම 5.00 දක්වා. මේදිස්ත්‍රික්කවලමැයි 06 බදාදා,රාත්‍රී00 ටපනවනුලබනඇඳිරිනීතියමැයි 11 සඳුදාඅලුයම   5.00 දක්වාබලපවත්වයි.    •    කොළඹ, ගම්පහ, කළුතර සහ පුත්තලම දිස්ත්‍රික්කවල ඇඳිරි නීතිය තිබියදී ජන ජීවිතය යථා තත්වයට පත් කිරීම ආරම්භ වන්නේ මැයි 11 සඳුදා සිට,  •    මේ වැඩපිළිවෙළ අද (04) සිට ආරම්භ කිරීමට කලින් සැලසුම් කළද මේ සතියේ නිවාඩු දින 04 ක් යෙදී තිබීම නිසා මැයි 11 ට වෙනස් කෙරිණ.               •    කොළඹ, ගම්පහ, කළුතර හා පුත්තලම දිස්ත්‍රික්කවල රාජ්‍ය, පෞද්ගලික දෙඅංශයේ ආයතන මැයි 11 සඳුදා සිට විවෘත කොට පවත්වාගෙන යා යුතුය.  •    ඒ සඳහා දැන් සිටම සැලසුම් සකසන ලෙස ආයතන ප්‍රධානීන්ට දැනුම් දී ඇත.  •    ආයතන විවෘත කොට පවත්වාගෙන යාමේ දී කොරෝනා වෛරසය පාලනය සඳහා නිර්දේශිත සෞඛ්‍ය මාර්ගෝපදේශ මුළුමනින් පිළිපදින බවට ආයතන ප්‍රධානීන් වගබලාගත යුතුය.        •    පෞද්ගලික අංශයේ ආයතන උදේ 10.00 ට විවෘත කළ යුතු බව නියම කර ඇත.  •    දෙඅංශයේම ආයතනවල සේවයට කැඳවන සේවකයන් සංඛ්‍යාව ආදිය තීරණය කිරීම ආයතන ප්‍රධානීන්ට පැවරේ.  •    ගමනා ගමන මණ්ඩල බස් රථවල හා දුම්රිය මැදිරිවල මගී ප්‍රවාහනය රාජ්‍ය, පෞද්ගලික දෙඅංශයේ රැකියා සඳහා යන අයට සීමා කෙරේ.    •    අවශ්‍යයෙන්ම සේවයට වාර්තා කළයුතු අය හැර සෙසු ජනයා රෝග නිවාරණයට සහාය වනු පිණිස නිවෙස්වලම රැඳී සිටින්නැයි ඉල්ලීමක් කෙරේ.  •    නිවසින් බැහැර යා යුත්තේ ආහාර සහ ඖෂධ වැනි අත්‍යාවශ්‍ය භාණ්ඩ හා ද්‍රව්‍ය මිලට ගැනීමට පමණි.               •    ඇඳිරි නීතිය ක්‍රියාත්මක ප්‍රදේශවලට පමණි.    •    මැයි 11 සඳුදා සිට    •    ඇඳිරි නීතිය ලිහිල් කළ විට එය අදාළ නැත.       ඇඳිරි නීතිය ලිහිල් කළද ඉහත උපදෙස් පිළිපදිමින් ජනයා අනවශ්‍ය ලෙස ඒකරාශී වීමෙන් වැළකී සිටිනු ඇතැයි රජය අපේක්ෂා කරයි. ඇඳිරිනීතියතිබියදී,ආර්ථිකසහජනජීවිතයයථාතත්වයටපත්කිරීම සිදුවනඅතර වෛරස ව්‍යාප්තිය වළක්වා ගනු පිණිස ජනයා ඒකරාශීවීම පාලනය කිරීම මේ විධිවිධාන වල ප්‍රධාන අරමුණකි. උක්ත වැඩපිළිවෙළ සම්බන්ධයෙන් කලින් නිවේදනවල ඇතුළත් කොන්දේසි නෙවෙනස්ව පවතී."
    },
    {
        "content": "අපේ කාලයේ රණවිරුවන් විසින් සිදු කරන සේවය අගයමින් ආශීර්වාද කිරීම සදහා මැයි 7 වන වෙසක් පොහෝ දින රණවිරු සේවා අධිකාරිය සහ ‘සෙනෙහස’ කේන්ද්‍රය විසින් විශේෂ වැඩසටහනක් සංවිධානය කර ඇත. COVID-19 පැතිරීම වැළැක්වීම සදහා කටයුතු කරමින් සිටියදී කොරෝනා වෛරසයට ගොදුරු වූ ත්‍රිවිධ හමුදා සාමාජිකයින් සහ ඔවුන්ගේ පවුල්වල සාමාජිකයින් හට ආශිර්වාද පතා වෙසක් පුන් පොහෝ දින දිවයිනේ සෑම නිවසකම ‘අධිෂ්ඨාන පහන්’ තේමාව යටතේ පහනක් දැල්වීමට  ආරක්ෂක අමාත්‍යංශය යටතේ ක්‍රියාත්මක වන රණවිරු සේවා අධිකාරිය සහ ‘සෙනෙහස’ කේන්ද්‍රය  විසින් සැලසුම් කර ඇත . කොරෝනා වෛරසය ආසාදිත රණවිරුවන්ට සහ ඔවුන්ගේ පවුල්වලට සෙත් පතමින් සහ ඉක්මනින් සුවය ප්‍රාර්ථනා කරමින් මැයි 7 වන දින සවස 6.15 ට තම නිවෙස්වල ‘අධිෂ්ඨාන පහන්’ දල්වන ලෙස සංවිධායකයින් සියලු දේශප්‍රේමී ශ්‍රී ලාංකිකයන්ගෙන් ඉල්ලා සිටී. රණවිර සේවා අධිකාරියේ සහ ‘සෙනෙහස’ කේන්ද්‍රයේ උප සභාපතිනි සෝනියා කොට්ටෙගොඩ ගේ උපදෙස් පරිදි මෙම වැඩසටහන සංවිධානය කර ඇත.   ත්‍රිවිධ හමුදා සාමාජිකයින් ආසාදිතයින් බවට පත් වී ඇත්තේ රට සහ මහජනතාව මාරාන්තික කොරෝනා වෛරසයෙන් ආරක්ෂා කිරීම සදහා ඔවුන්ගේ පුද්ගලික සෞඛ්‍යආරක්ෂාවට ඇතිවිය හැකි අවදානමද නොතකා කටයුතු කිරීම නිසා බව ප්‍රකාශයක් නිකුත් කරමින් පවසා ඇත. “ඔවුන් විපතට පත් වූ මොහොතේදී ඔවුනට උපහාර දැක්වීම සියලු ශ්‍රී ලාංකිකයන්ගේ යුතුකම හා වගකීම වන අතර ඔවුන්ගේ ජාතික මෙහෙවර අනාගතයේදීත් එලෙසම ඉදිරියට ගෙන යාම සදහා ඔවුන් දිරිමත් කල යුතුය.” සෝනියා කෝට්ටේගොඩ පැවසීය. රණවිර සේවා අධිකාරිය සහ ‘සෙනෙහස’ කේන්ද්‍රය මෙම වැඩසටහන තුලින් වසංගතය මෙරටින් තුරන් කිරීම සදහා නොසැලෙන කැපවීමෙන් ජනාධිපති ගෝඨාභය රාජපක්ෂ, ආරක්ෂක අංශ සහ සෞඛ්‍ය සේවාවන්හි සියලුම සාමාජිකයින් විසින් සිදු කරන සේවය වෙනුවෙන් ජාතියේ කෘතඥතාව පළ කිරීමට බලාපොරොත්තු වේ. “කොරෝනා වෛරසය පැතිරීම පාලනය කිරීම සඳහා පෙරමුණ ගෙන සටන් වදින ආරක්ෂක සහ සෞඛ්‍ය නිලධාරීන්ට ආශීර්වාද කිරීම සඳහාත්, ඔවුන්ගේ ප්‍රජා වැඩ කටයුතු කරගෙන යාමට ඔවුන් දිරිමත් කිරීම සඳහාත් අපි මෙම වැඩසටහන සංවිධානය කළෙමු. මෙම වැඩසටහන තුළින් රටට සහ රට වැසි සියළු ජනතාවටද ආශීර්වාද කිරීම අපගේ බලාපොරොත්තුවයි” කෝට්ටේගොඩ වැඩි දුරටත් පැවසීය."
    },
    {
        "content": "කොරෝනා  වෛරස් වසංගතය හේතුවෙන් මාලදිවයින, කුවේට්, මැදපෙරදිග, බංග්ලාදේශය සහ වෙනත් රටවල ශ්‍රී ලාංකිකයන් නැවත මෙරටට ගෙන්වා ගැනීමේ හැකියාව පිළිබඳව විදේශ සබඳතා හා විදේශ රැකියා අමාත්‍යාංශය සලකා බලමින් සිටී.     විදේශීය ශ්‍රී ලාංකික ශ්‍රම කාණ්ඩායම්  COVID-19 වසංගතය හේතුවෙන් අවදානමට ලක්විය හැකි අංශ පිළිබඳ සාකච්ඡා කිරීම සම්බන්ධයෙන් ශ්‍රී ලංකා රූපවාහිණි සංස්ථාව සමඟ පැවති සම්මුඛ සාකච්ඡාවකට එක්වෙමින් විදේශ අමාත්‍යාංශ ලේකම් රවිනාථ ආර්යසිංහ, රජය විසින් අලුතින් අනුමත කරන ලද කැබිනට් පත්‍රය පිළිබඳව පැහැදිලි කර තිබේ.     විදේශ අමාත්‍යාංශයේ මතය අනුව නැවත පැමිණීමට අවසර දීමෙන් පසු ඔවුන් මෙරටට ගෙන්වා ගැනීම ආරම්භ කළ විට එය කළ යුත්තේ උපරිම අවදානමකින් යුක්තව බව ඔහු කියා සිටියේය.   විදේශ සබඳතා, නිපුණතා සංවර්ධන, රැකියා හා කම්කරු සබඳතා අමාත්‍ය දිනේෂ් ගුණවර්ධන විසින් ඉදිරිපත් කරන ලද නව කැබිනට් පත්‍රය ඊයේ කැබිනට් මණ්ඩලය විසින් අනුමත කරන ලදි.   ප්‍රමුඛත්වය මත දකුණු ආසියානු සිසුන් නැවත මෙරටට ගෙන්වා ගැනීම අවසන් කර ඇති බවත්, වෙනත් රටවලින් සිසුන් නැවත ගෙන්වා ගැනීමට රජය කටයුතු කරන අතර, කොරෝන වෛරස් තර්ජනය ඇති රටවල තවත් සිසු සිසුවියන්ට නැවත රට තුළට පැමිණීමට උපකාර කර ඇති බවත් ආර්යසිංහ මහතා පැවසීය.    “අපගේ මුල් කැබිනට් පත්‍රිකාවේදී අපි අවධාරණය කළේ අපගේ විදේශීය සංක්‍රමණික සේවකයින් ඇතැම් රටවල දැඩි අර්බුදයකට ලක්ව ඇති කාණ්ඩයක් බවත් එබැවින් ඊට සමගාමීව   ශිෂ්‍යයන් කෙරෙහි අප විශේෂ අවධානයක් යොමුකර නැවත පැමිණීමට අවශ්‍ය පහසුකම් සැපයිය යුතු බවත්ය”. ඔහු පැවසුවේ මාලදිවයිනේ වෙසෙන 1,200 - 1,500 අතර ශ්‍රී ලාංකිකයන් ද කොරෝනා වෛරස් තර්ජනයට ලක්විය හැකි කණ්ඩායමක් බව වැඩිදුරටත් ඔහු පැවසිය.    ශ්‍රී ලංකාවට නැවත ශ්‍රමිකයින් ගෙන්වා ගැනීම සඳහා අමාත්‍ය ගුණවර්ධන මහතා කුවේටයේ හා මැදපෙරදිග සිටින අදාළ අමාත්‍යවරුන් සමඟ සාකච්ඡා කරමින් සිටින අතර කොරෝනා වෛරසය ඉතා වේගයෙන් ව්‍යාප්ත වෙමින් පවතින බංග්ලාදේශය වැනි රටවල සේවය කරන ශ්‍රී ලාංකිකයින් නැවත මෙරටට ගෙන්වා ගැනීමේ හැකියාව ද සොයා බලමින් සිටී.    “එහි දහසකට වැඩි පිරිසක් සිටින අතර, ඉන් 300 ක් පමණ කාන්තාවන් සහ ළමුන් වේ. මැදපෙරදිග හා වෙනත් රටවලින් අවදානමට ලක්විය හැකි සංක්‍රමණික සේවක කාණ්ඩයන් නැවත මෙරටට ගෙන්වා ගැනීම කෙරෙහි ද අපි අවධානය යොමු කරනවා”,ඔහු පැවසුවේය."
    },
    {
        "content": "විකිරණවේදී විශේෂඥයෙකු ලෙස කටයුතු කරන යුද හමුදා වෛද්‍ය සේවා අධ්‍යක්ෂ ජනරාල් මේජර් ජෙනරාල් (වෛද්‍ය) සංජීව මුණසිංහ සෞඛ්‍ය අමාත්‍යාංශයේ ලේකම් ලෙස පත් කර තිබේ. මේජර් ජෙනරාල් මුණසිංහ යුද හමුදා වෛද්‍ය බලකායේ හිටපු බලකාධිපති වන අතර, රුහුණු විශ්ව විද්‍යාලයේ වෛද්‍ය පිඨයේ ආදි ශිෂ්‍යයෙකි. 1986 වර්ෂයේදී  දී MBBS උපාධිය සම්පූර්ණ කළ ඔහු එම වසරේම ශ්‍රී ලංකා යුද්ධ හමුදාවට බැඳුණි. ශ්‍රී ලංකා යුද හමුදා විද්‍යාපීඨයෙන් සිය මූලික හමුදා පුහුණුව හදාරා අවසන් කිරීමෙන් පසු ශ්‍රී ලංකා යුද්ධ හමුදා වෛද්‍ය බලකායේ කපිතාන්වරයෙකු ලෙස අධිකාරියට පත් කරන ලදී. මේජර් ජෙනරාල් මුණසිංහ 2010 වර්ෂයේදී යුද හමුදා වෛද්‍ය බලකායේ බලකාධිපති ලෙසත් 2014 වර්ෂයේදී පළමු යුද හමුදා වෛද්‍ය සේවා අධ්‍යක්ෂ ජෙනරාල් ලෙසත් පත් කරන ලදී. ඔහු ශ්‍රී ලංකා හමුදා වෛද්‍ය විද්‍යාලයේ සභාපති ලෙසද සේවය කළේය."
    },
    {
        "content": "කොරෝනා වෛරසය  ආසාදිත නැවියන් පිළිබඳ තොරතුරු ශ්‍රී ලංකා නාවික හමුදාව විසින් සෞඛ්‍ය බලධාරීන්ට ලබා දීමෙන් වැළකී සිටින බවට ඇතැම් මාධ්‍ය විසින් සිදු කරන ලද චෝදනා ආරක්ෂක අමාත්‍යාංශය තරයේ ප්‍රතික්ෂේප කරයි. ශ්‍රී ලංකා නාවික හමුදාවේ  පළමු කොරෝනා වෛරසය  ආසාදිත නාවිකයා අප්‍රේල් 22 වන දින හඳුනාගත් දා සිට, වැලිසර  නාවික හමුදා පරිශ්‍රයේ රාජකාරි  කරන නාවික භටයින් සඳහා නාවික හමුදාව විසින් PCR පරීක්ෂණ සිදු කිරීම පුළුල් කර ඇත. ශ්‍රී ලංකා නාවික හමුදාව තුළ කොරෝනා වෛරසය පැතිරීම හා සම්බන්ධ සැබෑ තත්වය නාවික හමුදාව විසින් වසන් කරන බවට ඇතැම් විද්‍යුත් හා මුද්‍රිත මාධ්‍ය විසින් සිදු කරන ලද චෝදනා තරයේ ප්‍රතික්ෂේප කරන බව ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න මහතා පැවසීය. තවද නාවික හමුදාව ඇතුළු ත්‍රිවිධ හමුදාවන්ගේ  කොරෝනා වෛරසය  ආසාදිත ආරක්ෂක හමුදා සාමාජිකයින් සහ පරීක්ෂණ ක්‍රියාවලියන් පිළිබඳ තොරතුරු සන්නිවේදනය කිරීමේ  ක්‍රියාවලිය දැඩි විනිවිදභාවයකින් යුතුව සිදුකරන බවද පැවසීය. ආසාදිත වුවන් සමග සම්බන්ධතා පවත්වා ඇති පුද්ගලයින් සොයා ගැනීම තවදුරටත් සිදු කරමින් පවතින අතර, පීසීආර් පරීක්ෂණ මගින් කොරෝනා වෛරසය  ආසාදිත බව හඳුනාගෙන ඇති නාවික හමුදා සාමාජිකයින් ප්‍රතිකාර සඳහා රෝහල් වෙත යවනු ලැබේ. කෙසේ වෙතත්, වැලිසර නාවික හමුදා පරිශ්‍රයෙන් කොරෝනා වෛරසය ආසාදිතයින් හඳුනා ගැනීම ආරම්භයේ සිටම මහජන සෞඛ්‍ය පිළිබද නියෝජ්‍ය අධ්‍යක්ෂ ජෙනරාල් විශේෂඥ වෛද්‍ය පබා පලිහවඩනගේ උපදෙස් මත ශ්‍රී ලංකා නාවික  හමුදාව වෛරසය පැතිරීම වැළැක්වීම සඳහා අවශ්‍ය සියලු පූර්වාරක්ෂක ක්‍රියාමාර්ග  ගෙන ඇත. සෞඛ්‍ය අමාත්‍යාංශයේ බෝවන රෝග පිළිබඳ විශේෂඥ  වෛද්‍ය තිලංග පතිරණ ඇතුළු නිලධාරීන් පිරිසක් සහ ගම්පහ ප්‍රාදේශීය සෞඛ්‍ය අධ්‍යක්‍ෂ  කාර්යාලයේ නිලධාරියෙක් විසින් නාවික හමුදා පරිශ්‍රය පරීක්ෂා කළහ. ශ්‍රී ලංකා නාවික හමුදාව විසින් මේ සම්බන්ධයෙන් ගම්පහ ප්‍රාදේශීය සෞඛ්‍ය අධ්‍යක්ෂ කාර්යාලයෙන් වෛද්‍ය උපදෙස් ලබාගෙන ඇති අතර රජය විසින් පුහුණු කරන ලද නාවික හමුදා මහජන සෞඛ්‍ය පරීක්ෂකවරුන් ද ඊට අදාළ කාර්යයන් ඉටු කිරීම සඳහා නාවික හමුදා පරිශ්‍රයේ රදවා ඇත. ආසාධිත/ආසාධිත නොමැති අවස්ථා දෙකෙහිම තොරතුරු ඇතුළුව නාවික භටයින් වෙනුවෙන් සිදුකරනු ලබන PCR පරීක්ෂණ පිළිබඳ තොරතුරුද COVID-19  පැතිරීම  වැළැක්වීමේ ජාතික ක්‍රියාන්විත මධ්‍යස්ථානය වෙත ඉදිරිපත් කර ඇත. “කොරෝනා වෛරසය  ආසාදිත නැවියන් සහ පරීක්ෂණ ක්‍රියාවලියන් සම්බන්ධයෙන් සහ එහි තත්ත්වය පිලිබදව වාර්තා කිරීම සඳහා ශ්‍රී ලංකා නාවික හමුදාව සෞඛ්‍ය හා අනෙකුත් වගකිවයුතු බලධාරීන් සමඟ අවශ්‍ය සියලු තොරතුරු හුවමාරු කරගනිමින් සිටී.” යැයි ආරක්‍ෂක ලේකම් පැවසීය. ශ්‍රී ලංකා නාවික හමුදාව  කොරෝනා වෛරසය ආසාදනය වී ඇති බව පරීක්ෂා කර ආසාදනය වී ඇති බව තහවුරු වී ඇති නාවිකයින්  පිලිබදව සියලු තොරතුරු ලබා දීම  සදහා කැපවී සිටින බව ඔහු පැවසීය. කොරෝනා  වෛරසය පැතිරීම පාලනය කිරීම සඳහා වන  රජයේ යාන්ත්‍රණයට සහාය වෙමින් වගකිවයුතු රජයේ සංවිධානයක් ලෙස කොවිඩ් 19 මැඩලීමේ ජනාධිපති කාර්ය සාධක බළකාය, මහජන සෞඛ්‍ය පිළිබද නියෝජ්‍ය අධ්‍යක්ෂ ජෙනරාල්  කාර්යාලය, දිස්ත්‍රික් සෞඛ්‍ය සේවා අධ්‍යක්ෂ කාර්යාල සහ වගකිවයුතු රජයේ බලධාරීන් දැනුවත් කිරීමට කටයුතු කරන බවද  ඔහු පැවසීය.   වෛරසය පැතිරීම වැළැක්වීම සඳහා ශ්‍රී ලංකා නාවික හමුදාව  විසින් ලබා දුන් සහයෝගය පැසසුමට ලක් කරමින් නාවික හමුදාව  කොරෝනා වෛරසය ආසාදනය වුවන් පිළිබඳ කිසිදු තොරතුරක් සඟවා නොගන්නා බව මේජර් ජෙනරාල් ගුණරත්න සදහන් කළේය."
    },
    {
        "content": "COVID-19 පැතිරීම අවම කිරීම හා ඒ ආශ්‍රිත සමාජ සුභසාධන වැඩසටහන් ව්‍යාප්ත කිරීම අරමුණු කරගත් ක්‍රියාකාරකම් සඳහා සහයෝගය පිණිස ජනාධිපති ගෝඨාභය රාජපක්ෂ මහතා විසින් පිහිටුවන ලද COVID-19 සෞඛ්‍ය හා සමාජ ආරක්ෂණ අරමුදල සඳහා මුදල් රැස් කිරීමට මුලපුරමින්  ‘ඉටුකම’ වැඩසටහන අද දින ආරක්ෂක අමාත්‍යාංශයේදී දියත් කරන ලදී. ජනාධිපති අරමුදලේ රුපියල් මිලියන 100 ක පරිත්‍යාගයක් සමඟින් පිහිටුවන ලද මෙම අරමුදල  මගින් COVID-19 නිසා අවදානමට ලක්වන ජනතාවට ආධාර කිරීම සඳහා රජයට හැකි වන අතරම සෞඛ්‍ය අංශයේ සහ අනෙකුත් අත්‍යවශ්‍ය සේවා සපයන්නන්ගේ සෞඛ්‍ය සහ ආරක්ෂාව සහතික කිරීම මෙමගින් සිදු කරයි.   COVID-19 සෞඛ්‍ය හා සමාජ ආරක්ෂණ අරමුදල සදහා මුදල් රැස් කිරීමේ ‘ඉටුකම’ මාධ්‍ය ව්‍යාපාරය සාර්ථක කර ගැනීම සඳහා පූර්ණ සහයෝගය ලබා දෙන ලෙස ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න සියලු මුද්‍රිත හා විද්‍යුත් මාධ්‍යයන්ගෙන් ඉල්ලා සිටියේය. ආරක්ෂක අමාත්‍යාංශ පරිශ්‍රයේදී රාජ්‍ය හා පෞද්ගලික මාධ්‍ය ආයතන ප්‍රධානීන් අමතමින් අද (මැයි 13) දින මේජර් ජෙනරාල් ගුණරත්න යුධ සමයේ ‘අපි වෙනුවෙන් අපි’ දැන්වීම සඳහා පුළුල් ප්‍රචාරයක් ලබා දීම සඳහා මාධ්‍ය ආයතන  විසින්  දැක්වූ සහයෝගය අගය කළේය.   “අපි වෙනුවෙන් අපි’ දැන්වීම මුළු රටේම ජනතාව ආකර්ෂණය කර ගත්තේ රට පුරා මාධ්‍ය විසින් පණිවුඩය ගෙන ගිය නිසාවෙන් වන අතර එය ජනතාව තුළ මහත් උනන්දුවක් ඇති කරමින් තම දරුවන් යුද්ධ හමුදාවට යැවීමට පවා දෙමව්පියන් ක්‍රියා කලා,” යැයි පැවසූ ඔහු ඉටුකම මාධ්‍ය ව්‍යාපාරයටද ඒ හා සමාන සහයෝගයක් ලබා දෙන ලෙස මාධ්‍ය ආයතනවලින් ඉල්ලා සිටින බව වැඩිදුරටත් පැවසීය.    “COVID-19 වෛරසය හේතුවෙන් රට දැඩි දුෂ්කරතාවයකට පත්වූ නමුත් වර්තමාන දුරදර්ශි නායකත්වය යටතේ සිදු කල පෙර සූදානම නිසා ආරක්ෂක හමුදා, පොලීසිය, සෞඛ්‍ය නිලධාරීන් සහ අනෙකුත් විවිධ ආයතනවල සහාය ඇතිව වෛරසය පැතිරීම පාලනය කිරීමට හැකි වුනා,” ආරක්ෂක ලේකම් පැවසීය.   විවිධ රාජ්‍ය හා පෞද්ගලික අංශයේ ආයතන සහ පුද්ගලයින් මෙම අරමුදලට විශාල දායකත්වයක් ලබා දී ඇති අතර අරමුදල වැඩිදියුණු කිරීම මගින් ඕනෑම ආකාරයක අනාගත තර්ජනයන්ට මුහුණ දීම සඳහා සිදු කරනු ලබන ඉතිරිකිරීමක් වනු ඇතැයි මේජර් ජෙනරාල් ගුණරත්න පැවසීය.    “අරමුදල සදහා වැඩි දායකත්වයක් ලබා ගැනීම සඳහා ‘ඉටුකම’ වෙළඳ දැන්වීම් මාලාවක් අපි සූදානම් කර තිබෙනවා.මේ සදහා භාතිය, උමාරියා, සන්තුෂ් සහ Triad අපට ඉමහත් සහයෝගයක් දැක්වූවා. මෙම දැන්වීමට උපරිම ප්‍රචාරයක් ලබා දෙමින් මෙම ජාතික ප්‍රයත්නය සාර්ථක කර ගැනීමට අප හට  සහයෝගය දෙන ලෙස අප ඔබගෙන් ඉල්ලා සිටිනවා,” රැස්වීම සදහා පැමිණ සිටි මාධ්‍ය ප්‍රධානීන්ගෙන්  ආරක්ෂක ලේකම්වරයා ඉල්ලා සිටියේය. වර්තමාන සෞඛ්‍ය සේවාවන්හි අඩුපාඩු අවම කිරීම මගින් බෝවන රෝග සඳහා වන ජාතික සූදානම වැඩි දියුණු කිරීමට භාවිතා වන ආයෝජනයන් සඳහා ද මෙම අරමුදල යොදා ගැනේ. එමගින් COVID-19 වසංගතය මගින් ඇති කරන තීරණාත්මක සෞඛ්‍ය අවශ්‍යතා සපුරාලනු ඇති අතර හදිසි සෞඛ්‍ය අවස්ථාවන් සඳහා වන ශ්‍රී ලංකාවේ දිගුකාලීන සූදානම වැඩි දියුණු කරනු ඇත.   ජනාධිපති මහලේකම් කාර්යාලය සහ ආරක්ෂක අමාත්‍යාංශය වෙනුවෙන් මේජර් ජෙනරාල් ගුණරත්න සියලු මාධ්‍ය ප්‍රධානීන්, සේවා සපයන්නන්, ත්‍රිවිධ හමුදාධිපතිවරුන්, වැඩබලන පොලිස්පතිවරයා සහ අනෙකුත් ආයතනවල නිලධාරීන්ට මෙම අවස්ථාව සදහා සහභාගී වීම පිලිබදව ස්තූතිවන්ත විය."
    },
    {
        "content": "බන්ධනාගාර ගතව සිටින  පාතාල අපරාධකරුවන් විසින් මෙහෙයවනු ලබන මත්ද්‍රව්‍ය මාෆියාව ඇතුළු සියලුම අපරාධ කටයුතු වහාම නතර කළ යුතු බව ගෝඨාභය රාජපක්ෂ ජනාධිපතිතුමන් අවධාරණය කළේය. බන්ධනාගාර සිර මැදිරිවල සිට  මහා පරිමාණ මත්ද්‍රව්‍ය ගනුදෙනු සහ වෙනත් බරපතල අපරාධ සිදුකරන අපරාධකරුවන් පිළිබඳ තොරතුරු ලැබී ඇති බව ඔහු පැවසීය. අද (01) දින ජනාධිපති ලේකම් කාර්යාලයේ දී බන්ධනාගාර නිලධාරීන් සමඟ බන්ධනාගාරවල වර්තමාන තත්ත්වය සමාලෝචනය කිරීම සඳහා පැවති සාකච්ඡාවකදී ජනාධිපති රාජපක්ෂ මහතා මෙම තොරතුරු අනාවරණය කළේය. බන්ධනාගාර තුළ ජංගම දුරකථන භාවිතය සම්පූර්ණයෙන්ම තහනම් කළ යුතු බව ජනාධිපතිතුමා පැවසීය. \"බන්ධනාගාරය හෝ පොලිසිය පිරිහී ගියහොත් එය රටේ නීතිය ක්‍රියාත්මක කිරීමට බලපානු ඇත. කිසියම් නිලධාරියෙකු සිය රාජකාරිය ඍජුව හා අවංකව ඉටු කරන්නේ නම්, ඔහුගේ දේශපාලන සම්බන්ධතාවය නොසලකා එය අගය කිරීමට මම කිසි විටෙකත් පසුබට නොවෙමි\" යනුවෙන් ඔහු පැවසීය. ආරක්ෂක ලේකම්, යුද හමුදාපති සහ පොලිස්පතිවරයාගෙන් සමන්විත කමිටුවක් විසින්  බන්ධනාගාර දෙපාර්තමේන්තුවේ අක්‍රමිකතා නිවැරදි කිරීමේ අවශ්‍යතාව ජනාධිපති රාජපක්ෂ මහතා අවධාරණය කළේය. නිලධාරීන් පුහුණු කිරීම සහ පෙළඹවීම ඇතුළු සියලු කටයුතු අධීක්ෂණ මණ්ඩලයකට යොමු කිරීමට උපදෙස් ලබා දෙන ලදී. \"දූෂිත හා අකාර්යක්ෂම නිලධාරීන් හඳුනාගෙන ඔවුන්ට එරෙහිව සුදුසු ක්‍රියාමාර්ග ගත යුතුයි\" ඔහු පැවසීය. බන්ධනාගාර දෙපාර්තමේන්තුවේ පවත්නා අඩුපාඩුකම් ඉවත් කර පද්ධතිය මුළුමනින්ම වෙනස් කරන බව ජනාධිපති රාජපක්ෂ මහතා අවධාරණය කළේය. මෙම ප්‍රතිව්‍යුහගත කිරීමේ ක්‍රියාවලිය ආරක්ෂක ලේකම්, යුද හමුදාපති සහ පොලිස්පතිවරයාගෙන් සමන්විත කමිටුවක් හරහා ක්‍රියාත්මක කෙරේ. අධීක්ෂණ කණ්ඩායමක් යටතේ නිලධාරීන් පුහුණු කිරීම සහ දිරි දීමනා ලබා දීම ඇතුළු සියලු ක්‍රියාමාර්ග ගන්නා ලෙස ජනාධිපතිවරයා අදාළ නිලධාරීන්ට උපදෙස් ලබා දුන්නේය. අමාත්‍ය නිමල් සිරිපාල ද සිල්වා, ජනාධිපති ලේකම් ආචාර්ය පී.බී. ජයසුන්දර, ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න, අධිකරණ අමාත්‍යාංශයේ ලේකම් එස්.එම්. මොහොමඩ්, ත්‍රිවිධ හමුදාපතිවරුන්  , පොලිස්පති සහ බන්ධනාගාර දෙපාර්තමේන්තුවේ ජ්‍යෙෂ්ඨ නිලධාරීන් මේ සාකච්ඡාව සදහා සහභාගී වුහ."
    },
    {
        "content": "සුරක්ෂිත රටක්, විනයගරුක, ගුණවත් හා නීත්‍යානුකූල සමාජයක්  ගොඩනැගීම සඳහා 13 දෙනෙකුගෙන් යුත් ජනාධිපති කාර්ය සාධක බලකායේ සභාපතිවරයා ලෙස ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න, ගෝඨාභය රාජපක්ෂ ජනාධිපතිතුමන් විසින් පත් කර තිබේ. මෙම පත්වීම ඊයේ (ජුනි 2) දින ගැසට් පත්‍රයේ පළ විය. මෙම ජනාධිපති කාර්ය සාධක බලකාය ත්‍රිවිධ හමුදාපතිවරුන් මෙන්ම ත්‍රිවිධ හමුදාවේ සහ පොලීසියේ  ජ්‍යෙෂ්ඨ නිලධාරීන් ගෙන් සමන්විත වේ. ආරක්ෂක අමාත්‍යාංශයේ ජ්‍යෙෂ්ඨ සහකාර ලේකම් (සිවිල් ආරක්ෂක හා සංවර්ධන) සමන් දිසානායක ජනාධිපති කාර්ය සාධක බලකායේ ලේකම් ලෙස පත් කර තිබේ. මීට අමතරව, නැගෙනහිර පළාතේ පුරාවිද්‍යා උරුමයන්  කළමනාකරණය සඳහා සාමාජිකයින් 11 දෙනෙකුගෙන් යුත් ජනාධිපති කාර්ය සාධක බලකායේ සභාපතිවරයා ලෙසද  මේජර් ජෙනරාල් ගුණරත්න පත් කර තිබේ. පුරාවිද්‍යා චක්‍රවර්ති පූජ්‍ය. එල්ලාවල  මේධානන්ද හිමියන්, නැගෙනහිර සහ උතුරු පළාත්වල ප්‍රධාන සංඝනායක  පනාමුරේ තිලකවංශ  හිමියන් මෙන්ම   විශ්ව විද්‍යාල ශාස්ත්‍රඥයින් සහ ජ්‍යෙෂ්ඨ රාජ්‍ය නිලධාරීන් ජනාධිපති කාර්ය සාධක බලකායේ සෙසු සාමාජිකයෝ වෙති. ගෝඨාභය රාජපක්ෂ ජනාධිපතිතුමන් විසින් කරන ලද මෙම පත්වීම ද ඊයේ (ජුනි 2) දින ගැසට් කරන ලදී."
    },
    {
        "content": "ශ්‍රී ලංකා පරිගණක හදිසි ප්‍රතිචාර සංසදය| සම්බන්ධීකරණ මධ්‍යස්ථානය (SLCERT|CC) විසින් ශ්‍රී ලංකාවේ වෙබ් අඩවි දෙකක් සයිබර් ප්‍රහාරකයන් පිරිසක් විසින් අක්‍රීය කර ඇති බවට තහවුරු කර ගෙන ඇත. මෙම ක්‍රියාකාරීන්ගේ අවසාන පරමාර්ථය වන්නේ විවිධ වූ ප්‍රේක්ෂකයින්ගේ අවධානය දිනා ගැනීම සහ මතවාදයන් පැතිරවීම බව ශ්‍රී ලංකා පරිගණක හදිසි ප්‍රතිචාර සංසදය | සම්බන්ධීකරණ මධ්‍යස්ථානයේ ප්‍රධාන විධායක නිලධාරී ලාල් ඩයස් පැවසීය. “මෙම සයිබර් ප්‍රහාරකයන් හට අනවශ්‍ය ප්‍රසිද්ධියක් ලබානොදීම මෙහිදී වැදගත් කොට සැලකිය යුතුය. මීට පෙරද මෙවැනිම ආකාරයේ ප්‍රහාර ගණනාවක් ශ්‍රී ලංකාව අත්විඳ ඇති අතර මෙවැනි ප්‍රහාරයන් හඳුනාගැනීම සඳහා ශ්‍රී ලංකා පරිගණක හදිසි ප්‍රතිචාර සංසදය| සම්බන්ධීකරණ මධ්‍යස්ථානය විසින් අවශ්‍ය ක්‍රියාමාර්ග ගැනීමට කාර්ය සාධක බලකායක් සහ ක්‍රියාකාරී කණ්ඩායමක් පිහිටුවා ඇත.” ඔහු පැවසීය.   මෙම කණ්ඩායම අන්තර්ජාල සේවා සපයන්නන් ඇතුළුව රජයේ සහ පෞද්ගලික අංශයේ ප්‍රධාන අන්තර්ජාලය හා සම්බන්ධ පාර්ශවකරුවන්ගෙන් සමන්විත වේ.    ශ්‍රී ලංකා පරිගණක හදිසි ප්‍රතිචාර සංසදය | සම්බන්ධීකරණ මධ්‍යස්ථානය (SLCERT | CC ) යනු ආරක්‍ෂක අමාත්‍යාංශයේ අධීක්‍ෂණය යටතේ ක්‍රියාත්මක වන ශ්‍රී ලංකාවේ ජාතික පරිගණක හදිසි ප්‍රතිචාර සංසදයයි.   ශ්‍රී ලංකාවේ තොරතුරු හා තොරතුරු පද්ධති යටිතල පහසුකම් ආරක්‍ෂා කිරීම ශ්‍රී ලංකා පරිගණක හදිසි ප්‍රතිචාර සංසදයෙහි මූලික කාර්යභාරය වේ.    මෙහිදී සිදුව තිබෙන්නේ වෙබ් අඩවියක් ‘විකෘති කිරීම’ එනම් ප්‍රහාරකයා විසින් වෙබ් පිටුවෙහි හෝ වෙබ් අඩවියේ දෘශ්‍ය පෙනුම වෙනස් කිරීම බව ඩයස් පැවසීය. වෙබ් අඩවි අපකීර්තියට පත්කිරීමේ මෙම උත්සාහයේදී දත්ත සොරාගැනීමක් සිදුවී නොමැති බව ඔහු වැඩිදුරටත් අවධාරණය කළේය.   “ප්‍රහාරකයන් විසින් සිදුකර තිබු විකෘති කිරීම් හදුනාගෙන අවස්ථානුකූලව කටයුතු කිරීමට කාර්ය සාධක බලකා කණ්ඩායමට හැකිව තිබේ. මෙම සිදුවීම පෙරවරු 6.38 ට අනාවරණය වී ඇති අතර පෙරවරු 7.30 වන විට ශ්‍රී ලංකා පරිගණක හදිසි ප්‍රතිචාර සංසදයේ තොරතුරු ආරක්‍ෂක ඉංජිනේරුවන් විසින් වෙබ් අඩවි යථා තත්වයට පත්කිරීමට කටයුතු කර ඇත” ඔහු සඳහන් කළේය."
    },
    {
        "content": "•    මත්ද්‍රව්‍ය මාෆියාව මැඩපැවැත්වීම සඳහා විශේෂ කාර්ය බළකායට විශාල කාර්යභාරයක් පැවරී ඇත.   •    රැඩිකල්කරනය වූ ආගමික අන්තවාදී කණ්ඩායම්වලට එරෙහිව කටයුතු කිරීමේදී විශේෂ කාර්ය බළකායට වැඩි වගකීමක්.   •    එල්ටීටීඊ ත්‍රස්තවාදයට එරෙහි යුද්ධයේදී විශේෂ කාර්ය බළකා භටයන් සිදුකළ පරිත්‍යාගයන් අගය කෙරේ. අන්තවාදය හා මත්ද්‍රව්‍ය මාෆියාව ඇතුළු සංවිධානාත්මක අපරාධ මැඩලීම සඳහා විශේෂ කාර්ය බලකායට විශාල කාර්යභාරයක් පැවරී ඇති බව ආරක්‍ෂක ලේකම් මේජර් ජෙනරාල්  (විශ්‍රාමික) කමල් ගුණරත්න පැවසීය. ආරක්‍ෂක ලේකම් ධුරයට පත්වූ පසු විශේෂ කාර්ය බළකා මුලස්ථානය වෙත සිදුකල සිය පළමු  සංචාරයේදී විශේෂ කාර්ය බළකා භටයින් අමතමින් ජාතික ආරක්‍ෂාව පවත්වා ගැනීම වෙනුවෙන් ත්‍රස්තවාදය සහ මත්ද්‍රව්‍ය ජාවාරම මැඩපැවැත්වීම සඳහා ඔවුන් විසින් ලබාදුන් දායකත්වය ආරක්‍ෂක ලේකම්වරයා අගය කළේය.    පොලිසියේ විශේෂ බලකාය වන විශේෂ කාර්ය බළකාය නීතිය ක්‍රියාත්මක කිරීමේ අධිකාරියක් ලෙස පමණක් නොව සංවිධානාත්මක අපරාධවලට එරෙහිව සටන් කිරීමේ පුහුණුව ලත් බලකායක් ලෙස ද ඉහළ ඇගයීමකට ලක්ව ඇති බව ආරක්‍ෂක ලේකම් පැවසීය.   මෙම අවස්ථාවට වැඩබලන පොලිස්පති සී. ඩී. වික්‍රමරත්න සහභාගී වූ අතර විශේෂ කාර්ය බලකා අණදෙන නිලධාරී ජ්‍යෙෂ්ඨ නියෝජ්‍ය පොලිස්පති ලයනල් ගුණතිලක විසින් ආරක්‍ෂක ලේකම් වරයා පිළිගැනීමෙන් අනතුරුව ඔහු වෙත සම්මාන ආචාර පෙලපාලියක් පිළිගන්වන ලදි.   මේජර් ජෙනරාල් (විශ්‍රාමික) කමල් ගුණරත්න විසින් විශේෂ කාර්ය බලකා මූලස්ථානය වෙත සිදුකල පළමු නිල සංචාරය මෙයයි.   එල්ටීටීඊ ත්‍රස්තවාදයට එරෙහි යුද්ධයේදී ජීවිත හා අත් පා කැප කරමින් සහ බරපතල තුවාල ලැබූ 700 කට අධික විශේෂ කාර්ය බලකා භටයින් වෙනුවෙන් සිය කෘතඥතාවය පළ කරමින් ඔහු පවසා සිටියේ, එල්ටීටීඊ ත්‍රස්තවාදය සමඟ වසර 30 ක් පුරා පැවති යුද්ධයේ දී විශේෂ කාර්ය බලකාය කැපී පෙනෙන කාර්යභාරයක් ඉටුකළ බවයි.    යුද්ධ හමුදා නිලධාරියෙකු ලෙස දශක තුනක සිය අත්දැකීම් සිහිපත් කළ ආරක්‍ෂක ලේකම්වරයා, විශේෂ කාර්ය බලකා භට පිරිස් විශේෂ පුහුණුව ලත් සොල්දාදුවන් ලෙස යුධ කාලසීමාවේදී සිය වෘත්තීයභාවය විදහා දැක්වූ අතර මත්ද්‍රව්‍ය වලට එරෙහි අඛණ්ඩ සටනේදී ඔවුන්ගේ කැපවීම සහ කාර්යක්ෂමතාව පෙන්නුම් කල බවද ඔහු පැවසීය.   ජාතික ආරක්‍ෂාව පවත්වා ගැනීම වෙනුවෙන් බුද්ධි ජාලය පුනර්ජීවනය කිරීම සඳහා ජනාධිපති ගෝඨාභය රාජපක්‍ෂගේ උපදෙස් පරිදි පසුගිය පාලන සමයේදී හුදෙකලාව කටයුතු කළ සියලු බුද්ධි අංශ කේන්ද්‍රගත කිරීමේ වැදගත්කම පිලිබඳව මේජර් ජෙනරාල් ගුණරත්න අවධාරණය කළේය.   1984 වර්ෂයේදී විශේෂ කාර්ය බලකාය පිහිටුවීමට මුල්වූ අභාවප්‍රාප්ත රවී ජයවර්ධන වෙනුවෙන් ඔහු සිය කෘතඥතාව පළ කළේය.    ත්‍රස්තවාදීන්ගේ ප්‍රහාරයන්ට මුහුණ දීම සඳහා එකල පැවති විශේෂ ඒකක ඵලදායි නොවූ බැවින්  80 දශකයේ මුල් භාගයේ පොලිස් දෙපාර්තමේන්තුවට සහාය වීම සඳහා විශේෂ කාර්ය බලකායක් පිහිටුවීමේ අවශ්‍යතාව රණසිංහ කමිටු වාර්තාව මගින් නිර්දේශ කළේය.   මෙම බලකාය ප්‍රථම වරට උතුරු පළාතේ යොදවා ඇත්තේ පොලිස් ස්ථානවලට ආරක්‍ෂාව සැපයීම සහ ත්‍රස්තවාදී තර්ජන මැඩපැවැත්වීම සඳහා පොලිසියට සහාය වීම පිණිසය.   මෙම කාලය තුළ එවකට ආරක්‍ෂක අමාත්‍යාංශයේ ආරක්‍ෂක උපදේශක ලෙස කටයුතු කළ රවී ජයවර්ධන විශේෂ කාර්ය බලකාය සඳහා විදේශීය උපදේශකවරුන්ගේ විශේෂ පුහුණුවීම් ලබා දීමට කටයුතු කිරීම කෙරෙහි උනන්දුවක් දක්වා තිබේ."
    },
    {
        "content": "කොරෝනා වෛරස් පැතිරීම පාලනය කිරීම සඳහා ආරක්ෂක හමුදා, පොලීසිය සහ සෞඛ්‍ය අංශයේ නිලධාරීන්ගේ කැපවීම අගය කරමින් රට තුළ වසංගතයේ දෙවන රැල්ලක් ඇති නොවනු ඇතැයි ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න අපේක්ෂා කරයි. \"අපගේ ආරක්ෂක හමුදා, පොලීසිය සහ සෞඛ්‍ය නිලධාරීන්ගේ නොසැලෙන කැපවීමට ස්තූතිවන්නට , පසුගිය දින 40 තුළ එකදු  කොරෝනා වෛරස් ආසාදිත රෝගියෙකු ප්‍රජාවෙන් වාර්තා වී නැත. යුද හමුදාපති ලුතිනන් ජෙනරල් ශවේන්ද්‍ර සිල්වාගේ  නායකත්වය යටතේ, අපි වෛරසය පාලනය කිරීම සඳහා ඵලදායී යාන්ත්‍රණයක් භාවිතා කර ඇති අතර, අපගේ සොල්දාදුවන් පොලිස් සහ සෞඛ්‍ය නිලධාරීන් සමඟ අනාගතයේ දී ද එම යාන්ත්‍රණයම දිගටම ක්‍රියාත්මක කරනු ඇත. එබැවින් වසංගතයේ දෙවන රැල්ලක් ඇති නොවනු ඇතැයි මම බලාපොරොත්තු වෙමි\"  මේජර් ජෙනරාල් ගුණරත්න බදාදා (10) දින  බත්තරමුල්ල පිහිටි ආරක්ෂක මූලස්ථානයට ගිය අවස්ථාවේ දී මාධ්‍ය අමතමින් පැවසීය. දෙවන රැල්ලක තර්ජනයක් ඇති වුවද හමුදාව , පොලීසිය සහ සෞඛ්‍ය සේවකයින් මෙම තත්වයට ඵලදායී ලෙස මුහුණ දෙන බව ඔහු පැවසීය. ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න,  ශ්‍රී ලංකා යුධ හමුදාව විසින් නිපදවන ලද වෛද්‍ය නිෂ්පාදන නිරීක්ෂණ කිරිම සඳහා බත්තරමුල්ල පිහිටි ආරක්ෂක මූලස්ථානයේ නිල සංචාරයක නිරත විය. මෙම නව නිපැයුම් COVID පැතිරීම පාලනය කිරීම සඳහා යුද හමුදාපති ලුතිනන් ජෙනරාල් ෂවේන්ද්‍ර සිල්වාගේ මඟපෙන්වීම  මත, යුධ හමුදාවේ පර්යේෂණ හා සංවර්ධන අංශය සහ විදුලි හා යාන්ත්‍රික ඉංජිනේරු අධ්‍යක්ෂ අංශය විසින් සිදු කරන ලදි. එම වෛද්‍ය නවෝත්පාදන 29 කාණ්ඩ තුනක් යටතේ වර්ගීකරණය කරන ලදී. ඒවා නම් පාරජම්බුල සී ව්‍යාපෘතිය (Ultraviolet C Project), වෛද්‍ය ව්‍යාපෘතිය (වාතාශ්‍රය) (Medical Project Ventilators) සහ විෂබීජ නාශක උපකරණ (ව්‍යාපෘතිය) (Disinfection Equipment Project) වේ. එක්සත් රාජධානියේ ඖෂධ හා සෞඛ්‍ය නිෂ්පාදන නියාමන සමාගම සහ ශ්‍රී ලංකාවේ සෞඛ්‍ය පර්යේෂණ හා නවෝත්පාදන සංගමය විසින් මෙම නවෝත්පාදන උපකරණ භාවිතයට සුදුසු යැයි ප්‍රකාශයට පත් කිරීමට පෙර අදෘශ්‍යමාන ආලෝක කිරණ සහිත මෙම පාරජම්බුල සී (යූවීසී), යුද නවෝත්පාදනයන්ගේ බලශක්ති හා පාරිසරික සේවා සහතිකය, ජාතික මූලික අධ්‍යයන ආයතනය, වෛද්‍ය පර්යේෂණ ආයතනය සහ සෞඛ්‍ය අමාත්‍යාංශයේ බැක්ටීරියා විද්‍යා දෙපාර්තමේන්තුව විසින් පරීක්ෂා කර ඇත. පර්යේෂණ හා සංවර්ධන අංශයේ අධ්‍යක්ෂ ජනරාල් ආර්.ඩී.බී. ප්‍රසාද් අකුරන්තිලක සහ විදුලි හා යාන්ත්‍රික ඉංජිනේරු අධ්‍යක්ෂ අංශයේ අධ්‍යක්ෂ  බ්‍රිගේඩියර්  ඉන්දු සමරකෝන්ගේ  අධීක්ෂණයෙන් යුක්තව නිපදවන ලද මෙම උපකරණ නිරීක්ෂණය කිරීමෙන් පසු, ආරක්ෂක ලේකම් විසින් සංකේතාත්මකව යුද හමුදා ප්‍රධාන සංඥා නිලධාරී මේජර් ජෙනරාල් ආදීප තිලකරත්න, සැපයුම් හා ප්‍රවාහන අධ්‍යක්ෂ බ්‍රිගේඩියර් හිරෝෂ වනිගසේකර සහ යුද හමුදා වෛද්‍ය සේවා අධ්‍යක්ෂ බ්‍රිගේඩියර් කේ. පී. එන්. පතිරණ වෙත භාර දෙන ලදී. මේජර් ජෙනරාල් ගුණරත්න නව නිපැයුම්කරුවන් සමඟ සුහද කතා බහක නිරත වූ  අතර, කාලානුරූපීව අවශ්‍ය නවෝත්පාදනයන් ප්‍රවර්ධනය කිරීමට උනන්දුවක් දැක්වීම පිළිබඳව ඔවුන්ගේ උත්සාහය අගය කළේය."
    },
    {
        "content": "නැගෙනහිර පළාතේ පුරාවිද්‍යා උරුමයන් කළමනාකරණය සඳහා වන ජනාධිපති කාර්ය සාධක බලකාය වෙත ආගමික වෙනස්කම් නොසලකා නැගෙනහිර පළාතේ සියලුම පුරාවිද්‍යාත්මක උරුමයන් සංරක්‍ෂණය කිරීමේ කාර්ය පැවරී ඇති බව ආරක්‍ෂක ලේකම් මේජර් ජෙනරාල්  (විශ්‍රාමික) කමල් ගුණරත්න පැවසීය. ‘නැගෙනහිර පළාතේ පුරාවිද්‍යා උරුමයන් කළමනාකරණය' පිළිබඳ ජනාධිපති කාර්ය සාධක බලකායේ සමාරම්භක රැස්වීම ආරක්‍ෂක අමාත්‍යාංශයේ අද දින පැවැත්වූ අවස්ථාවේදී එහි සාමාජිකයින් අමතමින් කාර්ය සාධක බලකායේ සභාපති වන ආරක්‍ෂක ලේකම්, ජාතිය, ආගම සහ වෙනත් වෙනස්කම් නොසලකා නැගෙනහිර පළාතේ ශ්‍රී ලංකාවේ ඓතිහාසික උරුමයන් අනාගත පරපුර සඳහා ආරක්‍ෂා කරගැනීම සඳහා ජනාධිපති කාර්ය සාධක බලකාය වෙත සහාය දෙන ලෙස සියලු ශ්‍රී ලාංකිකයින්ගෙන් ඉල්ලා සිටියේය. “නැගෙනහිර පළාතේ ඓතිහාසික පුරාවිද්‍යාත්මක ස්ථාන රාශියක් ඇති අතර විවිධ හේතු නිසා අද එම ස්ථාන තර්ජනයන්ට ලක්ව තිබෙනවා. මෙම ඓතිහාසික ස්ථාන ජාතික උරුමයන් වන බැවින් ආගම හෝ ජනවාර්ගික කණ්ඩායම පිළිබඳව නොසලකා ඒවා සංරක්‍ෂණය කර ප්‍රතිෂ්ඨාපනය කිරීමට රජයට අවශ්‍යයි,” ඔහු පැවසීය. එම ඓතිහාසික පුරාවිද්‍යාත්මක ස්ථාන යථා තත්ත්වයට පත් කිරීම සහ කළමනාකරණය කිරීම සඳහා නැගෙනහිර පළාතේ සියලුම ජනවාර්ගික කණ්ඩායම් සමඟ ජනාධිපති කාර්ය සාධක බලකාය සමීපව කටයුතු කරන බව ආරක්‍ෂක ලේකම් පැවසීය. ජනාධිපති කාර්ය සාධක බලකායේ සාමාජිකයින් එහි කාර්යයන් සැලසුම් කිරීම හා ක්‍රියාත්මක කිරීම සම්බන්ධ කරුණු සාකච්ඡා කළහ. පැවති සාකච්ඡාවේදී, විවිධ ආයතන නියෝජනය කරන සාමාජිකයින්, ජනාධිපති කාර්ය සාධක බලකායේ කාර්යභාරය ඉදිරියට ක්‍රියාත්මක කිරීමේදී සියලු දෙනා එකම ජාලයකට ගෙන එමින් දැනුම හා අන්‍යෝන්‍ය සහයෝගීතාව හුවමාරු කර ගැනීමට එකඟ වූහ. සාමාජිකයින් 11 දෙනෙකුගෙන් යුත් ජනාධිපති කාර්ය සාධක බලකාය වෙත නැගෙනහිර පළාතේ පුරාවිද්‍යාත්මක වටිනාකමකින් යුත් ස්ථාන හඳුනා ගැනීම, පුරාවිද්‍යාත්මක උරුමයන් කළමනාකරණය කිරීම සඳහා සුදුසු වැඩපිළිවෙළක් හඳුනා ගැනීම සහ ක්‍රියාත්මක කිරීම මගින් හඳුනාගත් ස්ථාන සහ පුරාවස්තු සංරක්‍ෂණය හා ප්‍රතිෂ්ඨාපනය කිරීම, එවැනි පුරාවිද්‍යාත්මක ස්ථාන සඳහා වෙන් කළ යුතු ඉඩම් ප්‍රමාණය හඳුනාගෙන ඒවා නිසි ලෙස හා නීත්‍යානුකූලව වෙන් කිරීමට අවශ්‍ය පියවර ගැනීම, පුරාවිද්‍යාත්මක වැදගත්කමක් ඇති ස්ථානවල සංස්කෘතික වටිනාකම ආරක්‍ෂා කිරීම, දේශීය හා විදේශීය වශයෙන් ශ්‍රී ලංකාවේ සුවිශේෂත්වය ප්‍රවර්ධනය කිරීම සහ එවැනි උරුමයන් ප්‍රවර්ධනය කිරීම සඳහා නිර්දේශ ඉදිරිපත් කිරීම යන කාර්යන් පැවරී ඇත. මෙම රැස්වීමේදී ජනාධිපති කාර්ය සාධක බලකා සාමාජිකයින් අවධාරණය කළේ පුරාවිද්‍යාත්මක වටිනාකමකින් යුත් ස්ථාන පිළිබඳ තොරතුරු සහ එම ස්ථාන සංරක්‍ෂණය කිරීම සඳහා වැදගත් වන ප්‍රාදේශීය ප්‍රජාවේ සහාය ලබාගැනීමේ වැදගත්කමයි. නැගෙනහිර පළාත තුළ පවතින සම්පත් උපයෝගී කරගනිමින් පුරාවිද්‍යාත්මක සොයා ගැනීම සහ ජනාධිපති කාර්ය සාධක බලකායේ පියවරක් ලෙස දැනටමත් හඳුනාගෙන ඇති පුරාවිද්‍යාත්මක ස්ථානයන් හා උරුම සංරක්‍ෂණය හා ප්‍රතිෂ්ඨාපනය කිරීම සඳහා අවශ්‍ය වැඩකටයුතු ආරම්භ කිරීමට ඔවුහු එකඟ වූහ. සංරක්‍ෂණ කටයුතු ප්‍රතිඵලදායි ලෙස හා විනිවිද භාවයකින් යුතුව ක්‍රියාත්මක කිරීමට හැකිවන පරිදි භූ-අවකාශීය දත්ත ඇතුළත් කරගනිමින් පුරාවිද්‍යාත්මක ස්ථානවල තොරතුරු ලබාගැනීමටද ඔවුන් විසින් එම අවස්ථාවේදී තීරණයක් ගන්නා ලදී. මෙම සාකච්ඡාව සඳහා ජනාධිපති කාර්ය සාධක බලකායේ සාමාජිකයින් වන පුරාවිද්‍යා චක්‍රවර්ති පුජ්‍ය එල්ලාවල මේධානන්ද හිමි, උතුර සහ නැගෙනහිර දෙපළාතේ සහ තමන්කඩුව දිශාවේ ප්‍රධාන සංඝනායක අරිසිමලේ ආරණ්‍ය සේනාසනාධිපති පුජ්‍ය පනාමුරේ තිලකවංශ නායක ස්වාමින්වහන්සේ, නැගෙනහිර පළාත් ආණ්ඩුකාර අනුරාධා යහම්පත්, පුරාවිද්‍යා අධ්‍යක්‍ෂ ජෙනරාල් ආචාර්ය සෙනරත් බණ්ඩාර දිසානායක, ඉඩම් කොමසාරිස් ජෙනරාල් චන්ද්‍රා හේරත්, මැනුම්පති ඒඑල්එස්සී පෙරේරා, මහාචාර්ය රාජ් කුමාර් සෝමදේව, මහාචාර්ය කපිල ගුණවර්ධන, බස්නාහිර පළාත භාර ජ්‍යෙෂ්ඨ නියෝජ්‍ය පොලිස්පති දේශබන්දු තෙන්නකෝන්, නැගෙනහිර පළාත් ඉඩම් කොමසාරිස් එච්ඊඑම්ඩබ්ලිව්ජී දිසානායක, දෙරණ මාධ්‍ය ජාලයේ සභාපති දිලිත් ජයවීර සහ ජනාධිපති ජ්‍යෙෂ්ඨ සහකාර ලේකම් ජීවන්ති සේනානායක යන මහත්ම මහත්මීන් සහභාගී වුහ."
    },
    {
        "content": "කොරෝනා වසංගත තත්වය හේතුවෙන් තාවකාලිකව අත්හිටවා තිබු ජාතික හැදුනුම්පත් නිකුත් කිරීමේ ‘එක් දින සේවාව’ 2020 ජුනි 22 වන දින සිට නැවත ආරම්භ කිරීමට පුද්ගලයින් ලියාපදිංචි කිරීමේ දෙපාර්තමේන්තුව තීරණය කර ඇත.    පසුගිය මාර්තු 16 දින සිට තාවකාලිකව අත්හිටවා තිබු ජාතික හැදුනුම්පත් නිකුත් කිරීමේ ‘එක් දින සේවාව’ මහජනතාව වෙනුවෙන් නැවත මෙසේ ආරම්භ කෙරෙනුයේ මාස තුනකට වඩා වැඩි කාලයකට පසුවය.    එක් දින සේවාව ලබාගැනීම සඳහා පැමිණෙන පිරිස අවම කර ගනිමින් සේවාව සැලසීමට වෙනුවෙන් වූ විශේෂ වැඩසටහනක් ලෙසින් දිනකට ජාතික හැදුනුම්පත් 300 ක ප්‍රමාණයක් නිකුත් කිරීමට කටයුතු කර ඇති බව පුද්ගලයින් ලියාපදිංචි කිරීමේ කොමසාරිස් ජනරාල් පී වී ගුණතිලක defence.lk වෙත පැවසීය.    එසේ, දිනකට නිකුත් කරනු ලබන ජාතික හැදුනුම්පත් 300 ක ප්‍රමාණයෙන් බත්තරමුල්ල ප්‍රධාන කාර්යාලයෙන් 250 ක් හා ගාල්ල දකුණු පළාත් කාර්යාලය මගින් 50 ක් ද නිකුත් කිරීමට කටයුතු කරන බව ද ඔහු පැවසීය.   මෙම විශේෂ වැඩසටහන යටතේ එක් දින සේවය මගින් ජාතික හැදුනුම්පත් ලබාගැනීමට අපේක්‍ෂා කරන්නේ නම් ඉල්ලුම් පත්‍රය ග්‍රාම නිලධාරි මගින් සහතික කර, අදාළ ප්‍රාදේශීය ලේකම් කාර්යාලයේ පිහිටි හැදුනුම්පත් ශාඛා කාර්යාලය වෙත ඉදිරිපත් කල යුතුය. ප්‍රාදේශීය ලේකම් කාර්යාලය වෙතින් ඉදිරි කාර්යාල වැඩ කරන දින 10 ක් ඇතුළත පැමිණිය හැකි පහසු දිනයක් හා වේලාවක් සහිත වෙන් කල අංකයක් ලබාගත යුතුය.    නියමිත දින නියමිත වේලාවට දෙපාර්තමේන්තුව වෙත පැමිණිය යුතු අතර, පැමිණීමට අපොහොසත් වන්නේ නම් නැවත ප්‍රාදේශීය ලේකම් කාර්යාලය වෙතින් වෙනත් දිනයක් ලබාගත යුතුය.    බත්තරමුල්ල ප්‍රධාන කාර්යාලය වෙතින් ජාතික හැදුනුම්පත් ලබාගැනීමට පැමිණෙන සියලුම ඉල්ලුම්කරුවන් සෞඛ්‍ය අංශ විසින් නිකුත් කර ඇති සෞඛ්‍ය උපදෙස් නිසි ලෙස පිළිපැදිය යුතු අතර මුඛ ආවරණ පැලදීම අනිවාර්ය වන බවත් උණ, සෙම් ප්‍රතිශ්‍යාව, හිසරදය වැනි රෝග ලක්‍ෂණ තිබෙන්නේ නම් එක් දින සේවාව සඳහා යොමු නොවිය යුතු බවත් පුද්ගලයින් ලියාපදිංචි කිරීමේ කොමසාරිස් ජනරාල් වැඩිදුරටත් පැවසීය."
    },
    {
        "content": "• කොරෝනා වෛරස් තර්ජනය සාර්ථක ලෙස පාලනය කිරීමට ශ්‍රී ලංකා හමුදාවන්ට සහ පොලිසියට හැකිය     • ඉන්දියානු හමුදාව ශ්‍රී ලංකාව තුල යෙදවීම සඳහා ශ්‍රී ලංකාව සහ ඉන්දියාව අතර කිසිදු සංවාදයක් සිදු නොවූ බව අවධාරණය කරයි. ශ්‍රී ලංකාවේ කොරෝනා වෛරසය පැතිරීම පාලනය කිරීම සඳහා වෙනත් රටවල හමුදාවන්ගේ  සඳහා ආධාර ලබා ගැනීමේ අවශ්‍යතාවක් නොමැති බව ආරක්ෂක ලේකම් මේජර් ජෙනරාල්  (විශ්‍රාමික) කමල් ගුණරත්න මහතා පැවසීය. කොරෝනා වෛරසය පැතිරීම පාලනය කිරීම සඳහා ශ්‍රී ලංකා ත්‍රිවිධ හමුදාවට සහ පොලිසියට හැකි බව දැනටමත් ඔවුන් ඔප්පු කර ඇති බව ඔහු පැවසීය. “අපගේ ආරක්ෂක හමුදාවන් මේ වන විටත් කොරෝනා වෛරස් තර්ජනය නිසා ඇති වී තිබෙන හදිසි තත්වය සම්බන්ධයෙන් කටයුතු කිරීමේදී ඔවුන්ගේ විශේෂඥභාවය සහ වෘත්තීය නිපුණත්වය පෙන්නුම් කර තිබෙනවා.” ඔහු සදහන් කළේය. අධික ලෙස බෝවන වෛරසය පැතිරීම පාලනය කිරීම සඳහා රටක් සිය බුද්ධි අංශ, ආරක්ෂක හමුදාවන් හා සෞඛ්‍ය බලධාරීන් ඵලදායි ලෙස යොදා ගන්නේ කෙසේද යන්න පිළිබඳව කොරෝනා වෛරසය  සමඟ සටන් කරමින් සිටින අනෙකුත් රටවලට ශ්‍රී ලංකාව ආදර්ශයක් සපයන බව ආරක්ෂක ලේකම් පැවසීය. “කොරෝනා වෛරසය  ආසාදිත රෝගීන් සමඟ සමීපව ඇසුරු කරන ලද පුද්ගලයින් සහ ඔවුන් සිටින ස්ථානයන් සොයා ගෙන දින 14 ක නිරෝධායන ක්‍රියාවලියට යොමු කිරීමටත් ශ්‍රී ලංකාවේ බුද්ධි අංශ යොදාගෙන තිබෙනවා.”ඔහු පැවසීය. පැතිරී ඇති කොරෝනා වෛරසය  පාලනය කිරීම සඳහා ශ්‍රී ලංකාව දරන උත්සාහයට සහාය දැක්වීම සඳහා ඉන්දීය හමුදාව ශ්‍රී ලංකාවේ යොදවනු ඇති බවට මෑතකදී පළ වූ පුවත පිලිබදව සඳහන් කළ ආරක්ෂක ලේකම් රටවල් දෙක අතර එවැනි සංවාදයක් සිදු නොවූ බව පැවසීය."
    },
    {
        "content": "රට තුල කොරෝනා වෛරසයට එරෙහිව සටන් කිරීම සඳහා සෞඛ්‍ය බලධාරීන්ට සහාය දක්වමින් ආරක්ෂක හමුදාවන් සහ පොලිසිය විසින් සිදුකරන කාර්යභාරය ජපාන රජය විසින් පැසසුමට ලක් කර තිබේ. “කොරෝනා වෛරසයට පැතිරීම පාලනය කිරීමට ඔබ ගත් උත්සාහයන් අපි අගය කරනවා” යැයි ජපාන තානාපති කාර්යාලයේ නියෝජ්‍ය මෙහෙයුම් ප්‍රධානී ටොෂිෂිරෝ කිටමුරා (Toshishiro Kitamura) අද (අප්‍රේල් 24) දින ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න අමාත්‍යංශ පරිශ්‍රයේදී හමුවූ අවස්ථාවේදී පැවසීය. මේ වන විට ජපානයේ මරණ සංඛ්‍යාව 360 ක්, රජය ‘නිවසේ රැඳී සිටින ලෙස’ ජනතාවගෙන් ඉල්ලා සිටින අතර වෛරසය පැතිරීම පාලනය කිරීම සඳහා ඇඳිරි නීතිය පනවා නැති බවද ඔහු පැවසීය. රටේ කොරෝනා වෛරසය පාලනය සම්බන්ධයෙන් වන වර්තමාන තත්ත්වය පැහැදිලි කරමින් ආරක්ෂක ලේකම්වරයා පවසා සිටියේ රජය විසින් ‘රූට් බෝල්ට්’ ක්‍රමය ක්‍රියාත්මක කරන අතර එමඟින් අදාළ ප්‍රදේශවල සිටින කොරෝනා වෛරසය ආසාදිත රෝගීන් සමග සම්බන්ධතා පවත්වා ඇති සියළු පුද්ගලයින් එම ප්‍රදේශවලින් ඉවත් කරන බවයි. ආරක්ෂක ලේකම්වරයා පවසා සිටියේ කොරෝනා වෛරසය පැතිරීම පාලනය කිරීමේ කාර්ය  සෞඛ්‍ය බලධාරීන්ට  පමණක් පවරා තිබුනේ නම් එය පාලනය කළ නොහැකි මට්ටමක් දක්වා ගමන් කිරීමට ඉඩ තිබු බවයි.       නැවියන් 30 දෙනෙකුට ඊයේ දින කොරෝනා වෛරසය ආසාදනය වී ඇති බවත්, වැලිසර නාවික කඳවුරේ අනෙකුත් නැවියන්ගේ ආරක්ෂාව වෙනුවෙන් වෛරසය පැතිරීම පාලනය කිරීම සඳහා ගන්නා ලද පියවරයන් පිලිබදවත් ඔහු සඳහන් කළේය. නාවික හමුදා කඳවුරේ සිටින සෑම නාවිකයෙකුම  PCR  පරීක්ෂණය  සිදු කල බවත්, නිවාඩු මත සිටින නැවියන්ගේ PCR  පරීක්ෂණය සිදු කිරීම සදහා නැවත කඳවුරට ගෙන ඒමට අවශ්‍ය කටයුතු සූදානම් කර ඇති බවත් මේජර් ජෙනරාල් ගුණරත්න පැවසීය. “ත්‍රිවිධ හමුදාව සහ පොලීසිය හැරුණු විට, කොරෝනා වෛරසය ආසදිතයින් සමග සමීප සම්බන්ධතා පවත්වා ඇති අයවළුන් සොයා ගෙන එම ප්‍රදේශ  වෛරසයෙන් තොර ප්‍රදේශ බවට පත් කිරීමට අපගේ බුද්ධි අංශ පුළුල් ලෙස යොදා ගන්නවා.” මේජර් ජෙනරාල් ගුණරත්න පැවසීය සෞඛ්‍ය බලධාරීන්ට සහයෝගය දක්වන ත්‍රිවිධ හමුදාව සහ පොලිසිය, ගමක් හෝ ප්‍රදේශයක් වසා දැමීමට පෙර පළමුව කොරෝනා ආසාදිත පුද්ගලයින්, ඔවුන් සමීප සම්බන්ධතා පැවැත්වූ අය, ඔවුන්ගේ හැසිරීම් රටාවන් පිලිබද තොරතුරු විශ්ලේෂණය කරයි. “විශ්ලේෂණයට අනුව, කොරෝනා වෛරසය පැතිරීම පාලනය කිරීම සඳහා වසා දැමීම ප්‍රමාණවත් නොවන්නේ නම්, රජය එම ගම්මානයේ සිටින සියලු දෙනා නිරෝධායනය සඳහා යවනු ලබනවා,”  සහ  “පවුල් කිහිපයකට පමණක් කොරෝනා වෛරසය ආසාදනය වී ඇත්නම්, අප විසින් එම පවුල් පමණක් නිරෝධායනය යටතේ තබනවා.” ඔහු පැවසීය. ආරක්ෂක ලේකම් සහ නියෝජ්‍ය මෙහෙයුම් ප්‍රධානී කිටමුරා දෙරට අතර  ආරක්ෂක සබඳතා ශක්තිමත් කිරීම, විශේෂයෙන් ශ්‍රී ලංකා නාවික හමුදාවේ සහ ශ්‍රී ලංකා වෙරළාරක්ෂක බලකායේ නාවික හැකියාවන් වැඩිදියුණු කිරීම පිළිබඳව සාකච්ඡා කළහ. තානාපති කාර්යාලයේ ආරක්ෂක උපදේශක කපිතාන් ෆකෞරා ගකු (Fakaura Gaku) ද මෙම හමුව සදහා සහභාගී විය."
    },
    {
        "content": "ත්‍රිවිධ හමුදා සාමාජිකයින් දින 14 ක නිරෝධායන ක්‍රියාවලියකට භාජනය කිරීම සඳහා පාසල්වල නිරෝධායන මධ්‍යස්ථාන පිහිටුවීමට කිසිදු නියෝගයක් නිකුත් කර නොමැති බව ආරක්ෂක අමාත්‍යාංශය පවසයි. ත්‍රිවිධ හමුදා සාමාජිකයින් වෙනුවෙන් නිරෝධායන මධ්‍යස්ථාන පිහිටුවීම සඳහා රජයේ පාසල් භාවිතා කර ඇති බවට ඇතැමුන් සිදු කළ ප්‍රකාශ ප්‍රතික්ෂේප කරමින් ආරක්ෂක ලේකම් මේජර් ජෙනරාල්  (විශ්‍රාමික) කමල් ගුණරත්න පවසා  සිටියේ හමුදා සාමාජිකයින්  නිරෝධායනය කිරීම සඳහා කිසිදු පාසලක් භාවිතා කර නොමැති නමුත් අතිරේක කඳවුරු ලෙස පාසල් යොදා ගන්නා බවයි. “ත්‍රිවිධ හමුදාවන්ට ඔවුන්ගේ කඳවුරු වෙත කැඳවීම සඳහා සියලු නිවාඩු සහ කෙටි නිවාඩු අවලංගු කරන ලෙස අප නියෝගයක් නිකුත් කිරීමෙන් පසුව, ත්‍රිවිධ හමුදා සාමාජිකයින් ඔවුන්ගේ කඳවුරු වෙත වාර්තා කරන ලදී.” ඔහු පැවසීය. අමාත්‍යාංශය විසින් ත්‍රිවිධ හමුදාධිපතිවරුන්ට උපදෙස් දී ඇත්තේ සොල්දාදුවන්, නාවිකයින් සහ ගුවන් භටයින්ගේ සනීපාරක්ෂාව පවත්වා ගනිමින් නවාතැන් ගැනීමට තරම් ඉඩකඩ අදාළ කඳවුරුවල නොමැති බැවින් කොරෝනා වෛරසය  පැතිරීම වලක්වා ගැනීමට  සමාජ දුරස්ථභාවය පවත්වා ගෙන යාම වැදගත් වන නිසා ඒ සදහා අධ්‍යාපන අමාත්‍යාංශයේ අනුමැතිය ඇතිව පාසල්වල නවාතැන් ලබාදීමට කටයුතු කරන ලෙස බව ආරක්ෂක ලේකම් පවසයි. මෙරට තුල සෞඛ්‍ය බලධාරීන්ගේද සහාය ඇතිව ආරක්ෂක හමුදාවන් විසින් පවත්වාගෙන යන නිරෝධායන මධ්‍යස්ථාන 54 ක් තිබුණි. අද වන විට නිරෝධායනයට භාජනය වෙමින් සිටින මුළු පුද්ගලයින් සංඛ්‍යාව 3,292 ක් වන අතර අවසන් වෛද්‍ය පරීක්ෂණය සම්පූර්ණ කර නිරෝධායන සහතික ලබාගත් පුද්ගලයින් 4,526 දෙනෙකු එම නිරෝධායන මධ්‍යස්ථානවලින් තම නිවෙස් බලා පිටත්ව ගොස් තිබේ. “කොරෝනා වෛරස් ආසාදිත බවට සැක කෙරෙන ත්‍රිවිධ හමුදා සාමාජිකයින් නිරෝධායන මධ්‍යස්ථාන වෙත යවනු ලැබේ. පාසැල්වල නවාතැන් ගෙන සිටින අය මුහුණු ආවරණ පමණක් පැළඳ සිටින නමුත් නිරෝධායන මධ්‍යස්ථානවල සිටින හමුදා සාමාජිකයින් ආරක්ෂිත ඇදුම් හා උපකරණ පැළඳ සිටිනවා.” යැයි පැවසූ මේජර් ජෙනරාල් ගුණරත්න මෙවැනි පදනම් විරහිත ප්‍රකාශ සිදුකිරීම සදාචාරාත්මකව නිවැරදි නොවන බැවින් මෙම තීරණාත්මක අවස්ථාවේදී දේශපාලන වාසි ලබා ගැනීම සඳහා එවැනි නොමඟ යන සුළු ප්‍රකාශ නොකරන ලෙස ජනතාවගෙන් ඉල්ලා සිටියේය."
    },
    {
        "content": "ආරක්ෂක අමාත්‍යාංශයේ උපදෙස් පරිදි නැවත දැනුම්දෙන තුරු ත්‍රිවිධ හමුදාවට අයත් නීලධාරි/සෙසුනිලයින්ගේ නිවාඩු/කෙටි නිවාඩු අවලංගු කර ඇති අතර,දැනට නිවාඩු මත සිටින නීලධාරි/සෙසුනිලයින් කඩිනමින් තමන් සේවය කරන කදවුරු වෙත වාර්තා කල යුතුයි. එලෙස නිවාඩු මත සිටින නිලධාරි/සෙසුනිලයින් වහාම තමන් සේවය කරන කදවුරේ ප්‍රධානියා හෝ වගකිවයුතු නිලධාරියෙකු දුරකථන මාර්ගයෙන් අමතා වැඩිදුර උපදෙස් ලබා ගැනීමට කටයුතු කල යුතුය. ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න විසින් ත්‍රිවිධ හමුදාධිපතිවරුන්ට නිකුත් කළ නියෝගයේ සදහන් කර තිබුනේ  නිලධාරීන් සහ සෙසුනිලයින් සඳහා ලබා දී ඇති සියලුම නිවාඩු අවලංගු කිරීමේ තීරණය අද (අප්‍රේල් 26) දින ගනු ලැබූ බවයි."
    },
    {
        "content": "වෛරසය පැතිරීම වැළැක්වීම සදහා  සටන් කල ත්‍රිවිධ හමුදා සාමාජිකයින්ට  විශේෂයෙන්ම ශ්‍රී ලංකා නාවික හමුදාවේ ආසාදිත වූ නැවියන්ට සහ ඔවුන්ගේ පවුල්වල සාමාජිකයින්ට අපහාස නොකරන ලෙස ආරක්ෂක ලේකම් මේජර් ජෙනරාල්  (විශ්‍රාමික) කමල් ගුණරත්න මහජනතාවගෙන් ඉල්ලා සිටී. පළමු ශ්‍රී ලාංකික කොරෝනා ආසාදිත රෝගියා මෙරටින් සොයාගත් දා සිට රටවැසි සමස්ත ජනයා කොරෝනා වෛරසයෙන් ආරක්ෂා කිරීම සඳහා සිදුකරන සටනේදී පෙරමුණ ගෙන ක්‍රියාකරන ත්‍රිවිධ හමුදා සාමාජිකයින්  සැලකිය යුතු කාර්යභාරයක් ඉටු කරන බව ඔහු පැවසීය. වැලිසර ශ්‍රී ලංකා නාවික හමුදා කඳවුරේ නැවියන් කිහිප දෙනෙකුට වෛරසය වැළඳී ඇත. ජාඇල සුදුවැල්ල ප්‍රදේශයේ වෛරසය ආසාදනය වී ඇති බවට සැක කෙරෙන පුද්ගලයින් සොයා ගැනීම සදහා  සෞඛ්‍ය බලධාරීන්ට සහාය වෙමින් සිටියදී ඔවුනට වෛරසය ආසාදනය  වී ඇත. එහෙත්, සමහර නැවියන් නිවාඩු ලබා ගෙදර ගොස් සිටි අවස්ථාවේ  ඔවුන් ආරක්ෂා කිරීමට උත්සාහ කළ පුද්ගලයින්ම  ඔවුන්ට එරෙහිව පැමිණිලි කරන ආකාරය දැකීම ඉතා අවාසනාවකි. ඔහු පැවසීය. වැලිසර නාවික හමුදා කඳවුරෙන් කොරෝනා වෛරසය ආසාදිත සිද්ධීන් වාර්තා වූ පසු  ජනාධිපති ගෝඨාභය රාජපක්ෂගේ උපදෙස් මත ත්‍රිවිධ හමුදා සාමාජිකයින්ගේ නිවාඩු අවලංගු කරමින් ඔවුන් කඳවුරුවෙත ගෙන්වාගෙන ඇති බව මේජර් ජෙනරාල් ගුණරත්න පැවසීය. නිවාඩු ලබා සිටි සමහර නැවියන් කිහිපදෙනෙකුට ඔවුන් අසාදනය වූ හෝ නොවූ බවවත් නොදැන සහ ඔවුන්ගේ පවුල්වලට අසල්වාසීන්ගේ හිරිහැරවලට මුහුණ දීමට සිදු වූ බවද  ඔහු කියා සිටියේය. “ත්‍රිවිධ හමුදා භටයන් ත්‍රස්තවාදයෙන් මෙන්ම ගංවතුර, නායයෑම්, සුනාමි වැනි ස්වභාවික ව්‍යසනවලින් සහ මිනිසා ක්‍රියාකාරකම් හේතුවෙන් ඇති වූ ව්‍යසනයන්ගෙන් ඔවුන්ගේ ජීවිත අවදානමට ලක් වුවද එයද නොසලකා ඔවුන්ව බේරා ගත් බව මෙරට ජනතාවට අමතක වූ  ඇත මේ මොහොතේ ඔවුන් මෙම ව්‍යසනයට ගොදුරු වී ඇති අවස්ථාවේදී ජනතාව ඔවුන්ට එරෙහිව ගොස් ඇත” ඔහු පැවසීය. මේ අතර, ආරක්ෂක අංශ සහ සෞඛ්‍ය බලධාරීන් විසින් ගන්නා ලද පූර්වාරක්ෂක පියවරයන් පිළිබඳව යළිත් වරක් පවසා සිටි ආරක්ෂක ලේකම්වරයා  වෛරසය පැතිරීම වැළැක්වීම සඳහා පෙරමුණේ සිට සටන් වදින ඔවුන්ට සහ ඔවුන්ගේ පවුල්වලට හිරිහැර නොකර ඔවුන් හා එක්වන ලෙස මහජනතාවගෙන් ඉල්ලා සිටියේය."
    },
    {
        "content": "ශ්‍රී ලංකාවේ රාජ්‍ය බුද්ධි සේවා වත්මන් අධ්‍යක්ෂ මේජර් ජෙනරාල් සුරේෂ් තුවාන්  සලේ, යස්මින් සූකා මහත්මිය සහ සත්‍ය හා යුක්තිය සදහා වන  ජාත්‍යන්තර ව්‍යාපෘතිය   වෙත එන්තරවාසියක් යැවීමට පියවර ගෙන තිබේ. මේජර් ජෙනරාල් සලේගේ නීතිඥවරයා හරහා යවන ලද එන්තරවාසිය, නීතිඥ පසන් වීරසිංහ පවසන පරිදි, 2020 ජුනි 01 වන දින හෝ ඊට ආසන්න කාලයකදී යස්මින් සූකා මහත්මිය සත්‍ය හා යුක්තිය සදහා වන  ජාත්‍යන්තර ව්‍යාපෘතිය හි විධායක අධ්‍යක්ෂ ලෙස කටයුතු කරමින් මේජර් ජෙනරාල් සලේට එරෙහිව විවිධ අපහාසාත්මක ප්‍රකාශ කිරීම් ඇතුලත් මාධ්‍ය නිවේදනයක් නිකුත් කර ඇති බවයි. මෙම මාධ්‍ය ප්‍රකාශය, සත්‍ය හා යුක්තිය සදහා වන  ජාත්‍යන්තර ව්‍යාපෘතියේ   ශ්‍රී ලංකාවේ වෙබ් අඩවිය  හරහා ප්‍රකාශයට පත් කරන බව පැවසේ. මෙලෙස නිග්‍රහ කිරීම තුලින් මේජර් ජෙනරාල් සලේගේ ජීවිතයට තර්ජනයක් සිදු කල හැකි  විවිධ  අභිමතාර්ථයන් සහිත පාර්ශ්වයන් සදහා සහයක් වී ඇති බව  එන්තරවාසිය අවධාරණය කරයි. තවද, එන්තරවාසියහි මේජර් ජෙනරාල් සලේගේ සම්මාන හා ජයග්‍රහණ සහ එතුලින් ඔහු ලබාගත් කීර්තිය සහ චරිතවත් බව ගැන සඳහන් වේ. තවද, සත්‍ය හා යුක්තිය සදහා වන  ජාත්‍යන්තර ව්‍යාපෘතියේ ශ්‍රී ලංකා වෙබ් අඩවිය විසින් ප්‍රකාශයට පත් කරන ලද සූකා මහත්මියගේ අපහාසාත්මක ප්‍රකාශ මේජර් ජෙනරාල්ගේ චරිතයට හා කීර්තියට සැලකිය යුතු හානියක් සිදු කර ඇති බව එහි සඳහන් වේ. මේජර් ජෙනරාල්වරයා මේ සදහා  ශ්‍රී ලංකා රුපියල් බිලියනයක  වන්දි මුදලක්  සූකා මහත්මිය සහ සත්‍ය හා යුක්තිය සදහා වන  ජාත්‍යන්තර ව්‍යාපෘතිය   මගින් ගෙවන ලෙස ඉල්ලා සිටී. තවදුරටත් අපහාසාත්මක ප්‍රකාශ නිකුත් කිරීමෙන් වළකින ලෙසත්, සූකා මහත්මිය සහ සත්‍ය හා යුක්තිය සදහා වන  ජාත්‍යන්තර ව්‍යාපෘතිය   වෙත එන්තරවාසියෙන්  දැනුම් දී ඇති අතර එසේ කිරීමට  අපොහොසත් වුවහොත් සිවිල් සහ අපරාධ  නීතිය යටතේ  ක්‍රියාමාර්ග ගැනීම මේජර් ජෙනරාල් සලේගේ අභිප්‍රායයි ."
    },
    {
        "content": "කොරෝනා වසංගතය හේතුවෙන් පවත්නා මූල්‍යමය අපහසුතාවය  මඟහරවා ගැනීම සඳහා රජයට දිනක වැටුප පරිත්‍යාග කිරීම ත්‍රිවිධ හමුදා, පොලිස් සහ සිවිල් ආරක්ෂක දෙපාර්තමේන්තු නිලධාරීන්ට අදාළ නොවන බව ආරක්ෂක ලේකම් මේජර් ජෙනරාල්  (විශ්‍රාමික) කමල් ගුණරත්න පැවසීය. කොරෝනා වෛරස් වසංගතය හේතුවෙන් රජය මුහුණ දී ඇති මූල්‍යමය අපහසුතාවය මඟහරවා ගැනීම සඳහා පසුගිය සතියේ ජනාධිපති ලේකම් ආචාර්ය පී.බී. ජයසුන්දර රජයේ සේවකයින්ගෙන් ඉල්ලා සිටියේ මැයි මාසයේ මුළු වැටුප හෝ දිනක වැටුප වැන්දඹු හා අනත්දරු  විශ්‍රාම අරමුදලට පරිත්‍යාග කරන ලෙසයි. මෙම ඉල්ලීමෙන් පසුව, අමාත්‍යාංශය විසින් සියළුම ආයතන ප්‍රධානීන් වෙත චක්‍රලේඛයක් යවා ඇති අතර, වර්තමාන මූල්‍යමය අපහසුතාවය  මඟහරවා ගැනීම සඳහා ඔවුන්ගේ කාර්ය මණ්ඩල සාමාජිකයින්ගෙන් මැයි මස  වැටුපෙන් යම් ප්‍රමාණයක් වැටුපෙන් අඩක්, සතියක හෝ දිනක වැටුප පරිත්‍යාග කරන ලෙස ඉල්ලා ඇත. “ජනාධිපති ලේකම් ආචාර්ය පී.බී.ජයසුන්දරගේ ඉල්ලීමට අනුව තම අභිමතය පරිදි ඔවුන්ගේ වැටුප් පරිත්‍යාග කරන ලෙස අපි ඔවුන්ගෙන් ඉල්ලා සිටිනවා.” ඔහු පැවසීය.   සමාජ මාධ්‍ය මගින් සන්නද්ධ හමුදාවන්ගෙන් සහ පොලීසියෙන් දිනක වැටුප් කප්පාදුවක් සිදු කරන ලෙස ආරක්ෂක අමාත්‍යාංශය නියෝග නිකුත් කර ඇති  බව පවසා තිබීම ප්‍රතික්ෂේප කරමින් මේජර් ජෙනරාල් ගුණරත්න පවසා සිටියේ මෙම ඉල්ලීම සොල්දාදුවන්, නැවියන්, ගුවන් භටයින්, පොලිස් සහ සිවිල් ආරක්ෂක දෙපාර්තමේන්තු නිලධාරීන් සදහා අදාළ නොවන බවයි. කෙසේ වුවද, ආරක්ෂක මාණ්ඩලික ප්‍රධානී, වැඩබලන පොලිස්පති සහ සිවිල් ආරක්ෂක දෙපාර්තමේන්තු අධ්‍යක්ෂ ජෙනරාල්වරයාට උපදෙස් ලබා දෙමින් ආරක්ෂක ලේකම් පවසා සිටියේ දිනක වැටුප පරිත්‍යාග කිරීම ත්‍රිවිධ හමුදා, පොලිස් සහ සිවිල් ආරක්ෂක දෙපාර්තමේන්තුවට අදාළ නොවන බවයි."
    },
    {
        "content": "කොළඹ, ගම්පහ, කළුතර සහ පුත්තලම යන දිස්ත්‍රික්කවල පවතින ඇඳිරි නීතිය එලෙසම තිබියදී, සිවිල් ජන ජීවිතය මෙන්ම රාජ්‍ය හා පෞද්ගලික අංශයේ කටයුතු මැයි 11 දින සිට නැවත ආරම්භ කරන බව රජය ඊයේ නිවේදනය කළේය. සිවිල් ජන ජීවිතය  යථා තත්ත්වයට පත්වීම සහතික කිරීම සහ මෙම දිස්ත්‍රික්කවල අත්‍යවශ්‍ය සේවා සැපයීම ඇතුළුව ආර්ථිකය යථා තත්ත්වයට පත් කිරීම සඳහා රාජ්‍ය හා පෞද්ගලික අංශයේ ආයතන මැයි 11 දින සිට නැවත ආරම්භ කළ යුතු බව ජනාධිපති මාධ්‍ය අංශය විසින් නිකුත් කල  නිවේදනයේ දැක්වේ. ආයතන ප්‍රධානීන්ට තම ආයතනයන් පවත්වාගෙන යාමට අවශ්‍ය සේවකයින් සංඛ්‍යාව සැලකිල්ලට ගනිමින් ඒ සදහා අවශ්‍ය කටයුතු සම්පාදනය කරන ලෙස උපදෙස් ලබා දී ඇති බව ජනාධිපති මාධ්‍ය අංශයට පවසයි. COVID-19 පැතිරීම පාලනය කිරීම සඳහා සෞඛ්‍ය සේවා අධ්‍යක්ෂ ජනරාල් සහ අනෙකුත් සෞඛ්‍ය බලධාරීන් විසින් නිකුත් කරනු ලබන මාර්ගෝපදේශයන් නිසි ලෙස  පිළිපැදීම පිලිබදව  ආයතන ප්‍රධානියා විසින් වගකිව යුතුය. කාර්යාලයට පැමිණිය යුත්තේ කවුරුන්ද යන්න තීරණය කිරීමේ වගකීම සහ අවශ්‍ය සේවක  සංඛ්‍යාව තීරණය කිරීම දෙපාර්තමේන්තු, සංස්ථා, මණ්ඩල ඇතුළු රාජ්‍ය ආයතනවල ප්‍රධානියා වෙත පැවරේ. පෞද්ගලික අංශයේ ආයතන දිනපතා උදේ 10 ට රාජකාරි කටයුතු සඳහා විවෘත කරන ලෙස ඉල්ලා තිබේ. COVID-19 පැතිරීම වැළැක්වීමේ පියවරක් ලෙස අනවශ්‍ය ලෙස මාර්ගවලට පැමිණීම සහ විවිධ ස්ථානවල එක් රැස්වීමෙන් වළකින ලෙස මහජනතාවගෙන් ඉල්ලා සිටි. ශ්‍රී ලංකා ගමනාගමන මණ්ඩලයට අයත් බස්රථවලට සහ දුම්රිය මැදිරිවල ප්‍රවාහනය කළ හැක්කේ රැකියා සදහා යනඑන සේවකයින් සදහා පමණක් බව ජනාධිපති මාධ්‍ය අංශය පවසයි. “රැකියා සදහා වාර්තා කළ යුතු අය හැරුණු විට සිවිල් වැසියන්ට ඔවුන්ගේ නිවෙස්වල රැඳී සිටින ලෙස ඉල්ලා සිටී. මිනිසුන්ට තම නිවෙස්වලින් පිටව යාමට අවසර දී ඇත්තේ ආහාර සහ ඖෂධ වැනි අත්‍යවශ්‍ය භාණ්ඩ මිලදී ගැනීම සඳහා පමණි. COVID-19 වැළැක්වීමේ උපදෙස්  සෑම අවස්ථාවකම දැඩි ලෙස අනුගමනය කළ යුතුය.පොලිසිය විසින්   නිකුත් කරනු ලබන ඇඳිරි නීති බලපත්‍රය වලංගු වන්නේ රියදුරු සහ මගීන් මුහුණු ආවරණ පැළද සිටින්නේ නම් පමණි” ජනාධිපති මාධ්‍ය අංශය සිය නිවේදනයේ සදහන් කර ඇත. කොළඹ, කළුතර, ගම්පහ සහ පුත්තලම යන දිස්ත්‍රික්ක හැර සෙසු දිස්ත්‍රික්කවල ඇඳිරිනීතිය මැයි 06, බදාදා දින දක්වා ක්‍රියාත්මක වනුයේ රාත්‍රී 8.00 සිට අලුයම 5.00 දක්වාය. මැයි 06 වන දින බදාදා රාත්‍රී 8.00ට පනවනු ලබන ඇඳිරි නීතිය මැයි 11 සඳුදා අළුයම 5.00 දක්වා පවතිනු ඇත."
    },
    {
        "content": "බෙදුම්වාදී ත්‍රස්තවාදය ස්ථිර ලෙස පරාජය කොට රටට සාමයත්, සහජීවනයත් උදා කළ විරෝදාර රණවිරුවනට කෘතඥතාව පුද කෙරෙන රණවිරු දිනය නිමිත්තෙන් මේ සටහන තබනුයේ සතුට සහ අභිමානය පිරි සිතැතිව ය.   2009 මැයි මස 19 වැනිදා ජයග්‍රහණයෙන් අවසන් වූ සටන විසින් නියෝජනය කෙරෙන, සියලු ජන කොටස්වල බලාපොරොත්තු යථාර්තයක් බවට පත්කිරීමට හැකිවීම රණවිරුවා උදෙසා කළ හැකි මහඟුතම උපහාරයයි. බෙදුම්වාදී ත්‍රස්තවාදයට අත්කර දුන් පරාජය දේශයේ ස්වාධීනත්වය, ඒකීයභාවය, භෞමික අඛණ්ඩතාව සහ ජාතික ආරක්ෂාව පිළිබඳ අපේක්ෂාවන්ගේ සංකේතයකි. එකී අභිලාෂයන් සාක්ෂාත් කරගත් පරිසරයක මෙවර රණවිරු සැමරුම සලකුණු කිරීමට හැකිවීම ගැන මම අතිශය සතුටට පත්වෙමි.    පසුගිය සමයේ රටේ ඒකීයභාවයට සහ ජාතික ආරක්ෂාවට උද්ගත වූ තර්ජන හමුවේ මව්බිමට ඇළුම් කරන සමස්ත ජනතාවම  කම්පාවට සහ වික්ෂිප්තභාවයට පත්ව සිටියහ. ලොව විනයගරුක හමුදාවක් ලෙස කීර්තියට පත් අපේ සන්නද්ධ හමුදා නිලධාරීන්ගේ අභිමානයට සහ ගෞරවයට හානිකර බොහෝ දේ ඒ වකවානුවේදී  සිදුවිය. ඉන් සංවේගයට පත් ජනතාවගේ අපේක්ෂාව වූයේ අවනීතිය වෙනුවට නීතියත්, අයුක්තිය වෙනුවට යුක්තියත්, අසාධාරණය වෙනුවට සාධාරණයත් තහවුරු කොට රණවිරුවා කළ කැපකිරීම්වලට ඔවුන්ට නිසි ගෞරවය අත්කර දීමය. මේ ප්‍රාර්ථනාව මල්ඵල ගැන්වීමට අපට හැකිවිය.    දිනාගත් නිදහස හා සාමය අර්ථවත් කිරීමට නම් ස්වාධීන ජාතියක් ලෙස අප එක්ව නැගී සිටිය යුතුය. ශක්තිමත් ජාතික ආර්ථියක් ගොඩනගන අතර රටේ ප්‍රතිලාභය පෙරටු කොට බාහිර ලෝකය සමග බද්ධ වෙමින් ඉලක්ක ජයගත යුතුව තිබේ. කොවිඩ් වසංගතය වැනි බාධක පැමිණිය ද අප කිසිවිටෙකත් පසුබසින්නේ නැත. ජාතියේ අභිවෘද්ධිය අරමුණු කොටගත් සැලසුම්, සෞඛ්‍ය සේවය සහ ආරක්ෂක අංශ ඇතුළු රාජ්‍ය යාන්ත්‍රණය විසින් අඛණ්ඩව ක්‍රියාත්මක කරනු ලැබේ. රට දෙකඩ වීම නතර කළ රණවිරුවාට සහ ඔවුනට උපරිම සහයෝගය දුන් පුරවැසියාට කළ හැකි ඉහළම ගෞරවය එය බව මම තරයේ අදහමි.    මාතෘ භූමිය වෙනුවෙන් දිවි පිදූ සහ අනේකවිධ පරිත්‍යාග කළ රණවිරු ප්‍රජාවට මගේ ප්‍රණාමය පුද කරමි.      ගෝඨාභය රාජපක්ෂ‍ 2020 මැයි මස 19 වන දින"
    },
    {
        "content": "පුද්ගල සහ සංවිධානාත්මක කණ්ඩායම් විසින් සිදුකරනු ලබන විනාශයන්ගෙන් සහ  ආක්‍රමණයන්ගෙන් පුරාවිද්‍යාත්මක හා ඓතිහාසික වටිනාකමකින් යුතු ස්ථාන ආරක්‍ෂා කිරීමට මේජර් ජෙනරාල් (විශ්‍රාමික) කමල් ගුණරත්න සහතික විය. නැගෙනහිර පළාතේ අම්පාර දිස්ත්‍රික්කයේ ‘මුහුදු මහා විහාරය’ සහ ‘දීඝවාපිය’ පුරාවිද්‍යාත්මක ස්ථාන වෙත අද (මැයි 14) දින පැමිණි අවස්ථාවේදී ගම්වැසියන් හා බෞද්ධ හිමිවරුන් කිහිප දෙනෙකු මුණගැසුණු අවස්ථාවේදී ඔහු මෙම මේ බවට සහතිකය විය. රටේ පුරාවිද්‍යාත්මක හා ඓතිහාසික ස්ථාන ගණනාවක් පෙර නොවූ විරූ පරිදි ආක්‍රමණයන්ට  සහ විනාශකාරී ක්‍රියාවන්ට ගොදුරු වීම පිළිබඳ මෑත කාලීනව මාධ්‍ය මගින් සහ සමාජ මාධ්‍ය ජාලාවල පලවූ පුවත් වාර්තා වලට ප්‍රතිචාර දැක්වීමක් ලෙස මෙම සංචාරය සිදුකරන ලදි. ආරක්‍ෂක ලේකම්ගේ උපදෙස් අනුව පොතුවිල් හි ඉපැරණි බෞද්ධ විහාරස්ථානයක් වන මුහුදු මහා විහාරය ආශ්‍රිතව ආරක්‍ෂාව පවත්වා ගැනීම සඳහා නාවික හමුදා උප අනුඛණ්ඩයක් ස්ථානගත කර ඇත. විහාර භූමිය අනවසරයෙන් අල්ලා ගැනීමට ඉඩ නොදෙන බව ඔහු විහාරස්ථානාධිපති පුජ්‍ය  වරකාපොල ඉන්ද්‍රතිස්ස හිමි වෙත දැනුම් දුන්නේය. එම ප්‍රදේශයේ තත්ත්වය පිළිබඳව විස්තර කළ ඔහු, අදාළ බලධාරීන් සමඟ රැස්වීමක් කැඳවා කඩිනමින් ඒ පිළිබඳව සාකච්ඡා කිරීමට කටයුතු කරන බව පැවසීය. එවකට පුරාවිද්‍යා කොමසාරිස් ජෙනරාල්ව සිටි සෙනරත් පරණවිතානයන් විසින් 1951 දී ප්‍රකාශයට පත් කරන ලද අක්කර 72 ක විහාර භුමි ප්‍රමාණය 1965 දී ගැසට් නිවේදනයකින් අක්කර 32 දක්වා අඩු කළ බව පූජ්‍ය ඉන්ද්‍රතිස්ස හිමි ආරක්‍ෂක ලේකම් වෙත දන්වා සිටියේය.  “මේ වන විට එම ඉඩමෙහි පවුල් 42 ක් පදිංචිව සිටින අතර ඔවුන් පන්සලේ ඉතිරි ඉඩම් ද අත්පත් කරගනිමින් සිටිනවා” විහාරාධිපති හිමියන් මේ බව පවසමින් මෙම ගැටළුව කඩිනමින් විසඳා දෙන ලෙස ආරක්‍ෂක ලේකම්වරයාගෙන් ඉල්ලා සිටියේය. ජනාධිපති ගෝඨාභය රාජපක්‍ෂ සහ අගමැති මහින්ද රාජපක්‍ෂගේ උපදෙස් මත මෙම ඉහල පෙලේ ආරක්‍ෂක අංශ දූත පිරිස මුහුදු-මහා විහාරය සහ දීඝවාපිය යන ප්‍රදේශවල සංචාරය කළහ. “හිතාමතාම හෝ වෙනයම් ආකාරයකින් ජාතික උරුමයන්ට සිදුකරනු ලබන හානිය අනුමත නොකරන අතරම පවත්නා නීතිරාමුව තුළ වැරදිකරුවන් නීතිය හමුවට ගෙන ඒමට ගත හැකි සියලු ක්‍රියාමාර්ග ගන්නවා” ආරක්‍ෂක ලේකම් පැවසීය. ආගම හා ජනවාර්ගිකත්වය නොසලකා රටේ අනාගත පරම්පරාවේ යහපත උදෙසා ජාතික උරුමයන් වන පුරාවිද්‍යාත්මක හා ඓතිහාසික වටිනාකමක් ඇති ස්ථාන ආරක්‍ෂා කරන බව ඔහු නැවත අවධාරණය කළේය. “පසුගිය වසර කිහිපය තුල ශ්‍රී ලංකාවේ  ඇතැම් පුද්ගලයින් සහ කණ්ඩායම් විසින් පුරාවිද්‍යා වටිනාකමක් සහිත ස්ථාන වලට සිදුකරන ලද විනාශයන් සහ ආක්‍රමණයන්හි වැඩි වීමක් දක්නට ඇත. නීතිය ක්‍රියාත්මක වෙමින් තිබියදීද සමහර වැදගත් ආගමික ස්ථාන ආක්‍රමණය කරන බව දැනගැනීමට ලැබීම අවාසනාවකි” ඔහු පවසා සිටියේය. මෙම සංචාරය සඳහා ආරක්‍ෂක ලේකම් සමග නැගෙනහිර පළාත් ආණ්ඩුකාර අනුරාධා යහම්පත්, ශ්‍රී ලංකා යුද්ධ හමුදාධිපති ලුතිනන් ජෙනරාල් ශවේන්ද්‍ර සිල්වා. ශ්‍රී ලංකා නාවික හමුදාධිපති වයිස් අද්මිරාල් පියල් ද සිල්වා, වැඩබලන පොලිස්පති සී.ඩි. වික්‍රමරත්න සහ නැගෙනහිර ආරක්‍ෂක සේනා ආඥාපති මේජර් ජෙනරාල් රසික ප්‍රනාන්දු එක් වුහ."
    },
    {
        "content": "ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න පවසා සිටියේ ගෝඨාභය රාජපක්ෂ ජනාධිපතිතුමාගේ නායකත්වය යටතේ කිසිදු බලවේගයකට ජාතික ආරක්ෂාවට තර්ජනයක් වීමට ඉඩ නොදෙන බවයි. “අප රණවිරුවන් විසින් සිදු කරන ලද දැවැන්ත පරිත්‍යාගයන් තුළින් දිනාගත් සාමයේ ප්‍රතිලාභ භුක්ති විඳීමට හැකි වන පරිදි ශ්‍රී ලංකාව තුළ සදාකාලික සාමයක් පවතින බව අපි අපගේ අනාගත පරපුරට සහතික කරමු.” විජයග්‍රාහී දින සැමරුම වෙනුවෙන් අද දින පණිවිඩයක් නිකුත් කරමින් ඔහු පැවසීය. වසර 30 ක් පුරා පැවති ත්‍රස්තවාදය 2009 මැයි 19 වන දින අවසන් කිරීමෙන් පසු, ත්‍රිවිධ හමුදාව, පොලීසිය සහ සිවිල් ආරක්ෂක දෙපාර්තමේන්තුව පසුගිය වසරේ අවාසනාවන්ත පාස්කු ඉරිදා බෝම්බ පිපිරීම් සිදුවන තුරු කිසිදු ත්‍රස්ත ක්‍රියාවක් රට තුළ සිදුවීමට ඉඩ නොතබා සාමකාමී වාතාවරණයක් මෙරට තුල පවත්වා ගෙන ගියේය. ජාතියට ජයග්‍රහණය ගෙන එන්නට කැපවීමෙන් ක්‍රියාකළ අපගේ ත්‍රිවිධ හමුදාවේ, පොලීසියේ සහ සිවිල් ආරක්ෂක දෙපාර්තමේන්තුවේ නිර්භීත සොල්දාදුවන්  29,000 කට වැඩි පිරිසකට ජීවිත පරිත්‍යාග කිරීමට සිදු වූ අතර, ආරක්ෂක හමුදා සාමාජිකයින් 60,000 කට අධික සංඛ්‍යාවක් බරපතල තුවාල ලබා ඇති අතරම, 14,000 කට අධික රණවිරුවන් පිරිසක් රෝද පුටු හා ඇඳන් වලට සීමා වී ඇත. එල්ටීටීඊය විනාශකිරීමේ අවසන් සටනේදී ශ්‍රී ලංකා යුද්ධ හමුදාවේ 53 වන සේනාංකයට අණ දුන් මේජර් ජෙනරාල් ගුණරත්න, සොල්දාදුවන් විසින් සිදු කරන ලද පරිත්‍යාගයන් පිලිබදව සිහිපත් කරමින් පවසා  සිටියේ වසර 2 යි මාස 10 කට ආසන්න කාලයක් පැවති වන්නි මානුෂීය මෙහෙයුමේ අවසන් අදියරේදී  5,900 කට ආසන්න හමුදා සෙබළුන් ප්‍රමාණයක් සිය ජීවිත පරිත්‍යාග කළ අතර 29,000 කට වැඩි පිරිසක් ආබාධිත තත්ත්වයට පත්ව අදටත් බරපතල ආබාධ සහිතව ජීවත් වන බවයි. “යුද හමුදා සෙබළුන් පමණක් නොව, නැවියන්, ගුවන් භටයින්, පොලිස් නිලධාරීන් සහ සිවිල් ආරක්ෂක දෙපාර්තමේන්තුවේ සෙබළුන් ද දරුණු තුවාල ලබා  ජීවිත අහිමි කරගනිමින්   රටට සාමය ගෙන ඒම සඳහා ඔවුන්ගේ ඊයේ දිනයන් කැප කර ඇත.” යයි පැවසු ඔහු  ජාතියක් වශයෙන් සියලුම ශ්‍රී ලාංකිකයන් ඔවුන්ට කෘතඥතාව පළ කළ යුතු අතර ‘ජයග්‍රාහී දිනයේ’ දී  ඔවුන්ව කෘතවේදීව  සිහිපත් කළ යුතු බවද කියා සිටි . සාමකාමී අනාගතයක් භුක්ති විඳීම සඳහා ඔවුන්  කළ කැපකිරීම් වෙනුවෙන් රට ඔවුන්ට ණයගැතියි ඔහු පැවසීය. “දශක තුනක ත්‍රස්තවාදයෙන් ජාතිය ආරක්ෂා කර ගැනීම සඳහා ජීවිත හා අත් පා අහිමි වූ සොල්දාදුවන් කළ කැපකිරීම් තුළින් හැරෙන්න්ට අපි කිසි විටෙකත් සාමය බන්දේසියක  තබා ලබා ගත්තේ නැත”.තම දරුවන් සටනට එවූ සොල්දාදුවන්ගේ  දෙමාපියන්, භාර්යාවන්, දු දරුවන් සහ ගම්වැසියන් විසින් ඔවුන් හට ත්‍රස්තවාදයට එරෙහිව සටන් කිරීමට ලබා දුන් පූර්ණ සහයෝගය හා දිරිගැන්වීම  පැසසුමට ලක් කරමින් ඔහු පැවසීය. ත්‍රස්තවාදයට එරෙහිව සටන් කළ තමා සහ අනෙකුත් රණවිරුවන්, ඊළඟ පරම්පරාවට සාමකාමීව ජීවත්වීම උදෙසා රට නිදහස් කර ගැනීම වෙනුවෙන් ඔවුන්ගේ  තාරුණ්‍ය කැප කළ බව මේජර් ජෙනරාල් ගුණරත්න  පැවසීය. “දැන් එලඹ තිබෙන්නේ ශ්‍රී ලංකාවේ සංවර්ධනය වෙනුවෙන් තම අධ්‍යාපන කටයුතු වල යෙදී වගකිව යුතු පුරවැසියන් ලෙස තම යුතුකම් ඉටු කිරීමේ අද දින තරුණ පරම්පරාවේ අවස්ථාවයි” ඔහු පැවසීය."
    },
    {
        "content": "අන්තවාදී තර්ජන පිළිබඳව මහජනතාව නොමග යවමින් සමාජ මාධ්‍ය ජාලා තුල පැතිරෙන පලවීම් වලින් නොමඟ නොයන ලෙස ආරක්‍ෂක අමාත්‍යාංශය මහජනතාවගෙන් ඉල්ලා සිටී. “සමාජ මාධ්‍ය ජාල තුල පැතිර යන ප්‍රවෘත්තියෙහි සත්‍යතාවයක් නොමැත. බුද්ධි අංශවලට ශ්‍රී ලංකාව තුල අන්තවාදී තර්ජන සම්බන්ධයෙන් තොරතුරු ලැබී නැත.” ඔහු පැවසීය. කොරෝනා වෛරස් වසංගතය පැතිරීම වැළැක්වීම සඳහා හමුදා සහ පොලිස් සහාය ලබාගැනීම තුලින් රටේ ජාතික ආරක්‍ෂාව කිසිදු ආකාරයකින් නොසලකා හැර නොමැති බව ආරක්‍ෂක ලේකම් මේජර් ජෙනරාල් (විශ්‍රාමික) කමල් ගුණරත්න නැවත අවධාරණය කළේය. ගෝඨාභය රාජපක්‍ෂ ජනාධිපතිතුමන්ගේ රජය විසින් මෙරට සියලුම බුද්ධි අංශ එක් ජාලයක් යටතට ගෙන ඇති අතර අභ්‍යන්තර හා බාහිර වශයෙන් ආරක්‍ෂාවට ඇති තර්ජන පිළිබඳව බුද්ධි තොරතුරු ලබාගැනීම  සඳහා බුද්ධි අංශ ශක්තිමත් කර ඇති බව ආරක්‍ෂක ලේකම් පැවසීය. ජාතික ආරක්‍ෂාවද පවත්වා ගනිමින් කොරෝනා වෛරසය පැතිරීම පාලනය කිරීමට රජය ගන්නා උත්සාහයන්ට සහාය වීම සඳහා හමුදා සහ පොලිස් නිලධාරීන් යම් සංඛ්‍යාවක් යොදවා ඇති බවත් ඔහු පැවසීය. “ශ්‍රී ලංකා නාවික හමුදාව කොරෝනා වෛරසය පාලනය කිරීම සඳහා සටන් වදිමින් සිටයදී නැවියන් සිය ගණනක් කොරෝනා වෛරසය ආසාදනය වීම නිසා පීඩාවට පත්ව සිටින අතරතුර දේශීය හා විදේශීයව ක්‍රියාත්මක වන මත්ද්‍රව්‍ය ජාවාරම්කරුවන් අත්අඩංගුවට ගැනීමේ කටයුතුවලද නියැලී සිටී. සංවිධානාත්මක අපරාධ සහ ත්‍රස්තවාදය පැතිරවීම හා ඕනෑම ආකාරයක ත්‍රස්තවාදයන් සම්බන්ධයෙන් ක්‍රියාකිරීම ආරක්‍ෂක හමුදාවන් සහ පොලිසිය විසින් සිදුකරයි.” ඔහු පැවසීය."
    },
    {
        "content": "රට තුළ ඇතිවූ  තිබෙන  කොරෝනා  වෛරස් වසංගතය සඳහා වූ ඔවුන්ගේ දායකත්වයට අමතරව, දිවයින පුරා ගංවතුර හේතුවෙන් පීඩාවට පත් ප්‍රජාවන්ට සහන සැලසීමට ශ්‍රී ලංකා යුද  හමුදා භට පිරිස්  පියවර ගෙන තිබේ. සහන සේවා ලබාදෙන්නේ යුද හමුදාවේ හමුදාමය නොවන භූමිකාවන් ලෙස හා  සිවිල් ප්‍රජාවන්ට හමුදා සහය  ලබාදීම පුළුල් කිරීමේ පියවරක් ලෙස ය. මැයි 18  දින සිට ඇදිරි නීතිය ලිහිල් කිරීමත් සමග නැවත ජන ජීවිතය යථා තත්වයට පත්විමට අයහපත් කාලගුණය සමග  ඇද වැටුණු අධික මහත් බාධාවක් වී ඇත. ධාරානිපාත වර්ෂාව හේතුවෙන් දිවයිනේ දිස්ත්‍රික්ක 16 ක හදිසි ගංවතුර හා නායයෑම් සිදුවිය. මධ්‍යම ආරක්ෂක සේනා මුලස්ථානයේ 11 වන සේනාංකයට අනුයුක්ත 111 වන බලසේනා යටතේ සේවය කරන 3 වන ශ්‍රී ලංකා සිංහ රෙජිමේන්තුවේ හමුදා භට පිරිස් බදාදා (20) දින  ගම්පොළ  ප්‍රදේශයේ ගංවතුරෙන් පීඩාවට පත් ගම්වැසියන්ට සහන ආධාර ලබා දුන්හ. මේ අතර, සහන සේවා කටයුතුවල නියැලී සිටින ආපදා කළමනාකරණ මධ්‍යස්ථානයේ සේවකයින්ට ද භට පිරිස් සහාය විය. මධ්‍යම ආරක්ෂක සේනා ආඥාපති මේජර් ජෙනරාල් කිර්ති කොස්තා,11 වන සේනාංකයේ සේනාධිපති මේජර් ජෙනරාල් සෙනරත් බණ්ඩාර සහ 111 වන බලසේනාවේ බලසේනාධිපති යන අයගේ අධීක්ෂණය යටතේ 3 වන ශ්‍රී ලංකා සිංහ රෙජිමේන්තුවේ අණදෙන නිළධාරීගේ සම්බන්ධීකරණයෙන් සහන සැලසීමේ කටයුතු සිදු විය. ධාරානිපාත වර්ෂාපතනයත් සමඟ කෑගල්ල ප්‍රදේශයේ නිවසකට  අසල තිබු පස් කන්දක් කඩාවැටි එම නිවසේ සිටි කාන්තාවක් සුන්බුන් අතර සීරවී ඇති අතර ඇයගේ මළ සිරුර,  බටහිර ආරක්‍ෂක සේනා මුලස්ථානය යටතේ ස්ථාපිත 61 වන සේනාංකයට අයත් 611 වන බලසේනා බලප්‍රදේශයේ පිහිටි 8 වන ශ්‍රී ලංකා සිංහ රෙජිමේන්තුවේ භටපිරිස්  විසින් සොයාගනු ලැබීය. මේ අතර , සුළි සුළං තත්ත්වයත් සමඟ නිවෙස් හා ඒ අවට පිරිසිදු කිරීමට හා ප්‍රධාන මාර්ගවලට කඩා වැටුණු ගස් ඉවත් කිරීමට බටහිර ආරක්‍ෂක සේනා මුලස්ථානය යටතේ ස්ථාපිත 61 වන සේනාංකයට අයත් මාතර ප්‍රදේශයේ පිහිටි 613 වන බලසේනා බලප්‍රදේශයේ 20 වන ශ්‍රී ලංකා සිංහ රෙජිමේන්තුවේ භටපිරිස් ඉකුත් ඉරිදා (17) දින සහාය වූහ. මීට අමතරව, 613 බලසේනාවේ අණදෙන නිලධාරීගේ අධීක්ෂණය යටතේ, ගාල්ල දිස්ත්‍රික්කයේ ඇල්පිටිය  ප්‍රදේශයේ  හානියට පත් නිවාස 34 ක් අළුත්වැඩියා කිරීමට භට පිරිස් සහාය ලබා දුන්නේය."
    },
    {
        "content": "අනාගතයේ දී සියලු ප්‍රජාවන්ට සාධාරණ හා ආරක්ෂිත රටක ජීවත්වීම සඳහා මත්ද්‍රව්‍ය උවදුර, පාතාල ක්‍රියාකාරකම්, සංවිධානාත්මක අපරාධ සහ කප්පම් ගැනීම් ආදියෙන් තොර සමාජයක් ඇතිකරන බවට ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න සහතික විය. ආරක්ෂක අමාත්‍යාංශ ශ්‍රවණාගාරයේදී අද (ජුනි 16) දින ජාතික ආරක්ෂාව සහ වෙනත් ආරක්ෂක පියවරයන් ශක්තිමත් කිරීම සඳහා ගෙන ඇති ක්‍රියාමාර්ග පිළිබඳව මාධ්‍ය දැනුවත් කිරීම සදහා මුද්‍රිත හා විද්‍යුත් මාධ්‍ය ආයතන නියෝජිතයින් අමතමින් ඔහු පවසා සිටියේ  ජනපතිතුමන්ගේ නියෝග මත ඔවුන්ගේ ජාලයන් බිඳ දැමීම සඳහා කඩිනම් පියවර ගැනීමත් සමඟ පාතාල අපරාධකරුවන්ට ශක්තිමත් වීමට ඉඩක් නොමැති බවයි. “මත්ද්‍රව්‍ය ජාවාරම්කරුවන් සහ අපරාධකරුවන් ජංගම දුරකථන භාවිතා කරමින් බන්ධනාගාර සිරකුටිවල සිට සිදුකරන සියලු බාහිර ක්‍රියාකාරකම් නැවැත්වීමේ අධිෂ්ඨානයෙන් ඒ සඳහා ගතයුතු සෑම උත්සාහයක්ම දරමින් සිටිනවා. එවැනි නීති විරෝධී සන්නිවේදන ජාල සොයා ගැනීම සඳහා මේ වනවිටත් අවශ්‍ය සියලු තාක්ෂණික පියවරන් ගෙන තිබෙනවා,” මේජර් ජෙනරාල් ගුණරත්න ආරක්ෂක ලේකම් ධුරයෙහි වැඩ භාර ගැනීමෙන් අනතුරුව පළමු වරට නිල වශයෙන් මාධ්‍ය අමතමින් මේ බව පැවසීය. බන්ධනාගාරවල සිට ක්‍රියාත්මක වන මත්ද්‍රව්‍ය ජාවාරම් සහ අපරාධයන්ට එරෙහිව ගන්නා ක්‍රියාමාර්ග පිළිබඳවද,  කොරෝනා වෛරසය පැතිරීම පාලනය සහ ජනාධිපති කාර්ය සාධක බලකා දෙක පිහිටුවීමේ අභිප්‍රාය සහ එහිදී මුහුණපෑමට ඇති අභියෝග පිළිබඳවද ඔහු පැහැදිලි කළේය. මෙම ක්‍රියාවලිය මුළු බන්ධනාගාර පද්ධතිය සඳහාම ආදේශ කල යුතු නමුත් එහි ප්‍රථිපල එක රැයකින් ලඟා කරගත නොහැකියි. ඒ සඳහා යම්කිසි කාලසීමාවක් ගත වනවා. බන්ධනාගාර වල ක්‍රියාත්මක වන මත්ද්‍රව්‍ය හා අපරාධ ජාලයන් නැවැත්වීම සිය අභිප්‍රාය වන බව ජනාධිපතිවරයා පැහැදිලිව ප්‍රකාශ කර තිබෙනවා. මෙම කෙටි කාලය තුල සිදුවෙමින් පවතින වෙනස්කම් අප හට දැක ගැනීමට හැකිව තිබෙනවා ”යැයි ආරක්ෂක ලේකම් පැවසීය. නව බන්ධනාගාර කොමසාරිස් ජෙනරාල්වරයෙකු පත් කිරීමෙන් පසුව සිදු කරනලද පරික්ෂාකිරීම් වලදී බන්ධනාගාර තුනකින් ජංගම දුරකථන සහ සිම් කාඩ්පත් විශාල ප්‍රමාණයක් සොයා ගැනීමට හැකි වූ බව ආරක්ෂක ලේකම් ප්‍රකාශ  කළේය. “වසර ගණනාවක් තිස්සේ මේ රටේ බන්ධනාගාර මත්ද්‍රව්‍ය ජාවාරම්කරුවන්ගේ හා පාතාල අපරාධකරුවන්ගේ තෝතැන්නක්  බවට පත්ව ඇති බව රහසක් නොවේ”, ඔහු පැවසීය. බන්ධනාගාර සිර මැදිරිවල සිට  මහා පරිමාණ මත්ද්‍රව්‍ය ගනුදෙනු සහ වෙනත් බරපතල අපරාධ සිදුකරන අපරාධකරුවන් පිළිබඳ තොරතුරු ලැබී ඇති බවත්, මේ  වන විටත් බුද්ධි අංශ සහ පොලීසිය, විශේෂයෙන් විශේෂ කාර්යය බලකාය සහ අධිකරණ අමාත්‍යාංශයේ නිලධාරීන් සමඟ එක්ව එම ක්‍රියාකාරකම් මැඩලීමට කටයුතු ආරම්භ කර ඇති බවත් ඔහු පැවසීය. බන්ධනාගාරවල සිදුවන අක්‍රමිකතා නිවැරදි කිරීමේ අවශ්‍යතාව අවධාරණය කරමින් ආරක්ෂක ලේකම්වරයා පවසා සිටියේ පවත්නා බන්ධනාගාර පද්ධතියේ අඩුපාඩු හඳුනාගෙන ඇති අතර, පවතින ගැටලුවලට විසඳුම් සෙවීම සඳහා ආරක්ෂක අමාත්‍යංශය ප්‍රධාන පාර්ශවකරුවෙකු ලෙස කටයුතු කරන බවයි.   සිදුවිය හැකි බන්ධනාගාර ප්‍රතිසංස්කරණ පිළිබඳ විමසුමකට පිළිතුරු දෙමින් මේජර් ජෙනරාල් ගුණරත්න  ප්‍රකාශ කළේ එවැනි ප්‍රතිසංස්කරණයන්  සිදුවීමට සුදුසුම කාලය මෙය බවයි. “පසුගිය මාස හත තුළ පොලීසිය සහ නාවික හමුදාව ඒකාබද්ධ මෙහෙයුම් වලදී මත්ද්‍රව්‍ය කිලෝග්‍රෑම් 1,300 කට වැඩි ප්‍රමාණයක් අත්අඩංගුවට ගෙන තිබෙනවා”, ඔහු පැවසුවේ ජනාධිපති ගොඨාභය  රාජපක්ෂගේ පරිපාලනය යටතේ සියලු පුරවැසියන්ට සාධාරණ හා ආරක්ෂිත සමාජයක් ඇති කළ හැකි බව ද පවසමිනි. පසුගිය මාස හත තුළ ශ්‍රී ලංකා නාවික හමුදාව සමග ගැඹුරු මුහුදේ සිදු කළ වැටලීම් සහ විශේෂ ජාවාරම් මර්දන මෙහෙයුම් වලදී හෙරොයින් කිලෝග්‍රෑම් 1200 ක් අත්අඩංගුවට ගෙන ඇති බව පොලිස් මත්ද්‍රව්‍ය නාශක අංශයේ නියෝජ්‍ය පොලිස්පති සංජීව මැදවත්ත   පැවසීය. පසුගිය කාලය තුල  මහා පරිමාණ ජාවාරම් ඇතුළු මත්ද්‍රව්‍ය සම්බන්ධ සිද්ධීන් 25,000 ක් පිළිබඳව පරික්ෂණ සිදු කිරීමට  පොලිස් මත්ද්‍රව්‍ය නාශක කාර්යාංශයට   හැකි වූ බව ඔහු පැවසීය. වැඩබලන ආරක්ෂක මාණ්ඩලික ප්‍රධානී සහ යුද හමුදාපති ලුතිනන් ජෙනරාල් ෂවේන්ද්‍ර සිල්වා, හමුදා ප්‍රකාශක බ්‍රිගේඩියර් චන්දන වික්‍රමසිංහ, පොලිස් මත්ද්‍රව්‍ය නාශක අංශයේ නියෝජ්‍ය පොලිස්පති සංජීව මැදවත්ත  සහ නියෝජ්‍ය පොලිස්පති අජිත් රෝහණ  යන අය  මාධ්‍ය සාකච්ඡාවට සහභාගී වූහ."
    },
    {
        "content": "නව කොරෝනා වෛරස් වසංගතය ආරම්භයේ සිටම වෛරසය බලපෑ රටවලින් සරණාගතයින් පැමිණීම වැළැක්වීම සඳහා ශ්‍රී ලංකා නාවික හමුදාව  රට පුරා විශේෂ මුහුදු මෙහෙයුම් ගණනාවක් දියත් කළ බව නාවික හමුදා මාධ්‍ය ප්‍රකාශක ලුතිනන් කමාන්ඩර් ඉසුරු සුරියබණ්ඩාර අද (16) දින  පැවසීය. ශ්‍රී ලංකාවට නීතිවිරෝධී ලෙස ඇතුළු වීම වැළැක්වීම සඳහා ශ්‍රී ලංකා නාවික  හමුදාව පියවර කිහිපයක් ගෙන ඇති බව ඔහු පැවසීය. “සියලුම වරායවල් සහ ගුවන්තොටුපළවල් හරහා මගින් පැමිණීම නැවැත්වීමට රජය තීරණය කළ අවස්ථාවේ විදේශ රටවලින් මෙවැනි නීතිවිරෝධී සංක්‍රමණිකයින් පැමිණීම වැළැක්වීම සඳහා අප අපගේ මුහුදු මෙහෙයුම් දැඩි කළේය”. ඔහු පැවසුවේය. සුරියබණ්ඩාර අනුව, මුහුදේ මෙහෙයුම් සිදු කරනු ලැබුවේ සියලු අභ්‍යන්තර හා පිටත මගීන්ගේ පැමිණීම තහනම් කර ඇති වකවානුවක වන අතර, එම නිසා නීතිවිරෝධී ලෙස මුහුදු මාර්ග හරහා අනවසරයෙන් ඇතුළුවීමේ හැකියාව වැඩි විය හැකිය. ධීවරයන් වැඩි වශයෙන්  දක්නට ලැබෙන දිවයිනේ උතුරු හා වයඹ දෙසින් පිහිටි මුහුද ඔස්සේ ශ්‍රී ලංකා නාවික  හමුදාව සිය මුහුදු මෙහෙයුම් හිතාමතාම ශක්තිමත් කර ඇති අතර ධීවරයන් ලෙස හැසිරෙමින්  ජාවාරම්කරුවන්ට ජාවාරම්වලට යෙදිය හැකි  වීම වාසියක් වනු ඇත. “නාවික හමුදාපති වයිස් අද්මිරාල් පියල් ද සිල්වාගේ උපදෙස් පරිදි, රට තුළට මිනිස් හා මත්ද්‍රව්‍ය රැගෙන ඒමේ ජාවාරම් පිළිබඳව ද සුපරීක්ෂාකාරී වීම සදහා නාවික හමුදාව දිවයින  අවට මුහුදේ පමණක් නොව ජාත්‍යන්තර මුහුදේද  ද ස්ථානගත කර ඇත”. ඔහු අවධාරණය කළේය. නීතිවිරෝධී පැමිණීම වැළැක්වීම සඳහා නාවික හමුදාව විසින් මෙහෙයවනු ලබන මෙහෙයුම් සඳහා ශ්‍රී  ලංකා යුධ හමුදාව, ශ්‍රී ලංකා ගුවන් හමුදාව, ශ්‍රී ලංකා පොලිසිය සහ ශ්‍රී ලංකා වෙරළාරක්‍ෂක බලකාය සිය පූර්ණ සහයෝගය ලබා දුන් බව ඔහු පැවසීය. “විශේෂයෙන්, ශ්‍රී ලංකා ගුවන් හමුදාව සිය නිරීක්ෂණ  ගුවන් යානා යෙදවීමෙන් නාවික මුහුදු ක්‍රියාන්විතයන් සම්න්ධිකරණය සදහා  අපට සහාය ලබා දී ඇත”. ඔහු පැවසුවේය. සුරියබණ්ඩාර පවසා  සිටියේ, ශ්‍රී ලංකා ගුවන් හමුදාවේ නිරීක්ෂණ ගුවන් යානා යෙදවීම කිසියම් නිශ්චිත විදේශීය රාජ්‍යයක් ඉලක්ක කර ගත් දෙයක් නොවන බවත්, එය හුදෙක් විවිධ නීතිවිරෝධී  උත්සාහයන් වළක්වාලීමට බවත්ය."
    },
    {
        "content": "යාපනයේ ආරක්ෂක තත්ත්වය සහ කොරෝනා වෛරසය පැතිරීම අවම කිරීම සහ උතුරු  පළාත තුල යුද්ධ හමුදාවේ දායකත්වය පිළිබඳව නිරීක්ෂණය කිරීම සදහා ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න මෙම සංචාරය සිදු කර ඇත. ආරක්ෂක ලේකම්වරයා සමග සංචාරය සදහා එක් වු ඉහළ පෙළේ ආරක්ෂක දූත පිරිසට කොවිඩ් 19 වෛරසය පැතිරීම වැළැක්වීමේ ජාතික මධ්‍යස්ථානයේ ප්‍රධානි, ආරක්ෂක මාණ්ඩලික ප්‍රධානී සහ යුද්ධ හමුදාධිපති, ලුතිනන් ජෙනරාල් ශවේන්ද්‍ර සිල්වා, නාවික හමුදාධිපති වයිස් අද්මිරාල් පියල් ද සිල්වා, ගුවන් හමුදාධිපති එයාර් මාෂල් සුමංගල ඩයස්, වැඩබලන පොලිස්පති සී ඩි වික්‍රමරත්න, යාපනය, මුලතිව්, කිලිනොච්චි ආරක්‍ෂක සේනා ආඥාපතිවරුන්, සේනාංකාධිපතිවරුන්, උතුරු පළාත් ජ්‍යෙෂ්ඨ  නියෝජ්‍ය පොලිස්පති, උතුරු පළාත් නියෝජ්‍ය පොලිස්පති සහ තවත් නිලධාරින් කිහිප දෙනෙක් අයත් විය. කොළඹ සිට පැමිණි දුත පිරිස පලාලි ගුවන් තොටුපොලේදී යාපනය ආරක්‍ෂක සේනා ආඥාපති මේජර් ජෙනරාල් රුවන් වනිගසුරිය විසින් උණුසුම් අයුරින් පිළිගන්නා ලදි. උතුරේ වර්තමාන ආරක්ෂක තත්ත්වය ආරක්ෂක හමුදාවන් විසින් උතුරු පළාතේ කොරෝනා වෛරසය පැතිරීම අවම කිරීම සදහා සෞඛ්‍ය බලධාරීන් වෙත දැක්වූ සහයෝගය,                   මත්ද්‍රව්‍ය උවදුර සහ මත්ද්‍රව්‍ය ජාවාරම තුරන් කිරීම, මංකොල්ලකෑම් සහ අපරාධ මැඩපැවැත්වීම සඳහා සිදු කල කාර්යභාරය සම්බන්ධයෙන් ත්‍රිවිධ හමුදාව සහ පොලිසිය නියෝජනය කරන නිලධාරීන් ආරක්ෂක ලේකම්වරයා දැනුවත් කර තිබේ. යාපනය, කිලිනොච්චි, මුලතිව් සහ වවුනියා යන දිස්ත්‍රික්ක වල නීතිය හා සාමය පවත්වාගෙන යාම වෙනුවෙන් ආරක්ෂාව තර කිරීම සඳහා අවශ්‍ය පියවර ගන්නා ලෙස මේජර් ජෙනරාල් (විශ්‍රාමික) කමල් ගුණරත්න ත්‍රිවිධ හමුදාවට හා පොලිසියට උපදෙස් ලබා දී ඇත."
    },
    {
        "content": "රටේ නීතිය හා සාමය සුරක්ෂිත කිරීමේ ක්‍රියාවලිය වඩාත් ශක්තිමත්ව පවත්වාගෙන යාම සඳහා දැනට සේවය අතහැරයාමේ නියෝග ලබා සිටින පොලිස් විශේෂ කාර්ය බලකායද ඇතුළු ශ්‍රී ලංකා පොලීසියේ නිලධාරින් නැවත සේවයේ පිහිටුවීම පිලිබදව සලකා බැලීමට ආරක්ෂක අමාත්‍යාංශය තීරණය කර තිබේ. මේ සඳහා 2020 පෙබරවාරි 19 වන දින අමාත්‍යාංශය වෙත අමාත්‍ය මණ්ඩල අනුමැතිය ලැබී ඇති අතර ත්‍රිපුද්ගල කමිටුවක නිර්දේශය මත ඔවුන් නැවත සේවයේ පිහිටුවීම සිදු කෙරේ. ජාතික පොලිස් කොමිෂන් සභාවේ හා මැතිවරණ කොමිෂන් සභාවේ එකඟතාවය පරිදි විධිමත් හා පාරදෘෂ්‍ය  ක්‍රියාවලියක් අනුගමනය කරමින් කමිටුව විසින් 2020 ජනවාරි 1 දිනට වයස අවුරුදු 50 ට වඩා අඩු 2009 ජුනි 1 දිනට පෙර සහ පසු සේවය අතහැරයාමේ නියෝග ලබා සිටින නිලධාරීන් විසින් ඉදිරිපත් කරන ලද අභියාචනා සලකා බලනු ඇත. එම පොලිස් නිලධාරීන් විසින් අමාත්‍යාංශය වෙත ඉදිරිපත් කරනු ලබන අභියාචනා සැලකිල්ලට ගෙන මෙම පොලිස් නිලධාරීන් නැවත සේවයේ පිහිටුවීමට ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න විසින් නියෝග නිකුත් කර ඇත. 2009 ජුනි මස 1 වන දිනට පෙර සහ පසු සේවය අතහැරයාමේ නියෝග ලබා සිටින නිලධාරීන්ගෙන් ලැබුණු අභියාචනා පිළිබඳව කමිටුව සැලකිල්ල දක්වනු ඇත. 2009 ජුනි මස 1 වන දිනට පසු සේවය අතහැරයාමේ නියෝග ලබා සිටින නිලධාරීන් ධාරිතා පුහුණුවකට යටත් වන අතර පොලිස්පතිවරයා විසින් තීරණය කරනු ලබන ප්‍රදේශයක අවම වශයෙන් වසර තුනක කාලයක් සේවය කල යුතුය. එම කාලසීමාව තුල ඔවුන් ස්ථාන මාරුවීමක් අපේක්ෂා කරන්නේ නම් ජාතික පොලිස් කොමිෂන් සභාව වෙත  අභියාචනයක් ඉදිරිපත් කළ යුතුය. සේවය අතහැරයාමේ නියෝග ලබා සිටි කාලයට අදාලව සිදු කෙරෙන පසුබිම් පරික්ෂාවකට හා නැවත සේවයට බදවා ගැනීමට තරම් යහපත් මානසික හා සෞඛ්‍ය තත්වයකින් යුක්ත වන්නේද යන්න සනාථ කර ගැනීම සදහා පොලිස් රෝහලේ ප්‍රධාන වෛද්‍ය නිලධාරි විසින් පවත්වනු ලබන වෛද්‍ය පරීක්ෂණයකට පෙනී සිටිය යුතුය.   2009 ජුනි 01 දිනට පෙර සේවය අතහැරයාමේ නියෝග ලබා සිටින නැවත සේවයේ පිහිටුවන  ලෙස ඉල්ලා සිටින නිලධරයන් සේවය අතහැරයාමේ නියෝග ලැබීමට පෙර සිය සේවා කාලය තුල උතුරු හා නැගෙනහිර ප්‍රදේශවල (මෙහෙයුම් කලාප තුල) අවම වශයෙන් වසරක කාලයක් සේවය කර තිබිය යුතුය. දැනට සේවය අතහැරයාමේ නියෝග ලබා සිටින නිලධරයන් හට තම අභියාචනා www.defence.lk සහ www.police.lk  යන වෙබ්අඩවි ඔස්සේ ලබාගතහැකි ආකෘති පත්‍රයට අනුව සකස් කර ඉදිරිපත් කල යුතු අතර ඒ පිළිබද වැඩි විස්තර 0112887884 ඔස්සේ ලබා ගත හැකිය. කවරයේ වම්පස ඉහළ කෙළවරෙහි “නැවත සේවයේ පිහිටුවීම - 2020” ලෙස සදහන් කිරීම අත්‍යවශ්‍ය වේ. අදාළ ඉල්ලුම්පත්  2020.07.17 දින හෝ ඊට ප්‍රථම අතින් ගෙනැවිත් භාරදීම, ලියාපදිංචි තැපෑලෙන්  අතිරේක ලේකම්,   ආරක්ෂක අමාත්‍යාංශය (නීතිය හා සාමය අංශය),   14 වන මහළ, “සුහුරුපාය”,   බත්තරමුල්ල. යන ලිපිනයට    හෝ    adlseclaw1@defence.lk යන විද්‍යුත් ලිපිනය ඔස්සේ ලැබීමට සැලැස්විය යුතුය."
    },
    {
        "content": "ගෝඨාභය රාජපක්ෂ ජනාධිපතිතුමන්ගේ නායකත්වය යටතේ ශ්‍රී ලංකාව COVID-19 සමඟ සාර්ථකව සටන් කරන බව ඉන්දීය අග්‍රාමාත්‍ය මෝදි මැතිතුමන් පවසයි ඉන්දීය අග්‍රාමාත්‍ය නරේන්ද්‍ර මෝදි කොරෝනා වසංගතය පාලනය කිරීම සඳහා වන ශ්‍රී ලංකාවේ අඛණ්ඩ උත්සාහය පැසසුමට ලක් කරමින් ගෝඨාභය  රාජපක්ෂ ජනාධිපතිතුමන් විසින් සපයන ලද නායකත්වය වෙනුවෙන් ජනපතිතුමන්ට ප්‍රශංසා කලේය. අද (මැයි 23)දින ගෝඨාභය  රාජපක්ෂ ජනාධිපතිතුමන් සමඟ සිදු කළ දුරකථන සංවාදයකින් පසුව අගමැති මෝදි ට්විටර් පණිවුඩයක් නිකුත් කරමින් මේ බව පැවසීය. වසංගතය සහ එමගින් ඇති වන ආර්ථික බලපෑම සම්බන්ධයෙන් කටයුතු කිරීමේදී ඉන්දියාවේ සමීපතම  අසල්වැසියා වෙනුවෙන් සහාය දැක්වීම සදහා ඉන්දියාව කැපවී කටයුතු කරන බවට අග්‍රාමාත්‍යවරයා විසින් සහතික විය. “ශ්‍රී ලංකාවේ ඉන්දියානු ආධාර මත සිදු කෙරෙන සංවර්ධන ව්‍යාපෘති වේගවත් කිරීමටත්, ආයෝජන සම්බන්ධතා ශක්තිමත් කිරීමටත් අපි එකඟ වුණා ”යැයි මෝදි අගමැතිතුමන් සිය ට්විටර් පණිවිඩයේ සදහන් කර තිබේ"
    },
    {
        "content": "ආරක්‍ෂක ලේකම් මේජර් ජෙනරාල් (විශ්‍රාමික) කමල් ගුණරත්න, පොලිස් නිලධාරීන් සිව්දෙනෙකුට සහ සිවිල් වැසියෙකුට අද දින (ජූනි 25) මුදල් ත්‍යාග හා  සහතිකපත්  ප්‍රදානය කළේ ඔවුන්ගේ රාජකාරියේ විශිෂ්ඨභාවය අගය කරමිනි.   අද සවස ආරක්‍ෂක අමාත්‍යාංශයේ ප්‍රධාන ශ්‍රවණාගාරයේ පැවති උත්සවයකදී මෙම මුදල් ත්‍යාග ප්‍රදානය කරන ලදි.   තම ජීවිත අවදානම නොතකා 2020 මැයි 31 වන දින කොත්මලේ ජලාශයේ අතු ගංගාවකට වැටී සිටි කාන්තාවකගේ ජීවිතය බේරාගැනීම අගය කරමින් තලවකැලේ පොලිස් ස්ථානාධිපති, ප්‍රධාන පොලිස් පරීක්‍ෂක රුවන් ප්‍රනාන්දු හා එම පොලිසියටම අනුයුක්ත පොලිස් කොස්තාපල් සෙල්වරාජ් කන්දරුබන් යන අයට ත්‍යාග ලබාදෙන ලදි.    මේ අතර, එම පොලිස් නිලධාරීන් දෙදෙනා විසින් බේරාගත් 22 හැවිරිදි කාන්තාවගේ ජීවිතය බේරා ගැනීමට උත්සාහ කිරීමේදී ජීවිතය අහිමි වූ හමීඩ් රිස්වාන්ගේ පවුල වෙනුවෙන් ඔහුගේ සහකාරිය වන ශිවන් මේරි තෙරේසාට රු. 500,000 ක චෙක්පතක් ද පරිත්‍යාග කර ඇත.    2020 ජුනි 09 වන දින කොළඹ ජාතික රෝහලේ සිදුවූ රු 7,780,226.00 වටිනා මුදල් මංකොල්ලයේ සැකකරු අත්අඩංගුවට ගැනීම සඳහා වික්‍රමාන්විත මෙහෙවරක් කල ප්‍රධාන පොලිස් පරීක්‍ෂක වරුණි බෝගහවත්ත සහ පොලිස් කොස්තාපල් පී ජි එම් පි කරුණාතිලක යන අයද සහතිකපත් හා මුදල් ත්‍යාග ලැබුහ.    මීට අමතරව, කොළඹ ජාතික රෝහලේ මුදල් මංකොල්ලයට සම්බන්ධ සැකකරු අත්අඩංගුවට ගැනීමට පොලිසියට සහාය වීම සඳහා ඔහු දැක්වූ ආදර්ශමත් උත්සාහය අගයමින් ජාතික රෝහලේ සෞඛ්‍ය සේවකයෙකු වන ඩබ්ලිව්.ඩබ්ලිව්.ඒ. ප්‍රනාන්දුට ද මුදල් ත්‍යාගයක් පිරිනමන ලදි."
    },
    {
        "content": "කාලගුණ විද්‍යා දෙපාර්තමේන්තුව නිවැරදි කාලගුණ අනාවැකි ලබාගැනීම සඳහා නව උපකරණ, විශ්ලේෂණ මෘදුකාංග සහ පද්ධති ඉක්මනින් ලබා ගැනීමට නියමිත බව ආරක්ෂක ලේකම් මේජර් ජෙනරාල් (විශ්‍රාමික) කමල් ගුණරත්න මහතා පැවසීය. අද දින (ජුනි 29) උදෑසන කාලගුණ විද්‍යා දෙපාර්තමේන්තුවේ සංචාරයක් සිදු කල ආරක්ෂක ලේකම්, සම්පත් වල සීමාවන් නොතකා මේ වන විට වඩාත් නිවැරදි කාලගුණ අනාවැකි සැපයීම පිළිබඳව නිලධාරීන්ට ප්‍රශංසා කළේය. කාලගුණ විද්‍යා දෙපාර්තමේන්තුව ආරක්ෂක අමාත්‍යාංශය යටතට පත්වූ පසුව ඔහු විසින් සිදු කල පළමු සංචාරය මෙය වන අතර වැඩබලන අධ්‍යක්ෂ ජනරාල් ඒ. කේ. කරුණානායක විසින් ආරක්ෂක ලේකම් උණුසුම් අයුරින්  පිළිගනු ලැබීය. දැනට පවත්නා දෙපාර්තමේන්තු විෂමතා, උසස්වීම් හා වැටුප් වැඩිවීම් සම්බන්ධ ගැටළු කඩිනමින් විසදීම සදහා කටයුතු කරන බවද ඔහු පැවසීය. මිනින්දෝරු දෙපාර්තමේන්තුව යටතේ ශ්‍රී ලංකාවේ කාලගුණ විද්‍යා නිරීක්ෂණයන්  වර්ෂ 1867 දක්වා දිව යයි. පසුව, වර්ෂ 1909 සිට කොළඹ නිරීක්ෂණාගාරය විසින් මෙය දිගටම සිදු කරගෙන යන ලදී. මෙම දෙපාර්තමේන්තුව කාලගුණය සහ දේශගුණික සේවා සැපයීමේ ප්‍රධාන අරමුණින් 1948 දී මුලින්ම පිහිටුවන ලදී. එය ප්‍රධාන කොට්ඨාශ පහකින් සහ උප කොට්ඨාශ 23 කින් සමන්විත වේ."
    },
    {
        "content": "මත්කුඩු ජාවාරම්, කප්පම් ගැනීම්, පාතාල ක්‍රියාකාරකම්, ගස් කැපීම්, ගණිකා මඩම්, වැලි ගොඩ දැමීම් සහ අනෙකුත් නීති විරෝධී ක්‍රියා මහා පරිමාණයෙන් සිදුවනවා නම් එම පළාත් භාර උසස් පොලිස් නිලධාරීන් නිල ඇඳුමක් ඇඳ සිටීම පිලිබඳව ලැජ්ජාවිය යුතු බව ආරක්‍ෂක ලේකම් (විශ්‍රාමික) මේජර් ජෙනරාල් කමල් ගුණරත්න පැවසීය. “තමා රාජකාරී කරන ප්‍රදේශ වල විවිධ බලවේග වලට යටත් නොවී, තමාගේ නිල ඇඳුමේ ගෞරවය රැකගැනීමට මේ නීති විරෝධී ක්‍රියා මහා පරිමාණයෙන් සිදුවීමට ඉඩදෙන්න එපා. මේ සිදුවන වැරදි වලින් ඒ පළාත් වල සිටින ජ්‍යෙෂ්ඨ නියෝජ්‍ය පොලිස්පතිවරුන්ගේ හා නියෝජ්‍ය පොලිස්පතිවරුන්ගේ සිට පොලිස් ස්ථානාධිපතිවරුන් දක්වා සියළුම පොලිස් නිලධාරීන්ට තමන්ගේ අත් සෝදා ගන්න බෑ. ඒ සියළු දෙනාම අදාල පළාත් වල අපරාධ වැඩිවීමට වගකිව යුතුයි. ” ආරක්‍ෂක ලේකම් පැවසීය. ආරක්‍ෂක අමාත්‍යාංශයේදී ශ්‍රී ලංකා පොලිසියේ සියළුම පළාත් නියෝජනය කරමින් පැමිණි ජ්‍යෙෂ්ඨ නියෝජ්‍ය පොලිස්පතිවරුන් හා නියෝජ්‍ය පොලිස්පතිවරුන් කැඳවා පැවති විශේෂ සාකච්ඡාවකදී ඔහු මෙසේ පැවසීය. “තමන්ගේ රාජකාරිය තවත් එක් රස්සාවක් විදියට ගණන් ගන්න එපා. මේ රටේ මිනිස්සුන්ගේ ජීවිත හා පැවැත්ම තියෙන්නේ තමුන්නාන්සේලාගේ අතේ. රටේ හමුදාවට තියෙන වගකීම වන්නේ විශාල ව්‍යසනයකදී ත්‍රස්තවාදී හෝ සතුරු කරදරයකදී ස්වභාවික ව්‍යසනයක් වන නාය යෑමකදී හෝ ගංවතුරකදී එහෙමත් නැත්නම් කොවිඩ් වැනි වසංගතයකදී ඉදිරියට ඇවිල්ලා රටේ ජනතාව ආරක්‍ෂා කරන එක. ඒත්, ඔය ගොල්ලො තමයි රටේ ජනතාවගේ හද ගැහෙන රාවය හඳුනන, ඒ අයගේ ජීවිත ගැන වගකියන්න ඕන පිරිස. ඔබට පැවරී ඇති කාර්ය භාරය ඉතා විශාලයි.” ඔහු පැවසීය. බොහෝ පොලිස් නිලධාරීන් ඉතා ගෞරවාන්විත සේවයක් ඉෂ්ඨ කරන බවත් තමා එය ඉතාමත් අගය කරන බවත් එහෙත් සමහර නිලධාරීන් පොලිස් සේවයට අගෞරවයක් ලෙස හැසිරෙන බවත් එය කණගාටුවට කරුණක් බවත් ආරක්‍ෂක ලේකම්වරයා මෙහිදී පැවසීය. බොහෝ පොලිස් කොට්ඨාශවල තියෙන පොලිස් බල ප්‍රදේශවල මහජනතාවගෙන් පොලිසියේ අකාර්යක්‍ෂමතාවය සහ ප්‍රදේශයේ අපරාධකරුවන් සමඟ එම නිලධාරීන් පවත්වන සම්බන්ධතාවයන් පිළිබඳව තමාට ලිපි ලැබෙන බවත් ආරක්‍ෂක ලේකම් පැවසීය. “ආරක්‍ෂක ලේකම්තුමණි, පොලිසියට කොච්චර කිව්වත් වැඩක් නැහැ. අපි කුඩු ජාවාරම් කරුවන් ගැන පැමිණිලි කරල පහුවදාට කුඩු ජාවාරම් කරුවන් අපට තර්ජනය කරනවා අපේ පවුල් නැති කරන බව කියලා.” මෙහෙම තත්වයක් ඔබලා නියෝජනය කරන පළාත් වල පවතිනවා නම් මොකක්ද පොලිසියේ ගෞරවය”. තමාට විවිධ ප්‍රදේශ වලින් එවන ලද ලිපි පෙන්වමින් ආරක්‍ෂක ලේකම් වරයා විමසීය. “මෙම සිදුවීම්වලට අදාල පොලිස් ස්ථානවලට අයත් උසස් නිලධාරීන් අද මෙතන ඉන්නවා නම් ලැජ්ජා වෙන්න ඕන. සමහර පොලිස් ස්ථාන වල ආරක්‍ෂාව යටතේ කිසිදු බියක් සැකයක් නැතිව ඇඳිරි නීතිය ඉතාම තදින් තියෙන වෙලාවල දිවා රෑ නොමැතිව මත් කුඩු ජාවාරම් පවත්වාගෙන යනවා. පොඩි ළමයි, මෝටර් බයිසිකල් හා ත්‍රිවීල් යොදාගෙන මත්කුඩු බෙදාහැරීම කරනවා. උතුරේ එක්තරා පොලිස් ස්ථානාධිපති කෙනෙක් තවත් උසස් නිලධාරියෙකු සමඟ එකතුවී නීති විරෝධී ගණුදෙනු නිදහසේ කරගෙන යාම සඳහා ඉඩදීමට අපරාධකරුවන්ගෙන් විශාල වශයෙන් මුදල් ලබාගෙන ඇති බව දන්වා මට ලියුම් ඇවිල්ල තියෙනවා,” යැයි පැවසූ මේජර් ජෙනරාල් ගුණරත්න ආරක්‍ෂක අමාත්‍යාංශය වෙතින් මේ වසරේ අප්‍රේල් 05 වන දින නිකුත් කළ ලිපියක් මඟින් ඒ ඒ පොලිස් බල ප්‍රදේශවල සිදුවන පාතාල, මත්ද්‍රව්‍ය ජාවාරම් සිදුකරන පුද්ගලයින් පිළිබඳව වාර්ථාවක් සකස් කොට කොට්ඨාශ භාර පොලිස් අධිකාරීවරුන් විසින් පොලිස්පති වෙත ලබාදෙන ලෙස දන්වා සිටියත් මාස දෙකහමාරක් ගතවුවත් තවමත් එම වාර්ථාව නොලැබී ඇති නිසා ආරක්‍ෂක ලේකම්වරයා වැඩබලන පොලිස්පති චන්දන වික්‍රමරත්න වෙත ඒ පිළිබඳ තදින් සොයා බලන ලෙස පැවසීය. “ඒ ලිපිය ක්‍රියාත්මක වීමට මාස දෙකහමාරක කාලයක් ගන්නේ නම් අපි කොහොමද වරදකරුවන් නීතිය ඉදිරියට ගෙනයන්නේ,” යැයි ප්‍රශ්න කල ආරක්‍ෂක ලේකම්වරයා, ආරක්‍ෂක අමාත්‍යාංශයෙන් හෝ පොලිස්පතිතුමාගෙන් යම් උපදෙසක් ලැබූ විට එය යම් සංස්ථාවක් හෝ රජයේ අනිකුත් ආයතනයකින් ලැබුණු  උපදෙසක් ලෙස නොසලකන ලෙසත්, එම නිලධාරීන් ජාතික ආරක්‍ෂාවට වගකිව යුතු බවත්, පොලිස් නිලධාරීන් මහජනතාව නිදහසේ ජීවත්වීමට හැකි පරිසරයක් සැදීමට දායක වන ප්‍රධානතම නිලධාරීන් බවත් මතක තබාගන්නා ලෙස අවවාද කලේය. “මම බන්ධනාගාර නිලධාරීන්ට කියපුදේම ඔබලාටත් කියන්න ඕන. අදින් පස්සෙ තමන්ගෙ රාජකාරිය අකුරට ක්‍රියාත්මක කරන්න. කවුරුන් හෝ තමන්ගේ රාජකාරියට බාධා කරනවානම් මට කියන්න. සෑම දෙනාම අමාත්‍යාංශයට අද කැඳවූයේ නිල ඇඳුමේ ගෞරවය රැකගෙන මින් ඉදිරියට වැඩ කරන්න කියන ඉල්ලීම කරන්න. ඒක ඔබලාගේ වගකීම. තමුන්නාන්සේලාගේ බලප්‍රදේශය කුමන දේශපාලන පක්‍ෂයකට අයත් වුණත් මහජනතාවට හිරිහැර කරන්න දෙන්න බැහැ. ප්‍රදේශය භාර පොලිස් අධිකාරීවරුන් සහ ජ්‍යෙෂ්ඨ පොලිස් අධිකාරීවරුන් මේවා බලන්න ඕන. පුද්ගලික නාම, ලාභ, වාසි ලබාගෙන දේශපාලනයට යටත් වෙලා වැඩකරන දේශපාලකයෙක්ගෙන්  ‘හොඳ පුතා’ කියල අහගත්තා කියලා කිසිම නිලධාරියෙක් වැදගත් නිලධාරියෙක් වෙන්නේ නැහැ.” ඔහු පැවසීය. “ඔබ හැම දෙනාම මතක තියාගන්න ඕන හොරකමක්, මිනීමැරුමක්, කුඩු ගංජා කසිප්පු ජාවාරමක් තමන්ගේ ප්‍රදේශවල වෙනවා නම් ඒවාට තමුන් වගකියන්න ඕන. එම නිසා පොලිස් අධිකාරීවරුන් සහ ජ්‍යෙෂ්ඨ පොලිස් අධිකාරීවරුන් යටතේ පොලිස් ස්ථාන දොළහක් තියෙනවා නම් ඒ ස්ථානාධිපතිලා දොළොස් දෙනා ඒ ප්‍රදේශ වල සිදුවන අපරාධවලට වගකියන්න ඕන. කිසිම වගකීමක් නැති නිලධාරියෙක් ඉන්නවා නම් මට හෝ පොලිස්පතිතුමාට දැනුම් දෙන්න,” යැයි පැවසූ ආරක්‍ෂක ලේකම්තුමා එලෙස අනුන් ගැන ඉහළ තැන් වලට දැනුම් දෙන නිලධාරීන් කාටත් හොඳින් නිල ඇඳුමේ ගෞරවය රැකෙන විදියට රාජකාරි කල අයෙක් විය යුතු බව පැවසීය. මත්කුඩුකාරයෝ නිසා ගල්කිස්ස හා පානදුර වෙරළේ හැන්දෑවේ සංචාරකයින්ට හෝ පවුලකට නිදහසේ ඇවිදින්න බැහැ. කොළඹට නුදුරු ප්‍රදේශයක පාතාල අපරාධ කරුවෙක්ගේ ගෝලයෙක් විශාල වගුරු බිමක් ගොඩ කරනවා. විශේෂ කාර්ය බලකාය දාලා එය නතර කලා. ඒත් එම ප්‍රදේශය භාර පොලිස් නිලධාරීන්ගෙන් ඇහුවම ඔවුන් මේ ගැන දැනුවත් නෑ. මල් වට්ටියක හෝ සාක්කුවක දාගෙන කුඩු විකුණන එක දැක්කෙ නැහැ කියල හිතන්න පුළුවන් ඒත්, මහ දවල් බැකෝ යන්ත්‍ර 4 - 5 ක් යොදාගෙන අක්කර ගාණක වගුරු භූමියක් ගොඩ කරන කොට දැක්කෙ නෑ කියලා කියන්න පුලුවන්ද ? ” ආරක්‍ෂක ලේකම් ඇසීය. ජනාධිපතිතුමාගේ මැතිවරණ ප්‍රකාශනයේ ප්‍රධාන කාරණා 10 ක් තිබෙන අතර එයින් ප්‍රධානව සදහන් කර ඇත්තේ ජාතික ආරක්ෂාව බවත් ගෝඨාභය රාජපක්‍ෂ ජනාධිපතිතුමන්  පත්කරන ලද සුරක්ෂිත රටක්, විනයගරුක, ගුණවත් හා නීත්‍යානුකූල සාමාජයක්  ගොඩනැගීම සඳහා වන ජනාධිපති කාර්ය සාධක බලකායේ අරමුණත් සෑම ශ්‍රී ලාංකිකයෙකුටම නිදහසේ බියෙන් සැකෙන් තොර රටක් ඇති කිරීම බව ඔහු පැවසීය. “කඩුවෙල ගොටුකොළ විකුණන අම්මා කෙනෙකුගෙන් රු. 5000 ක කප්පමක් ගන්නවා. අනේ ලේකම්තුමා මෙහෙ පොලිසියට කිව්වට වැඩක් නෑ. කියල මට දුරකථන ඇමතුම් ආවා.  අවුරුදු 60 – 70 ක අම්මා කෙනෙකුටත් කප්පමක් දෙන්නෙ නැතිව ගොටුකොල මිටියක්වත් විකුණගන්න බැරිනම් අපි කොහොමද රටේ ආරක්‍ෂාව හෝ පොලිසිය ගැන කථා කරන්නේ,” යැයි පැවසූ මේජර් ජෙනරාල් ගුණරත්න මහතා සංවිධානාත්මක අපරාධ කල්ලි මැඩ පැවැත්වීමට ඉතා ඉක්මණින් කටයුතු කරන බවත්, එවන් සැකකරුවන් බොහෝ දෙනක් මේ වන විට බන්ධනාගාර ගත කර ඇති බවත් ප්‍රකාශ කළේය. “මේ රටේ මිනිසුන්ට සාමයෙන් සතුටින් කරදරයක් නැතිව පාතාල, කසිප්පු, කුඩු, පගා ගැහිලි, කප්පම් නැතිව නිදහසේ ජීවත්වීමට හැකි රටක් ඇති කිරීමට ඔබලාට විශාල වගකීමක් තියෙනවා,” යැයි ආරක්ෂක ලේකම්වරයා තවදුරටත් පැවසීය.   තම පළාත්වල පාසල් ළමුන් මත්ද්‍රව්‍යයට ඇබ්බැහිවීමෙන් ඈත් කිරීමට දැනුවත් කිරීමේ වැඩසටහන් සංවිධානය කිරීමටද එම නිලධාරීන්ට උපදෙස් දුන් ආරක්‍ෂක ලේකම්වරයා ගෞරවාන්විත මහජන සේවයක් කිරීමට කැපවී සේවය කරන ලෙස සියළුම පොලිස් නිළධාරීන්ගෙන් ඉල්ලීමක් කළේය. එදින ශ්‍රී ලංකා පොලිසියේ සිව්දෙනෙකුට සහ සිවිල් පුද්ගලයෙකු වෙත ඔවුන් සිදුකරන ලද රාජකාරියේ විශිෂ්ඨභාවය අගය කරමින්  ආරක්‍ෂක ලේකම්වරයා විසින් මුදල් ත්‍යාග හා  සහතිකපත්  ප්‍රදානය කරන ලද අතර ඔවුන් අතර 2020 ජුනි 09 වන දින කොළඹ ජාතික රෝහලේ සිදුවූ රු. 77,80,226.00 වටිනා මුදල් මංකොල්ලයේ සැකකරු අත්අඩංගුවට ගැනීම සඳහා ප්‍රධාන පොලිස් පරීක්‍ෂක වරුණි බෝගහවත්ත කාන්තා පොලිස් නිලධාරිනිය විසින් සිදුකරන ලද නිර්භීත මෙහෙවර ගැන ද අගය කළේය.   එහෙත් පසුගිය දිනක සොයිසාපුර හෝටලයකට වෙඩි තබන විට  අවි අතදරා සිටි පොලිස් නිලධාරීන් තුන්දෙනෙක් ඊට එරෙහිව කිසිදු ක්‍රියාමාර්ගයක් නොගැනීම පිළිබඳව ලැජ්ජා විය යුතු බව ද  ආරක්‍ෂක ලේකම් පැවසීය."
    },
    {
        "content": "ජාතික ආරක්ෂාව අඩාල විය හැකි බැවින් උතුරු හා නැගෙනහිර පළාත්හි හමුදා කඳවුරු ඉවත් නොකරන බව ආරක්ෂක අමාත්‍යාංශ ලේකම් මේජර් ජෙනරාල් කමල් ගුණරත්න (විශ්‍රාමික) WWW RWP RSP USP ndc psc MPhil මහතා පවසයි. ජාතික ආරක්ෂාව පවත්වා ගැනීම සඳහා අවශ්‍ය ප්‍රදේශයන්හි හමුදා කඳවුරු තිබිය යුතු බව රජයේ අදහසයි.එම නිසා, අප කිසිදු ආකාරයකින් ජාතික ආරක්ෂාව අඩපණ වීමට නොදෙන අතර කිසිවෙකුගේ ඉල්ලීම් ඉටු කිරීම සඳහා හමුදා කඳවුරු ඉවත් කරන්නේ නැත. හමුදා කඳවුරක් නිසා කිසිදු පුද්ගලයෙකුට කිසිදු ආකාරයක හානියක් හෝ බලපෑමක් නොකරනු ඇත.ආරක්ෂක ලේකම් මේජර් ජෙනරාල් කමල් ගුණරත්න (විශ්‍රාමික) මහතා 2019 නොවැම්බර් 30 වන දින ශ්‍රී දළදා මාලිගාව වන්දනා කිරීමෙන් අනතුරුව මාධ්‍ය අමතමින් පැවසීය. ආරක්ෂක හමුදාවන් උතුරු ප්‍රදේශයේ සිවිල් වැසියන්ට විවිධ ආකාරයේ උදව් උපකාර කළ බවත්, කිසිදු භේදයකින් තොරව යුද්ධයෙන් පීඩාවට පත් ප්‍රදේශවල කුඩා දරුවන් හට උපකාර කිරීමට රජය සූදානම් බවත් එතුමන් විසින් පැවසීය.  “ ඔවුන්ගේ ආගම, සමාජ තත්වය හෝ වයස කෙසේ වුවද, අප එම සෑම කෙනෙකුටම එක හා සමානව සලකන අතර සෑම කෙනෙකුටම එක හා සමානව සේවය කිරීමට අප සූදානම් ” ආරක්ෂක ලේකම්තුමන් වැඩිදුරටත් පැවසීය."
    },
    {
        "content": "අග්‍රාමාත්‍ය විශේෂ සේවා අමාත්‍ය සම්බන්ධීකාරක සහ පෝලන්ත ජනරජයේ අගමැති කාර්යාලයේ ජාත්‍යන්තර මැදිහත්කරුගේ උපදේශක ජේකබ් ග්ලෝවක්සියුස්කි මහතා අද (නොවැම්බර් 05) ආරක්‍ෂක අමාත්‍යාංශයේ ලේකම් ජෙනරාල් එස්.එච්.එස්.කොට්ටෙගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතා අමාත්‍යංශ පරිශ්‍රයේදී හමුවිය. මෙම හමුවේදී ආරක්ෂක ලේකම්තුමන් සහ ග්ලෝවක්සියුස්කි මහතා අතර සුහද සාකච්ඡාවක්ද පැවැත්විණි."
    },
    {
        "content": "ඉන්දියානු මහකොමසාරිස් කාර්යාලයේ නියෝජ්‍ය මහකොමසාරිස් විනෝද් කේ ජේකබ් මහතා (Vinod K Jacob) අද (සැප්තැම්බර් 20) දින ආරක්‍ෂක අමාත්‍යංශයේ ලේකම් ජෙනරාල් එස්.එච්.එස්.කෝට්ටෙගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතා අමාත්‍යංශ පරිශ්‍රයේ දී හමුවිය. මෙම හමුවේ දී ආරක්‍ෂක ලේකම්තුමන් සහ ඉන්දියානු නියෝජ්‍ය මහකොමසාරිස්වරයා අතර ද්විපාර්ශ්වීය වැදගත්කමක් සහිත කරුණු සහ අන්‍යෝන්‍ය සුහදත්වය පිළිබඳව සුහද සාකච්ඡාවක්ද  පැවැත්විණි. මෙම අවස්ථාවට ඉන්දියානු මහකොමසාරිස් කාර්යාලයේ ආරක්ෂක උපදේශකවරයාද සහභාගී විය."
    },
    {
        "content": "ආරක්ෂක අමාත්‍යාංශයේ සේවා වනිතා ඒකකය විසින් සංවිධානය කරනු ලබන දිවයිනේ ජනප්‍රිය කලාකරුවන් රැසක් සහභාගී වන ‘උදාරයි ඔබ’ සංගීත ප්‍රසංගය සෙනසුරාදා (සැප්තැම්බර් 14) සවස 6.30 ට නෙලුම් පොකුණ රඟහලේදී පැවැවීමට සියලු කටයුතු සුදානම් කර ඇත. ප්‍රවීණ ගායකයන් වන ටි එම් ජයරත්න,වික්ටර් රත්නායක, කීර්ති පැස්කුවෙල්, සුනිල් එදිරිසිංහ, සුජාතා අත්තනායක, භාතිය ජයකොඩි, සන්තුෂ් වීරමන්, දීපිකා ප්‍රියදර්ශනී, ධනපාල උඩවත්ත, උමාරියා සිංහවංශ, ධම්මික වල්පොල, ධනුෂ් දිසානායක, සංඛ දිනෙත් ප්‍රසංගය සංගීතවත් කරන අතර ත්‍රිවිධ හමුදා, පොලිස් සහ සිවිල් ආරක්ෂක දෙපාර්තමේන්තුවේ ගායක ගායිකාවන් සහ සංගීත කණ්ඩායම් පසුබිම් සංගීතය සපයනු ඇත. ත්‍රිවිධ හමුදා, පොලිස් සහ සිවිල් ආරක්ෂක දෙපාර්තමේන්තු සාමාජිකයින් සහ ඔවුන්ගේ පවුල්වල සාමාජිකයින් වෙනුවෙන් වෘත්තීය පුහුණු මධ්‍යස්ථානයක් (VTC) පිහිටුවීම සඳහා අරමුදල් රැස් කිරීම අරමුණු කර ගෙන ‘උදාරයි ඔබ’ සංගීත ප්‍රසංගය සංවිධානය කර ඇත. යෝජිත වෘත්තීය පුහුණු මධ්‍යස්ථානය මගින් ආගන්තුක සත්කාර කළමනාකරණය,භාෂා සහ තොරතුරු තාක්‍ෂණය පිළිබඳ වෘත්තීය පුහුණුව ලබා දීමට සැලසුම් කර ඇත. ව්‍යාපාර ලෝකයේ නම් දැරූ  ආයතන ගණනාවක් සහ තනි පුද්ගල දානපතියන් රණවිරු සුබසාධනය උදෙසා සිදුකිරීමට යන මෙම වැඩසටහන වෙනුවෙන් ඔවුන්ගේ දායකත්වය ලබා දී ඇත . එල් ඕ එල් සී හෝල්ඩින්ග්ස් පී එල් සී, ශ්‍රී ලංකා රක්ෂණ සංස්ථාව, හේලීස් ඇඩ්වාන්ටිස් ලිමිටඩ්, ලාෆ්ස් ගෑස් පි එල් සී, සීමාසහිත ලංකා පුවත්පත් (පුද්),ඩබ් ටී එස් ගෘප්, සීමාසහිත මෙට්‍රොපොලිටන් කොමියුනිකේෂන්ස් (පුද්)  ආයතනික අනුග්‍රාහකයන් වන අතර මධුර වික්‍රමරත්න මහතා, සුරේෂ් ප්‍රනාන්දු මහතා, චන්දි මහතා රොහාන් අතුරලිය මහතා ස්වේච්ඡාවෙන් මෙම වැඩසටහන සාර්ථක කර ගැනීම සදහා පෞද්ගලික ධනය පරිත්‍යාග කල පරිත්‍යාගශීලීන්ගෙන් කිහිප දෙනෙකි. මෙම වැඩසටහනේ ප්‍රධාන ආරාධිත අමුත්තා ලෙස ජනාධිපති ගරු මෛත්‍රීපාල සිරිසේන මැතිතුමන් සහභාගී වීමට නියමිතය. ටිකට්පත් වෙන්කරවාගැනීම සදහා   වෙබ් අඩවිය වෙත පිවිසෙන්න."
    },
    {
        "content": "උදාරයි ඔබ සංගීත ප්‍රසංගය අද සවස 06.30 ට (සැප්තැම්බර් 14 ) නෙළුම් පොකුණ රඟහලේදී පැවත්වේ. ආරක්ෂක අමාත්‍යංශයේ සේවා වනිතා ඒකකය මගින්  සංවිධානය කරන මෙම ප්‍රසංගය සදහා දිවයිනේ ජනප්‍රියතම  කලාකරුවන් රැසක් සහභාගී වීමට නියමිතය. ටී එම් ජයරත්න, වික්ටර් රත්නායක, කීර්ති පැස්කුවෙල්,  සුනිල් එදිරිසිංහ, සුජාතා අත්තනායක, භාතිය ජයකොඩි, සන්තුෂ් වීරමන්, දීපිකා ප්‍රියදර්ශනී, ධනපාල උඩවත්ත, උමාරියා සිංහවංශ, ධම්මික වල්පොල, ධනුමා දිසානායක, සහ සංඛ දිනෙත් යන කලාකරුවන් ප්‍රසංගය සදහා සහභාගී වේ. ආරක්ෂක අමාත්‍යංශයේ සේවා වනිතා ඒකකයේ සභාපතිනී සොනියා කොට්ටෙගොඩ මැතිනියගේ සංකල්පයක් මත ත්‍රිවිධ හමුදා, පොලිසියේ  සහ සිවිල් ආරක්ෂක දෙපාර්තමේන්තුවේ සාමාජිකයන්ගේ සහ ඔවුන්ගේ පවුල්වල සාමාජිකයන් උදෙසා වෘත්තීය පුහුණු මධ්‍යස්ථානයක් ස්ථාපිත කිරීම සදහා අවශ්‍ය අරමුදල් රැස්කරගැනීමේ අරමුණින් උදාරයි ඔබ සංගීත ප්‍රසංගය පැවත්වේ. අතිගරු ජනාධිපති මෛත්‍රීපාල සිරිසේන මැතිතුමන් වැඩසටහනේ ප්‍රධාන ආරාධිත අමුත්තා වශයෙන් සහභාගී වීමට නියමිතය."
    },
    {
        "content": "6 වන ශ්‍රී ලංකා-ඕස්ට්‍රේලියා පුද්ගල ජාවාරම් සහ අන්තර්ජාතික අපරාධ පිළිබඳ ඒකාබද්ධ ක්‍රියාකාරී කණ්ඩායම් රැස්වීම ඔක්තෝබර් 11 වන දින ඕස්ට්‍රේලියාවේ කැන්බරා හිදී පැවැත්විණි. ආරක්‍ෂක අමාත්‍යාංශයේ ලේකම් ජෙනරාල් එස්.එච්.එස්. කොට්ටෙගොඩ (විශ්‍රා) ඩබ්ඩබ්වී ආර්ඩබ්පී ආර්එස්පී වීඑස්වී යුඑස්පී එන්ඩිසී මහතා 11 දෙනෙකුගෙන් යුත් ද්විපාර්ශ්වික රැස්වීමේ ශ්‍රී ලංකා නියෝජිත කණ්ඩායමට නායකත්වය දෙන ලදී. ඕස්ට්‍රේලියානු දූත පිරිසට වැඩබලන නියෝජ්‍ය ලේකම්,ප්‍රතිපත්ති සමූහ, ස්වදේශ කටයුතු දෙපාර්තමේන්තුවේ හාමිෂ් හෑන්ස්ෆර්ඩ් මහතා, ඒකාබද්ධ කාර්ය බලකායේ ස්වෛරී දේශසීමා මෙහෙයුම් අණ දෙන නිලධාරී මේජර් ජෙනරාල් ක්‍රේග් ෆුරිනි ශ්‍රී ලංකාවේ ඕස්ට්‍රේලියානු මහ කොමසාරිස් අතිගරු  එච්.ඊ. ඩේවිඩ් හොලි මැතිතුමන්, මිනිස් ජාවාරම් පිළිබඳ තානාපති අතිගරු  බ්‍රයිස් හචිසන් මහතා සහ රාජ්‍ය නිලධාරීන් ඇතුලත් විය. සාකච්ඡාවන් අතරතුර දෙපාර්ශ්වයම මිනිස් ජාවාරම් සහ අන්තර්ජාතික අපරාධ සම්බන්ධයෙන් තවදුරටත් කැපවීමෙන් ඉදිරියටත් අඛණ්ඩව කටයුතු කරන බවට තහවුරු කරන ලදී. පුද්ගලයින් ජාවාරම් කිරීමේ කටයුතු වැළැක්වීම වෙනුවෙන් මුර සංචාරක යාත්‍රා ලබා දීමෙන් ශ්‍රී ලංකාවට අඛණ්ඩව සහයෝගය දැක්වීම පිළිබඳව ආරක්ෂක ලේකම්වරයා ඕස්ට්‍රේලියානු රජයට සිය කෘතඥතාව පළ කළේය. සමුද්‍රීය දේශසීමා කළමනාකරණය සඳහා ශ්‍රී ලංකා නාවික හමුදාවට සහ වෙරළාරක්ෂක බලකායට ලබා දුන් සහයෝගයටද එතුමන් ස්තූතිය පුද කළේය. සමුද්‍රීය සහයෝගීතාවය, බුද්ධි තොරතුරු හුවමාරුව සහ පුහුණුවීම් මෙම රැස්වීමේදී සාකච්ඡාවන් සඳහා බදුන් වූ අනෙකුත් මාතෘකාවන් වේ. ඕස්ට්‍රේලියානු දූත පිරිස නීතිවිරෝධී සංක්‍රමණ මැඩපැවැත්වීම සඳහා ශ්‍රී ලංකාව විසින් සිදුකරන ලද ක්‍රියාමාර්ගයන්හි  වර්ධනයන් සහ ඒ වෙනුවෙන් සිදුකරන ලද කැපවීම අගය කළහ. ඕස්ට්‍රේලියාවේ ශ්‍රී ලංකා මහ කොමසාරිස් අතිගරු  ජේ.සී. වැලිඅමුන මහතා,නාවික හමුදාධිපති වයිස් අද්මිරාල් පියල් ද සිල්වා සහ ආරක්ෂක අමාත්‍යංශයේ හා විදේශ කටයුතු අමාත්‍යාංශයේ නිලධාරීන් දූත පිරිසට අයත් විය. ඕස්ට්‍රේලියානු සංචාරයේදී ආරක්ෂක ලේකම්වරයා එරට ආරක්ෂක දෙපාර්තමේන්තුවේ ලේකම් ග්‍රෙග් මොරියාටි මහතා, ස්වදේශ කටයුතු දෙපාර්තමේන්තුවේ නියෝජ්‍ය ලේකම් ලින්ඩා ගෙඩේස් මහත්මිය සහ ආරක්ෂක දෙපාර්තමේන්තුවේ සහකාර ලේකම් රෙබෙකා ස්කිනර් මහත්මිය ඇතුළු ඕස්ට්‍රේලියානු ජේෂ්ඨ නිලධාරීන් කිහිප දෙනෙකු සමඟ සාකච්ඡා පැවැත්වීය. ලේකම්වරයා කැන්බරා හි පිහිටි ඕස්ට්‍රේලියානු රණවිරු ස්මාරකය වෙත පුෂ්පෝපහාර දැක්වීය. ඕස්ට්‍රේලියානු රණවිරු ස්මාරකය ඕස්ට්‍රේලියාව වෙනුවෙන් යුධ වැදී මියගිය හා සහභාගී වූ අය සිහිකරනු වස් මෙය ඉදිකර ඇත. ඕස්ට්‍රේලියානු සංචාරය අතරතුරදී  ලේකම්වරයාට බ්‍රිස්බේන් හි සේවා මුක්ත භට සංගම්  සාමාජිකයින්ගේ සංගමය විසින් ගෞරව උපහාර දක්වන ලදී."
    },
    {
        "content": "කොළඹ පිහිටි ශ්‍රී ලංකාවේ එක්සත් ජනපද තානාපති කාර්යාලයේ නියෝජ්‍ය තානාපති මාටින්  ටී කෙලී මහතා (Mr. Martin T Kelly ) අද (ඔක්තෝබර් 22) ආරක්‍ෂක අමාත්‍යාංශයේ ලේකම් ජෙනරාල් එස්.එච්.එස්. කොට්ටෙගොඩ (විශ්‍රා) ඩබ්ඩබ්වී ආර්ඩබ්පී ආර්එස්පී වීඑස්වී යුඑස්පී එන්ඩිසී මහතා අමාත්‍යංශ පරිශ්‍රයේදී හමුවිය මෙම හමුවේදී ආරක්ෂක ලේකම්තුමන් සහ එක්සත් ජනපද නියෝජ්‍ය තානාපතිතුමන් අතර සුහද සාකච්ඡාවක්ද  පැවැත්විණි."
    },
    {
        "content": "ත්‍රස්තවාදයට එරෙහි ඕස්ට්‍රේලියානු තානාපති පෝල් ෆෝලූයි මහතා සහ ශ්‍රී ලංකාවේ ඕස්ට්‍රේලියානු මහ කොමසාරිස් අතිගරු  එච්.ඊ. ඩේවිඩ් හොලි මැතිතුමන් අද (සැප්තැම්බර් 30) ආරක්‍ෂක අමාත්‍යංශයේ ලේකම් ජෙනරාල් එස්.එච්.එස්.කෝට්ටෙගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතා අමාත්‍යංශ පරිශ්‍රයේ දී හමුවිය. මෙම හමුවේදී ඕස්ට්‍රේලියානු දූත පිරිස සහ ආරක්ෂක ලේකම් අතර සුහද සාකච්ඡාවක්ද  පැවැත්විණි. මෙම අවස්ථාව සදහා නියෝජ්‍ය ඕස්ට්‍රේලියානු මහ කොමසාරිස් වික්ටෝරියා කොක්ලී මහත්මිය සහ ජාතික බුද්ධි ප්‍රධානී සහභාගී විය."
    },
    {
        "content": "ඇෆ්ගනිස්ථාන තානාපති අතිගරු එම් අෂ්රෆ් හයිදරි (M Ashraf Haidari) මහතා අද (නොවැම්බර් 05) අමාත්‍යාංශ පරිශ්‍රයේදී ජනමාධ්‍ය සහ රාජ්‍ය ආරක්ෂක අමාත්‍ය ගරු රුවන් විජේවර්ධන මහතා හමුවිය. මෙම හමුව අතරතුර දී රාජ්‍ය අමාත්‍යතුමන් සහ ඇෆ්ගනිස්ථාන තානාපතිතුමන් අතර ද්විපාර්ශ්වික ආරක්ෂක සබඳතා පවත්වා ගැනීම, මත්ද්‍රව්‍ය ජාවාරම් වලට එරෙහිව කටයුතු කිරීම ඇතුළු කරුණු ගණනාවක් පිළිබඳව සුහද සාකච්ඡාවක්ද පැවති අතර දෙරට අතර පවත්නා දේශපාලන හා ආර්ථික සබඳතා වැඩිදියුණු කිරීම පිළිබඳව ද අදහස් හුවමාරු කර ගත්හ. මෙම අවස්ථාව සිහිවීම වස් සමරු තිළිණ හුවමාරුවක් ද සිදුවිය."
    },
    {
        "content": "ශ්‍රී ලංකා ගුවන් හමුදාව විසින් සංවිධානය කරනු ලබන “කොළඹ ගුවන් සම්මේලනය 2019” අන්තර් ජාතික සම්මන්ත්‍රණය ඔක්තෝබර් 24 සහ 25 යන දෙදින තුල අත්තිඩිය ඊගල්ස් ලේක්සයිඞ් උත්සව ශාලාවේදී පැවැත්වේ. ගුවන් හමුදා මාධ්‍යට අනුව මෙවර සම්මන්ත්‍රණය \"කුඩා ගුවන් හමුදාවක්: අනාගත දැක්ම සාක්ෂාත් කර ගැනීම සඳහා ඉදිරියට\" (A Small Air Force: Way Forward in Achieving Future Vision) යන තේමාව යටතේ සියළුම කලාප නියෝජනය කරමින් හමුදා නායකයින්, තාක්ෂණික විශේෂඥයින්, ගෝලීය චින්තනයින් සහ රාජ්‍ය තාන්ත්‍රිකයින් ඇතුළු 40 කට අධික පිරිසක් සහභාගී වීමට නියමිතය. ශ්‍රී ලංකා ගුවන් හමුදාව විසින් පවත්වනු ලබන සම්මන්ත්‍රණ මාලාවේ මෙවර පැවැත්වෙන්නේ පස්වන අවස්ථාවටයි. ගුවන් හමුදාධිපති එයාර් මාෂල් සුමංගල ඩයස් මහතාගේ ප්‍රධානත්වයෙන් මෙම සම්මන්ත්‍රණය පිළිබදව නිවේදනය කිරීම සඳහා මාධ්‍ය හමුවක්  ගුවන් හමුදා මූලස්ථානයේදී ඊයේ දින (ඔක්තෝබර් 22) පැවැත්විණි. මෙම වසරේ සම්මේලනයයේ \"කුඩා ගුවන් හමුදාවක්: අනාගත දැක්ම සාක්ෂාත් කර ගැනීම සඳහා ඉදිරියට\" (A Small Air Force: Way Forward in Achieving Future Vision) යන තේමාව යටතේ අනාගතයේ දී කුඩා ගුවන් හමුදාවන්ගේ කාර්යභාරය ගවේෂණය කිරීම කෙරෙහි අවධානය යොමු කර ඇති අතර එමඟින් ජාතික  ආරක්ෂාවට තර්ජනයක් විය හැකි කරුණු සඳහා ප්‍රායෝගික විසඳුම් ලබා දීමේදී ගුවන් බලයේ උපායමාර්ගික මැදිහත්වීමේ වැදගත්කම මෙන්ම ආරක්ෂක ගැටළු, ගෝලීය උණුසුම සහ ස්වාභාවික විපත් වැනි පුළුල් වන ගෝලීය ගැටළු කෙරෙහිද අවධානය යොමු කෙරේ."
    },
    {
        "content": "ශ්‍රී ලංකා සේවා මුක්ත භට සංගම් නියෝජිතයින් අද දින (ඔක්තෝබර් 23) ආරක්‍ෂක අමාත්‍යාංශයේ ලේකම් ජෙනරාල් එස්.එච්.එස්. කොට්ටෙගොඩ (විශ්‍රා) ඩබ්ඩබ්වී ආර්ඩබ්පී ආර්එස්පී වීඑස්වී යුඑස්පී එන්ඩිසී මහතාගේ කාර්යාලයේදී හමුවිය. එම අවස්ථාවේදී රියර් අද්මිරාල් (විශ්‍රා) ෂේමාල් ප්‍රනාන්දු මහතා විසින් ආරක්ෂක ලේකම්තුමන්ට පොපි මලක් පළදවන ලදී. පොපි මල් දිනය යනු පළමුවන ලෝක සංග්‍රාමය අවසානවීමෙන් පසුව පොදුරාජ්‍ය මණ්ඩලීය රටවල යුද්ධයෙන් මියගිය රණවිරුවන් අනුස්මරණය කිරීම වෙනුවෙන් වෙන්කරන ලද දිනයකි."
    },
    {
        "content": "පොලිස් දෙපාර්තමේන්තුවේ ජ්‍යෙෂ්ඨ නිලධාරින් සමග ආරක්‍ෂක අමාත්‍යාංශයේ ලේකම් ජෙනරාල් එස්.එච්.එස්. කොට්ටෙගොඩ (විශ්‍රා) ඩබ්ඩබ්වී ආර්ඩබ්පී ආර්එස්පී වීඑස්වී යුඑස්පී එන්ඩිසී මහතාගේ ප්‍රධානත්වයෙන් සිකුරාදා දින (ඔක්තෝබර් 18) පොලිස් සුභසාධන කටයුතු විශේෂයෙන්ම වෛද්‍ය සේවාව පිලිබඳව සාකච්ඡා කිරීම සදහා රැස්වීමක් අමාත්‍යාංශය ශ්‍රවණාගාරයේදී පැවැත්විණි. මෙම රැස්වීම සදහා වැඩබලන පොලිස්පති සීඩී වික්‍රමරත්න, අතිරේක ලේකම් (නීතිය හා සාමය) තුසිත වනිගසිංහ, සෞඛ්‍ය අමාත්‍යංශයේ අතිරේක ලේකම් ආචාර්ය සුනිල් ද අල්විස්, ජේෂ්ඨ  රාජ්‍ය නිවේදිත  නිළධාරින්ගේ සංගමයේ නියෝජිතයින්,පොලිස් සුභසාධක අධ්‍යක්ෂක නියෝජ්‍ය පොලිස්පති රන්මල් කොඩිතුවක්කු,පොලිස් රෝහලේ අධ්‍යක්ෂක,ආරක්ෂක අමාත්‍යංශයේ නිළධාරින්, ජේෂ්ඨ සෞඛ්‍ය අමාත්‍යංශ නිළධාරින් සහ ජේෂ්ඨ පොලිස්  නිළධාරින් කිහිප දෙනෙක් ද සහභාගී වූහ. පොලිස් රෝහලේ කටයුතු ප්‍රශස්ත මට්ටමින් ක්‍රියාත්මක කිරීම සඳහා වන වෛද්‍යවරුන් සහ වෛද්‍ය කාර්ය මණ්ඩලයන් බඳවා ගැනීම ඇතුළුව පොලිස් වෛද්‍ය සේවා අංශයට අදාළ වන වැදගත් කරුණු ගණනාවක් පිළිබඳව සාකච්ඡා පැවැත්විණි. පොලිස් වෛද්‍ය නිළධාරි උපසේවා ජේෂ්ඨ පොලිස් අධිකාරි කාලිංග ගිනිගේ, පොලිස් වෛද්‍ය නිළධාරි උපසේවා ජේෂ්ඨ පොලිස් අධිකාරි චමේන්ද්‍ර රණසිංහ, උපසේවා පොලිස් අධිකාරි වෛද්‍ය චම්පිකා පී වික්‍රමසිංහ (අධ්‍යක්ෂක/ පොලිස් වෛද්‍ය සේවා කොට්ධාශය), උපසේවා පොලිස් අධිකාරි වෛද්‍ය රවින්ද්‍ර බස්නායක සාකච්ඡාවේදී මේ සම්බන්ධයෙන් ඔවුන්ගේ අදහස් ඉදිරිපත් කරන ලදී. පොලිස් වෛද්‍ය සේවා කොට්ඨාශය මුහුණ දෙන ගැටලු සදහා කල්පවත්නා විසඳුම් සෙවීම සඳහා ආරක්ෂක ලේකම්වරයා පැමිණ සිටි අය සමඟ දීර්ඝ  වශයෙන් සාකච්ඡා පැවැත්විය. පොලිස් වෛද්‍ය සේවා කොට්ඨාශය තවදුරටත් සංවර්ධනය කිරීමේ ක්‍රම සහ මාර්ගයන් පිළිබඳවද සාකච්ඡාවට භාජනය විය. පොලිස් වෛද්‍ය සේවා අංශයේ සංවර්ධනය පිලිබදව සොයා බැලීම සදහා කමිටුවක් පත් කරන ලෙස ද ලේකම්වරයා නියෝග කළේය."
    },
    {
        "content": "යුරෝපා සංගම් මැතිවරණ නිරීක්ෂණ මෙහෙයුම් නියෝජිතයින් පිරිසක් අද (ඔක්තෝම්බර් 28) ආරක්ෂක අමාත්‍යංශයේ ලේකම් ජෙනරාල් එස්.එච්.එස්. කොට්ටෙගොඩ (විශ්‍රා) ඩබ්ඩබ්වී ආර්ඩබ්පී ආර්එස්පී වීඑස්වී යුඑස්පී එන්ඩිසී මහතා අමාත්‍යාංශ පරිශ්‍රයේදී හමු විය. යුරෝපා සංගම් මැතිවරණ නිරීක්ෂණ මෙහෙයුම් නියෝජ්‍ය ප්‍රධාන නිරීක්ෂක දිමිත්‍රා ඉඔනව් (Dimitra Ioannou) ගේ නායකත්වයෙන් යුත් දූත පිරිස මෙම හමුවේ දී ආරක්ෂක ලේකම්තුමන් සමග සුහද සාකච්ඡාවක් ද පැවැත්වීය. මෙම අවස්ථාවට ශ්‍රී ලංකා විදුලි සංදේශ නියාමන කොමිෂන් සභාවේ අධ්‍යක්ෂ ජෙනරාල් සහ ආරක්ෂක අමාත්‍යංශයේ පර්යේෂණ හා සංවර්ධන මධ්‍යස්ථානයේ අධ්‍යක්ෂ ජෙනරාල් ද සහභාගි විය."
    },
    {
        "content": "ගුවන් හමුදාධිපති, එයාර් මාෂල් සුමංගල ඩයස් මහතා අද (නොවැම්බර්  21) දින ආරක්‍ෂක අමාත්‍යංශයේ ලේකම්, මේජර් ජෙනරාල් (විශ්‍රාමික) කමල් ගුණරත්න WWV RWP RSP USP ndc psc MPhil මහතා අමාත්‍යංශ පරිශ්‍රයේ දී හමුවිය. මෙම සුහද හමුවේදී ගුවන් හමුදාධිපතිවරයා නව ආරක්ෂක ලේකම්වරයාට සිය සුබ පැතුම් එක් කළේය. මෙම අවස්ථාව සිහිවීම වස් සමරු තිළිණ හුවමාරුවක් ද සිදුවිය."
    },
    {
        "content": "2019 ජනාධිපතිවරණ ඡන්ද විමසීම බාධා වන අයුරින් උතු‍රු පළාතේ හමුදා මාර්ග බාධක යොදා ඇති බවට ගෙන යන ප්‍රචාරය සම්පුර්ණ අසත්‍ය සහ පදනම් විරහිත ප්‍රචාරයක් බව ශ්‍රි ලංකා යුධ හමුදාව අවධාරණය කරනු ලබයි. උතුරේ ජනතාවට නිදහසේ තම ඡන්දය ප්‍රකාශ කිරිම සඳහා අවශ්‍ය පරිසරය නිර්මාණය කිරිම වෙනුවෙන් යුද්ධ හමුදාව විසින් පවත්වා ගෙන යනු ලැබු සියළු මාර්ග බාධක ඉවත් කර ඇත. නිදහස් හා සාධාරණ මැතිවරණයක් පැවැත්වීමට අවශ්‍ය ආරක්‍ෂක පියවරයන් ගෙන ඇති බව ශ්‍රි ලංකා යුද්ධ හමුදාපතිතුමා සනාථ කරනු ලැබ තිබේ. (අවසානය)"
    },
    {
        "content": "නාවික හමුදාධිපති, වයිස් අද්මිරාල් පියල් ද සිල්වා මහතා අද (නොවැම්බර්  21) දින ආරක්‍ෂක අමාත්‍යංශයේ ලේකම්, මේජර් ජෙනරාල් (විශ්‍රාමික) කමල් ගුණරත්න WWV RWP RSP USP ndc psc MPhil මහතා අමාත්‍යංශ පරිශ්‍රයේ දී හමුවිය. මෙම සුහද හමුවේදී නාවික හමුදාපතිවරයා නව ආරක්ෂක ලේකම්වරයාට සිය සුබ පැතුම් එක් කළේය. මෙම අවස්ථාව සිහිවීම වස් සමරු තිළිණ හුවමාරුවක් ද සිදුවිය."
    },
    {
        "content": "විදුලි සංදේශ නියාමන කොමිෂන් සභාවේ නව අධ්‍යක්‍ෂක ජෙනරල් ලෙස ඕෂධ සේනානායක මහතා ආරක්‍ෂක අමාත්‍යාංශ ලේකම් මේජර් ජෙනරාල් (විශ්‍රාමික) කමල් ගුණරත්න WWV RWP RSP USP ndc psc MPhil මහතා වෙතින් අද දින (නොවැම්බර් 20) ආරක්‍ෂක අමාත්‍යාංශයේදී සිය පත්වීම් ලිපිය ලබාගන්නා ලදි. අධ්‍යක්‍ෂ ජෙනරල්වරයා හෙට දින (නොවැම්බර් 21) සිට සිය තනතුරෙහි රාජකාරී භාර ගනු ඇත."
    },
    {
        "content": "ආරක්‍ෂක මාණ්ඩලික ප්‍රධානී, අද්මිරාල් රවින්ද්‍ර විජේගුණරත්න මහතා අද (නොවැම්බර්  21) දින ආරක්‍ෂක අමාත්‍යංශයේ ලේකම්,මේජර් ජෙනරාල් (විශ්‍රාමික) කමල් ගුණරත්න WWV RWP RSP USP ndc psc MPhil මහතා අමාත්‍යංශ පරිශ්‍රයේ දී හමුවිය. මෙම සුහද හමුවේදී ආරක්‍ෂක මාණ්ඩලික ප්‍රධානී නව ආරක්ෂක ලේකම්වරයාට සිය සුබ පැතුම් එක් කළේය. මෙම අවස්ථාව සිහිවීම වස් සමරු තිළිණ හුවමාරුවක් ද සිදුවිය."
    },
    {
        "content": "ආරක්‍ෂක අමාත්‍යංශයේ ලේකම් මේජර් ජෙනරාල් (විශ්‍රාමික) කමල් ගුණරත්න WWV RWP RSP USP ndc psc MPhil මහතා අද (2019 දෙසැම්බර් 4) අගරදගුරු නිවසේදී කොළඹ අගරදගුරු අති උතුම් කාදිනල් මැල්කම් රංජිත් හිමිපාණන් හමුවිය. මෙම හමුවේදී ආරක්‍ෂක ලේකම්තුමන් හා අගරදගුරු කාදිනල් මැල්කම් රංජිත් හිමිපාණන් අතර සුහද සාකච්ඡාවක්ද පැවැත්විනි."
    },
    {
        "content": "ආරක්ෂාව සබැදි පුවත් වඩාත් ඵලදායී ලෙස ප්‍රචාරය කිරීම සඳහා ආරක්ෂක අමාත්‍යාංශය යටතේ ආරක්ෂක මාධ්‍ය ඒකකයන් ක්‍රියාත්මක කිරීමට රජය කටයුතු කරයි. “ ” ගරු රාජ්‍ය ආරක්ෂක අමාත්‍ය චමල් රාජපක්ෂ මැතිතුමන් පැවසීය. මාධ්‍යවේදීන් විසින් අසන ලද ප්‍රශ්න සදහා පිළිතුරු දෙමින් එතුමන් පවසා  සිටියේ ප්‍රභූ ඝාතන කුමන්ත්‍රණයන් පිළිබඳව විමර්ශනය කිරීම සඳහා විශේෂ පරීක්ෂණයක් ආරම්භ කර ඇති බවයි. චීනය විසින් පරිත්‍යාග කරන ලද ඇමරිකානු ඩොලර් මිලියන 75 ක් වටිනා මෝටර් බයිසිකල් 187 ක් දිවයින පුරා පිහිටි පොලිස් ස්ථාන වෙත බෙදා දීමේ උත්සවයකට ගරු අමාත්‍ය රාජපක්ෂ මහතා සහ ආරක්ෂක ලේකම් මේජර් ජෙනරාල් කමල් ගුණරත්න(විශ්‍රාමික) මහතා සහභාගී විය. උත්සව සමයේ දිවයින පුරා ආරක්ෂාව සහතික කිරීමට පියවර ගෙන ඇති බව මේජර් ජෙනරාල් ගුණරත්න මහතා පැවසීය. “ජනතාවගේ ආරක්ෂාව සහ ආරක්ෂාව පවත්වාගෙන යාමේ වගකීම රජය සතුය. පොලීසිය සහ ත්‍රිවිධ හමුදාව දැඩි සෝදිසියෙන් පසුවන අතර කිසිවෙකුටත් රටේ ආරක්ෂාවට අභියෝග කල නොහැක” එතුමන් වැඩිදුරටත් පැවසීය."
    },
    {
        "content": "ආරක්ෂක අමාත්‍යාංශ ලේකම් මේජර් ජෙනරාල් කමල් ගුණරත්න (විශ්‍රාමික) මහතා අද (දෙසැම්බර් 07) දින ආරක්ෂක සේවා අණ හා මාණ්ඩලික විද්‍යාලයට පැමිණියේය. ආරක්ෂක ලේකම්වරයා වෙත කඳවුරු මුරය පසුකර යාමක් සිදුකර ආචාර පුද කරන ලදි. ආරක්ෂක සේවා අණ හා මාණ්ඩලික විද්‍යාලය වෙත පැමිණි ආරක්ෂක ලේකම්තුමන් එහි සේනාවිධායක මේජර් ජෙනරාල් ප්‍රභාත් දෙමටන්පිටිය විසින් ඉතා උණුසුම් අයුරින් පිළිගන්නා ලදි. ලේකම්වරයා සිය සංචාරයේදී කාර්ය මණ්ඩලයේ සාමාජිකයන් හා විශේෂයෙන් විදේශීය සිසුන් ඇතුළු ශිෂ්‍ය නිලධාරීන් සමඟ අදහස් හුවමාරු කර ගත්තේය. නව ආරක්‍ෂක ලේකම්තුමන් සිය ධුරයෙහි වැඩ භාරගැනීමෙන් පසුව ආරක්ෂක සේවා අණ හා මාණ්ඩලික විද්‍යාලයේ සිදුකරන ලද ප්‍රථම සංචාරය මෙයයි. මෙම අවස්ථාව සිහිවීම වස් සමරු තිළිණ හුවමාරුවක් ද සිදුවිය. උසස් ආරක්ෂක අධ්‍යයනය සඳහා වන ඉතාමත් කීර්තිමත් ආයතනයක් වන ආරක්ෂක සේවා අණ හා මාණ්ඩලික විද්‍යාලය 1998 මාර්තු 16 වන දින යුද හමුදා අණ හා මාණ්ඩලික විද්‍යාලය (ACSC) ලෙස ආරම්භ කරන ලදි. පළමු පාඨමාලාව ශිෂ්‍ය නිලධාරීන් 26 දෙනෙකුගෙන් සමන්විත විය. මේ වන විට දේශීය හා විදේශීය ශිෂ්‍ය නිලධාරීන් 158 දෙනෙකු යුද, නාවික සහ ගුවන් හමුදාවන් නියෝජනය කරමින් උපාධි පාඨමාලා හදාරමින් සිටී. ආරක්ෂක සේවා අණ හා මාණ්ඩලික විද්‍යාලය ආරක්ෂක අමාත්‍යංශයට අනුබද්ධිත ආයතනයකි."
    },
    {
        "content": "ශ්‍රී ලංකා විදුලි සංදේශ නියාමන කොමිෂන් සභාවේ (TRCSL) සභාපතිවරයා ලෙස ආරක්ෂක අමාත්‍යාංශ ලේකම් මේජර් ජෙනරාල් (විශ්‍රාමික) කමල් ගුණරත්න මහතා අද වැඩ භාර ගත්තේය. විදුලි සංදේශ නියාමන කොමිෂන් සභා ප්‍රධාන කාර්යාලයේදී එහි කාර්ය මණ්ඩලය අමතමින් එතුමන් කියා සිටියේ මෙම රජය විසින් රට සංවර්ධනය කිරීම සඳහා නිවැරදි මාවතකට යොමු වනු ඇතැයි ජනතාව බොහෝ බලාපොරොත්තු තබා ඇති බවත්, රාජ්‍ය අංශය විසින් ඔවුන්ගේ අභිලාෂයන් හොඳින් ඉටුකිරීමට කටයුතු කල යුතු බවත්ය. අතිගරු ජනාධිපති ගෝඨාභය රාජපක්‍ෂ මැතිතුමා යටතේ අප හට හොඳ නායකත්වයක් මේ වන විට ලැබී තිබෙන බවත් සිංගප්පූරු නායකයින් සැමවිටම තම ජනතාවට මතක් කර දෙන්නේ තමන් විසින් රට වෙනුවෙන් ලබා දෙන දෙයට වඩා තව වැඩිපුර දෙයක් ලබා දී පෙරට වඩා රට වෙනුවෙන් සේවය කරන ලෙසයි. ඔවුන් විසින් විශාල ඩිජිටල් තිරවල ‘Give little bit more’ යන පණිවිඩය පෙන්වන බවද එතුමන් පැවසිය. “මා ඔබ සියලු දෙනාගෙන් ඉල්ලා සිටින්නේ ඔබ විසින් දැනට ලබා දෙන සේවයට වඩා ඔබගේ සේවය තව ටිකක් වැඩිපුර ලබා දෙන ලෙසත්, වැඩිපුර සේවය ලබා දීම සඳහා හොඳින් ක්‍රියා කරන ලෙසත්ය. රාජ්‍ය අංශයේ සේවකයින් වශයෙන් ඔබේ උරහිස් මත වැඩි වගකීම් පැවරී ඇති නමුත් රටේ සංවර්ධනය සඳහා ඔබේ සේවයෙන් වැඩි ප්‍රමාණයක් ලබා දෙන්න” මේජර් ජෙනරාල් ගුණරත්න මහතා  පැවසීය. ජනාධිපති ගෝඨාභය රාජපක්‍ෂ මැතිතුමාගේ ප්‍රතිපත්ති ප්‍රකාශනයේ වන ස්මාර්ට් ශ්‍රී ලංකා සංකල්පය යටතේ ආරක්ෂක අමාත්‍යාංශයේ විෂය පථයට අයත් විදුලි සංදේශ නියාමන කොමිෂන් සභාව විසින් 5G තාක්‍ෂණය දිවයින පුරා ව්‍යාප්ත කරනු ඇත. මෙම අවස්ථාවට පැමිණි ආරක්ෂක ලේකම් මේජර් ජෙනරාල් ගුණරත්න මහතා විදුලි සංදේශ නියාමන කොමිෂන් සභාවේ නව අධ්‍යක්ෂක ජෙනරාල් ඕෂධ සේනානායක මහතා විසින් පිළිගන්නා ලදී."
    },
    {
        "content": "ශ්‍රී ලංකා යුද්ධ හමුදාවේ 68 වන සේනාංකයේ 681 බලසේනාව යටතේ රාජකාරී කරන 14 වන විජයබාහු පාබල රෙජිමේන්තුවේ භඨ පිරිස් පසුගිය අගහරුවාදා   දින මුලතිව් කලෙයිවානෙ අම්පලවාන්පොක්කනෙයි ප්‍රදේශයේ පෙර පාසලක් සඳහා එළිමහන් ක්‍රීඩා පහසුකම් සංවර්ධනය සඳහා එනම් ළමා ක්‍රීඩා පිටියට නව අංගයන් එක් කිරීමට ඔවුන්ගේ පලපුරුද්ද සහ ශ්‍රම දායකත්වය ලබා දෙන ලදී. පෙර පාසල් බලධාරීන්ගේ ඉල්ලීමට අනුව පෙර පාසල සඳහා යුධ හමුදාව විසින් මෙම දායකත්වය ලබා දෙන ලදී මේ අතර මෑතකදී ඔඩ්ඩුසුඩාන් ප්‍රදේශයට බලපෑ තද සුළං තත්වය හේතුවෙන් කඩා වැටී තිබූ විශාල ගසක් ඉවත් කිරීමට භඨ පිරිස් ක්‍රියා කරන ලදී.මහා මාර්ගය හරහා වැටීතිබූ මෙම ගස නිසා වාහන ගමනාගමනයද අඩාල වී තිබුණි. ඇති වූ හදිසි තත්වය මත යුධ හමුදා සෙබළුන් 40ක කණ්ඩායමක් විසින් මෙම ගස කපා ඉවත් කර ගමනාගමනය යථා තත්වයට පත් කිරීමට කටයුතු කරන ලදී."
    },
    {
        "content": "ශ්‍රී ලංකා නාවික හමුදාව විසින් පසුගිය බ්‍රහස්පතින්දා   දින මුහුදේදී බරපතල තුවාල ලැබූ ධීවරයෙකු වෛද්‍ය ප්‍රතිකාර සඳහා ගොඩබිමට රැගෙන එන ලද බව නාවික හමුදා නිල වෙබ් අඩවිය පවසයි. පසුගිය සතියේ   දින ගාල්ලේ සිට ධීවර කටයුතු සඳහා පිටත්ව ගොස් තිබූ ‘තනූජා දුව  ’ නැමති බහුදින ධීවර යාත්‍රාවේ සිටි ධීවරයෙකු මුහුදේදී තවත් බෝට්ටුවකට නැඟීමට උත්සාහ කිරීමේදී ඇද වැටීමෙන් තුවාල සිදුවී ඇත. ධීවර හා ජලජ සම්පත් දෙපාර්තමේන්තුව මඟින් සිදුකළ දැනුම් දීමට අනුව නාවික හමුදාව, එම අසාධ්‍ය රෝගියා රැගෙන ඒම සඳහා දකුණු නාවික විධානයට අයත් වේග ප්‍රහාරක යාත්‍රාවක්   පිටත් කර යවා ඇත. හම්බන්තොට ධීවර වරායේ සිට නාවික සැතපුම්   ක් පමණ වූ දුරකදි රෝගියා වේග ප්‍රහාරක යාත්‍රාව වෙත ලබාගැනීමෙන් අනතුරුව හම්බන්තොට වරාය වෙත රැගෙන එන ලද අතර, වැඩිදුර ප්‍රතිකාර සඳහා කඩිනමින් හම්බන්තොට මහ රෝහල වෙත රැගෙන ගොස් ඇත. රෝහල් වෛද්‍යවරුන් විසින් රෝගියා පරීක්‍ෂා කිරීමෙන් අනතුරුව එම රෝගියා මිය ගොස් ඇති බව ප්‍රකාශ කර ඇත"
    },
    {
        "content": "පසුගිය අප්‍රියෙල්   පාස්කු ඉරිදා දින බෝම්බ පිපිරීම සිදුවී මාස තුනක් සම්පුර්ණ වීම නිමිත්තෙන් එහිදී විපතට පත් වූවන් සිහිපත් කරමින් දානමය පුණ්‍ය කර්මයක් අද   දින කොළඹ ආරක්‍ෂක අමාත්‍යාංශ පරිශ්‍රයේ දි පැවැත්විණි. සිදු වූ අවාසනාවන්ත සිදුවීම සිහිපත් කරමින් බෞද්ධ, හින්දු, ඉස්ලාම් සහ කතෝලික ආගම් වල ආගමික නායකයින් විසින් ආගමික වතාවත් සිදුකරන ලදී. ආරක්‍ෂක අමාත්‍යාංශයේ සේවා වනිතා ඒකකය විසින් සංවිධානය කරන ලද අමාත්‍යාංශයේ ශ්‍රවණාගාරයේදී පැවති දානමය පුණ්‍ය කර්මය සදහා ආරක්‍ෂක අමාත්‍යාංශයේ ලේකම් ජෙනරාල් එස්.එච්.එස්.කොට්ටෙගොඩ  ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතා සහභාගී විය. ආරක්‍ෂක ලේකම් විසින් ධාතු කරඩුව වැඩම කරවන ලදී. ආගමික වතාවත් මෙහෙයවනු ලැබුවේ ශ්‍රී ලංකා අමරපුර මහා නිකායේ උත්තරීතර මහානායක අග්ගමහා පණ්ඩිත පූජ්‍ය කොටුගොඩ ධම්මාවාස මහා නායක ස්වාමින් වහන්සේ විසිනි. මෙම අවස්ථාවට සහභාගී වූ හින්දු, ඉස්ලාම් හා ක්‍රිස්තියානි ආගම් නියෝජනය කරන පුජකවරුන්ද ආගමික වතාවත් සිදුකරන ලදී. බෝම්බ පිපිරීමෙන් මියගිය සියලු දෙන හට පිං පැමිණවීම හා තුවාල සිදු වූ අයට ඉක්මන් සුවය පතා විශේෂ බහු ආගමික වතාවත් සිදු කරන ලදී. ආගමික වතාවත් වලින් පසුව ගරුතර මහා සංඝයා වහන්සේලාට සහ අනෙකුත් ආගමික නායකයින් සඳහා දානය පිරිනමන ලදි. ආරක්‍ෂක අමාත්‍යාංශයේ සේවා වනිතා ඒකකයේ සභාපති සෝනියා කොට්ටෙගොඩ මහත්මිය, ත්‍රිවිධ හමුදාපතිවරු, අමාත්‍යාංශයේ ජ්‍යෙෂ්ඨ නිලධාරීන්, ජ්‍යෙෂ්ඨ ත්‍රිවිධ හමුදා පොලිස් හා සිවිල් ආරක්‍ෂක දෙපාර්තමේන්තු නිලධාරීන්, ආරක්‍ෂක අමාත්‍යාංශයේ හමුදා සම්බන්ධතා නිලධාරී සහ අමාත්‍යාංශ කාර්ය මණ්ඩලයේ විශාල පිරිසක් මෙම අවස්ථාවට සහභාගී වූහ. 2019 අපේ‍්‍රල් 21 වන දින රටම කම්පා කරමින් මරාගෙන මැරෙන බෝම්බ පිපිරීම් මාලාවක් සිදුවූ අතර මේ නිසා ජීවිත හානි සහ සියගණනක් පිරිසකට තුවාල සිදු විය. කොච්චිකඩේ ශාන්ත අන්තෝනි දේවස්ථානය ඇතුළු තවත් දේවස්ථාන කිහිපයක් සහ කොළඹ පිහිටි සංචාරක හෝටල් කිහිපයක් ඉලක්ක කර ගනිමින් මෙම බෝම්බ ප්‍රහාර එල්ල කරන ලදී. මෙම පිපිරීමෙන් විදේශීය ජාතිකයන් කිහිප දෙනෙකුගේ ජීවිත ද අහිමි විය"
    },
    {
        "content": "ආරක්‍ෂක අමාත්‍යාංශයේ ලේකම් ජෙනරාල් එස්.එච්.එස්.කොට්ටෙගොඩ   ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතාගේ ප්‍රධානත්වයෙන් විහාරස්ථාන භාර ප්‍රධාන නාහිමිවරුන් හා විහාරස්ථාන භාරකරුවන් අතර වාර්ෂික පෙරහැර උත්සවයන් පැවැත්වීමට සමගාමීව ඒ සඳහා සැලසිය යුතු ආරක්‍ෂක විධිවිධාන පිලිබඳව සාකච්ඡාවක් අද   දින අමාත්‍යංශ පරිශ්‍රයේදී පැවැත්විණි. දේශීය ආගමික හා සංස්කෘතික වශයෙන් ඉතා වැදගත් සාම්ප්‍රදායික අංගයක් වන ඓතිහාසික පෙරහැර සංවිධානය කිරීම සදහා වන ආරක්‍ෂාව සැපයීම පිලිබඳව වැදගත් වන කරුණු රාශියක් පිලිබඳව මෙහිදී අවධානය යොමු කරන ලදී. දේශීය හා විදේශීය බොහෝ පිරිස් මෙම වර්ණවත් පෙරහැර නැරඹීම සඳහා පැමිණේ. පාස්කු ඉරිදා බෝම්බ ප්‍රහාරයෙන් පසුව ජනතාවගේ සහ ජනතාව ගැවසෙන ස්ථානවල පූර්ණ ආරක්‍ෂාව සහතික කිරීම සදහා වන සියලු විශේෂ විධිවිධානයන් යෙදීමට නියමිතය. මේ සඳහා සිය පූර්ණ සහයෝගය ලබා දෙන බවට ආරක්‍ෂක ලේකම්වරයා සහතික විය. කැලණිය රජමහ විහාරය, මහියංගනය රජමහ විහාරය හා බෙල්ලන්විල රජමහ විහාරයේ විහාරස්ථාන භාර ප්‍රධාන නාහිමිවරුන්, නවගමුව පත්තිනි දේවාලයේ බස්නායක නිළමේතුමන්, දළදා මාලිගාව ඇතුළුව වැදගත් විහාරස්ථාන කිහිපයක භාරකරුවන් සහ ජාතික බුද්ධි ප්‍රධානී, හමුදා සම්බන්ධතා නිලධාරි හා ත්‍රිවිධ හමුදා ඡ්‍යේෂ්ඨ නිලධාරීන් මෙම සාකච්ඡාව සඳහා සහභාගී විය."
    },
    {
        "content": "ශ්‍රී ලංකා යුද්ධ හමුදාව විසින් සැම්සුන්   අල්ට්‍රාසවුන්ඩ් ස්කෑනර්   යන්ත්‍ර   ක් සඳුදා   දින ‘අපේක්‍ෂා’ රෝහල වෙත පරිත්‍යාග කරන ලද බව යුද්ධ හමුදා නිල වෙබ් අඩවිය පවසයි. මෙම නවීන ස්කෑනර් යන්ත්‍ර පිළිකා රෝගීන්ට ප්‍රතිකාර කිරීම සඳහා කැපවූ රටේ ප්‍රධාන රෝහල සඳහා බෙහෙවින් අවශ්‍යව තිබු වෛද්‍ය උපකරණ වේ. යුද්ධ හමුදා සාමාජිකයින් විසින් ස්වේච්ඡාවෙන් සිදුකරන ලද එක් දිනක වැටුප් පරිත්‍යාගයෙන් මිළදී ගනු ලැබු මෙම ස්කෑනර් යන්ත්‍ර දෙක ඊයේ පැවති චාම් උත්සවයකදී යුද්ධ හමුදාධිපති ලුතිතන් ජෙනරාල් මහේෂ් සේනානායක විසින් පිළිකා රෝහල වෙත නිළ වශයෙන් භාරදෙන ලදි. මෙම ස්කෑනර් යන්ත්‍ර දෙක මිලදී ගැනීම සඳහා අවශ්‍ය ප්‍රේෂණ පත පසුගිය මැයි මස   වන දින පැවති පරම වීර විභූෂන   පදක්කම් ප්‍රදානය කිරීමේ උත්සවයේ දී යුද්ධ හමුදාධිපතිතුමන් විසින් අතිගරු ජනාධිපති මෛත්‍රීපාල සිරිසේන මැතිතුමන් වෙත ලබාදෙන ලදී. මෙම ස්කෑනර් යන්ත්‍ර දෙක හේතුවෙන් පිළිකා රෝගීන්ට ප්‍රතිකාර කිරීම සඳහා කැපවූ දිවයිනේ එකම රෝහල වෙත පැමිණෙන පිළිකා රෝගීන් සිය ගණනකට නව බලාපොරොත්තුවක් ලබා දෙනු ඇත"
    },
    {
        "content": "මේජර් හේමන්ගොඩ වසන්ත දිනේෂ් ජයවික්‍රම හා කෝප්‍රල් ශාකරලාගේ සමන්ත විජේකුමාර යන රණවිරුවන් දෙදෙනා   වර්ෂයේදී මාලි රාජ්‍යයේ එක්සත් ජාතීන්ගේ සාම සාධක රාජකාරීන් හී නිරතව සිටියදි බෝම්බ ප්‍රහාරයකට ලක්වීමෙන් ජීවිතක්‍ෂයට පත්විය. එම වීරෝධාර රණවිරුවන් දෙදෙනා එම රටේ ඩග් හැම්ර්ස්ක්ජෝල්ඩ්   පදක්කමෙන් පිදුම් ලැබු බව එක්සත් ජාතීන්ගේ සංවිධානය විසින් මාධ්‍ය නිවේදනයක් නිකුත් කරමින් ප්‍රකාශ කර ඇත. එක්සත් ජාතීන්ගේ මූලස්ථානයේ එක්සත් ජාතීන්ගේ සංවිධානයේ සාම සාධක සමිතියේ අන්තර් ජාතික දිනය ඉකුත් සිකුරාදා   දින පැවැත්විණි. එක්සත් ජාතීන්ගේ සංවිධානයේ මහලේකම් ඇන්ටෝනියෝ ගෘර්ස් විසින්   සිට ත්‍රස්තවාදී ප්‍රහාරයන් හේතුවෙන් සිය ජීවිත අහිමිවූ සියලුම එක්සත් ජාතීන්ගේ සාම සාධක හමුදාවන්හී සාමජිකයින් හට සිය ගෞරව ප්‍රණාමය පුද කරන ලද අතර, ඩග් හැම්ස්කස්ජෝල්ඩ්   පදක්කම යුද්ධ හමුදාවේ සහ පොලීසියේ මෙන්ම අදාළ සාම සාධක රාජකාරීන්හී නිරත සිවිල් පුරවැසියන් ද ඇතුළුව   දෙනෙකුට   සහ   යන වර්ෂයන්හීදී ද ඉතා ගෞරවාන්විත අයුරින් පුද කර තිබිණි. එක්සත් ජාතීන්ගේ සාම සාධක හමුදාව සඳහා වන නිල ඇඳුම් පැළඳ සේවයේ නිරතවන ආරක්‍ෂක හමුදා සාමාජිකයින් සහිත රටවල් අතුරින් අදාළ සාම සාධක ක්‍රියාවලීන් වෙනුවෙන් ආරක්‍ෂක හමුදා සාමාජිකයින්ගේ සේවාවන් සඳහා දායකත්වයක් ලබාදෙන රටවල් අතර ශ්‍රී ලංකාව දැනට   වන ස්ථානයේ පසු වේ. මේ අනුව එක්සත් අරාබි සාම සාධක හමුදාව, මධ්‍යම අප්‍රිකානු සමූහාණ්ඩුව, හයිටි, ලෙබනන්, මාලි, දකුණු සුඩානය හා බටහිර සහරා යන රටවල් එක්සත් ජාතීන්ගේ සාම සාධක මෙහෙයුම් සඳහා   ක් පමණ වන හමුදා හා පොලිස් නිලධාරීන්ගේ සේවාවන් සඳහා දායකත්වය ලබාදී ඇති බව අනාවරණය වී ඇත. මෙවර මෙම සම්මානය ඒ වෙනුවෙන් පවත්වනු ලැබු විශේෂ උත්සවයකදී එක්සත් ජාතීන්ගේ සංවිධානයේ මහ ලේකම්වරයා විසින් ප්‍රදානය කිරිමට නියමිත අතර අදාල සම්මානයෙන් පිදුම් ලබන ආරක්‍ෂක හමුදා සාමාජිකයින්ට සහ ඔවුන්ගේ පවුලේ අයවළුන්ට, කැප්ටන් මෙබයි ඩයැන් පදක්කම සුවිශේෂි විශිෂ්ට හැගීමක්\" ලබා දෙනු ඇත. කොංගෝ රාජ්‍යයේ එක්සත් සාම සාධක ජනපද දූත මෙහෙවරේ නිරත වෙමින් සිටියේදි ඉකුත් වසරේදි ටැංසානියාවේ සෙසු සාමාජිකයෙකුගේ ජිවිතය බේරා ගැනිමට ගත් ප්‍රයත්නයකදී හදිසි ප්‍රහාරයකට ලක්වීමෙන් ජීවිතක්‍ෂයට පත්වූ චැංසි චිටෙටේ නැමති සාමාන්‍ය සෙබලෙකු වෙතද එම සම්මාණය පුදකරනු ලැබීය. මෙවර එම සැමරුමේ ජාත්‍යන්තර තේමාව වී ඇත්තේ “සිවිල් පුරවැසියන් ආරක්‍ෂා කර ගමු” යන්නය. මෙම වසරේ සැමරුම් උත්සවයේ ගෝලීය තේමාව වන්නේ සිවිල් වැසියන් ආරක්ෂා කිරීම සහ සාමය ආරක‍්ෂා කිරීමයි. එක්සත් ජාතීන්ගේ සංවිධානයේ ලේකම් වරයා පවසන පරිදි සාමාන්‍ය සිවිල් වැසියන් ආරක්ෂා කිරීම වෙනුවෙන් එක්සත් ජාතීන්ගේ සංවිධානය විසින් සිදු කරනු ලැබු සාම සාධක මෙහෙයුම්වලට මේ දක්වා වසර   ක් පමණ කාළසීමාවක් ගතවී තිබේ. එමෙන්ම අදාළ කර්තව්‍යයන් හී නිරතවන එක්සත් ජාතීන්ගේ සංවිධානයේ සාම සාධක භටපිරිස් විශාල ජීවිත අවදානමක් මැද සාමාන්‍ය සිවිල් පුරවැසියන් කාන්තාවන් හා ළමුන් ප්‍රචණ්ඩකාරී ක්‍රියාවන්ගෙන් ආරක්‍ෂා කර ගැනීම සඳහා කටයුතු කරනු ලබයි. සාම සාධක හමුදාවන්හි සේවය කරන සියලුම පිරිමින් සහ කාන්තාවන්ට එම සාම සාධක ක්‍රියාවලියන්හි නිරතව සිටියදී සිය ජීවිත අහිමි වූ සෙසු සාමාජිකයින් පිළිබඳව අනුස්මරණය කිරිම වෙනුවෙන් එක්සත් ජාතීන්ගේ සාම සාධක සාමාජිකයින්ගේ ජාත්‍යන්තර දිනය   වසරේදී මහා සම්මේලනය මගින් සම්මත කර පිහිටුවන ලදී. මේ අනුව, එක්සත් ජාතීන්ගේ මානව හිමිකම් කවුන්සිලය විසින් විරුවන් සැමරිමේ දිනය ලෙස   වන දිනය නම් කළ අතර, ලෝකය පුරා එක්සත් ජාතීන්ගේ දූත මෙහෙවර සහ කාර්යාල එම සැමරුම මැයි   වන දිනට යෙදි ඇති අතර, මුළු ලොව පුරා මීට අදාළ සැමරුම් සිදු කිරිමට එක්සත් ජාතීන්ගේ සංවිධාන විසින් කටයුතු සංවිධානය කරනු ඇත. (අනුග්‍රහය: එක්සත් ජාතීන්ගේ කාර්යාලය)"
    },
    {
        "content": "ශ්‍රී ලංකා යුද්ධ හමුදාව විසින් ඉදිකරන ලද නව නිවසක් යාපනයේ අඩු ආදායම්ලාභි පවුලකට පරිත්‍යාග කරන ලදී. යුධ හමුදා නිල වෙබ් අඩවියට අනුව පසුගිය සඳුදා (අගෝස්තු 05) දින කොඩිකාමම් හි දී පැවති උත්සවයකදී මෙම නිවස රාජරත්තිරම් ජයකුමාරි මහත්මිය සහ ඇයගේ පවුලේ සාමාජිකයන් වෙත භාර දී තිබේ. 15 වන ගජබා රෙජිමේන්තුවේ භටපිරිස්හි හැකියාවන් සහ කුසලතාවයන් යොදාගනිමින් නිදන කාමර 2 ක කින් යුතු මෙම නිවස ඉදිකර ඇත. යාපනය ආරක්‍ෂක සේනා මූලස්ථානය විසින් සිදුකළ ඉල්ලීමකට අනුව මෙම නිවස ඉදිකිරීම සදහා මූල්‍ය ආධාර භාතිය ජයකොඩි මහතා සහ චින්තක ද සොයිසා මහතා විසින් ලබා දී ඇත. අනුග්‍රාහකයන් විසින් නිවසට අවශ්‍ය නව ගෘහ භාණ්ඩ ලබා දී ඇත. හින්දු ආගමික සම්ප්‍රදායන්ට අනුකූලව පැවති නිවස පවරාදීමේ උත්සවයට යාපනය ආරක්‍ෂක සේනා ආඥාපති මේජර් ජෙනරාල් රුවන් වනිගසුරිය මහතා, අනුග්‍රාහකයින්, ජ්‍යෙෂ්ඨ නිලධාරීන් සහ ප්‍රදේශවාසීන් රැසක් සහභාගී වූහ"
    },
    {
        "content": "එක්සත් ජනපද රාජ්‍ය දෙපාර්තමේන්තුවේ දේශපාලන සහ ආරක්ෂක කටයුතු පිළිබඳ කාර්යාංශයේ සහකාර ලේකම් ආර් ක්ලාක් කූපර්  මහතා අද   දින ආරක්ෂක අමාත්‍යංශයේ ලේකම් ජෙනරාල් එස්එච්එස් කෝට්ටෙගොඩ   ඩබ්ඩබ්වී ආර්ඩබ්පි ආර්ඩබ්පි ආර්එස්පි වීඑස්වී යුඑස්පි එන්ඩිසි මහතා අමාත්‍යංශ පරිශ්‍රයේ දී හමුවිය. මෙම හමුවේ දී ආරක්ෂක ලේකම්තුමන් සහ ඇමෙරිකානු නිලධාරින් අතර ද්විපාර්ශ්වීය වැදගත්කමක් ඇති කරුණු පිළිබඳ සුහද සාකච්ඡාවන් පැවැත්විණි. මෙම අවස්ථාවට ශ්‍රී ලංකාවේ එක්සත් ජනපද තානාපති කාර්යාලයේ නිලධාරීන් කිහිප දෙනෙකු ද සහභාගි වූහ.."
    },
    {
        "content": "එක්සත් ජනපද රාජ්‍ය දෙපාර්තමේන්තුවේ දේශපාලන සහ ආරක්ෂක කටයුතු පිළිබඳ කාර්යාංශයේ සහකාර ලේකම් ආර් ක්ලාක් කූපර්  මහතා අද   දින ආරක්ෂක අමාත්‍යංශයේ ලේකම් ජෙනරාල් එස්එච්එස් කෝට්ටෙගොඩ   ඩබ්ඩබ්වී ආර්ඩබ්පි ආර්ඩබ්පි ආර්එස්පි වීඑස්වී යුඑස්පි එන්ඩිසි මහතා අමාත්‍යංශ පරිශ්‍රයේ දී හමුවිය. මෙම හමුවේ දී ආරක්ෂක ලේකම්තුමන් සහ ඇමෙරිකානු නිලධාරින් අතර ද්විපාර්ශ්වීය වැදගත්කමක් ඇති කරුණු පිළිබඳ සුහද සාකච්ඡාවන් පැවැත්විණි. මෙම අවස්ථාවට ශ්‍රී ලංකාවේ එක්සත් ජනපද තානාපති කාර්යාලයේ නිලධාරීන් කිහිප දෙනෙකු ද සහභාගි වූහ.."
    },
    {
        "content": "ශ්‍රී ලංකා ගුවන් හමුදාවේ   වන ගුවන් හමුදාධිපතිතුමන් ලෙස වැඩ භාරගත් එයාර් මාර්ෂල් සුමංගල ඩයස් මහතා අද (ජූනි  ) දින ආරක්‍ෂක අමාත්‍යංශයේ ලේකම් ජෙනරාල් එස්එච්එස් කොට්ටෙගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසි මහතා අමාත්‍යංශ පරිශ්‍රයේ දී හමුවිය. මෙම හමුවේදී ආරක්‍ෂක ලේකම්තුමන් සහ ගුවන් හමුදාපතිතුමන් අතර සුහද සාකච්ඡාවක් පැවැත්විණි. මෙම අවස්ථාව සිහිවීම වස් දෙපාර්ශවය අතර සමරු තිලිණ හුවමාරුවක් ද සිදුවිය."
    },
    {
        "content": "ශ්‍රී ලංකාවේ ඉරාන ඉස්ලාමීය ජනරජයේ තානාපති මොහොමඩ් සයරි අමිරනී   මැතිතුමන් අද (ජූනි  ) දින ආරක්‍ෂක අමාත්‍යංශයේ ලේකම් ජෙනරාල් එස්එච්එස් කෝට්ටේගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසි මහතා අමාත්‍යංශ පරිශ්‍රයේ දී හමුවිය. මෙම හමුවේ දී ආරක්‍ෂක ලේකම්තුමන් සහ ඉරාන තානාපතිතුමන් අතර ද්විපාර්ශ්වික වැදගත්කමක් ඇති කරුණු පිළිබඳව සුහද සාකච්ඡාවක් පැවැත්විණි. මෙම අවස්ථාව සිහිවීම වස් දෙපාර්ශවය අතර සමරු තිලින හුවමාරුවක් ද සිදුවිය."
    },
    {
        "content": "ශ්‍රී ලංකා ගුවන් හමුදාවේ   වන ගුවන් හමුදාධිපතිතුමන් ලෙස වැඩ භාරගත් එයාර් මාර්ෂල් සුමංගල ඩයස් මහතා අද ජූනි   දින ආරක්‍ෂක රාජ්‍ය අමාත්‍ය රුවන් විජයවර්ධන මහතා අමාත්‍යංශ පරිශ්‍රයේ දී හමුවිය. මෙම හමුවේදී රාජ්‍ය අමාත්‍යතුමන් සහ ගුවන් හමුදාපතිතුමන් අතර අන්‍යෝන්‍ය වැදගත්කමක් ඇති කරුණු පිළිබඳව සුහද සාකච්ඡාවක් පැවැත්විණි. මෙම අවස්ථාව සිහිවීම වස් දෙපාර්ශවය අතර සමරු තිලිණ හුවමාරුවක් ද සිදුවිය."
    },
    {
        "content": "නවතමයෙන් පත් කරන ලද ජාතික බුද්ධි ප්‍රධානී මේජර් ජෙනරාල් රුවන් කුලතුංග මහතා වෙත අද   දින ආර ක අමාත්‍යංශයේ ලේකම් ජෙනරාල් එස්.එච්.එස්. කොට්ටෙගොඩ   ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසි මහතා විසින් අමාත්‍යංශ පරිශ්‍රයේ දී සිය පත්වීම් ලිපිය ප්‍රදානය කරන ලදී. අද සවස සිය කාර්යාලයේ පැවති කෙටි උත්සවයකදී ආර ක ලේකම්තුමන් විසින් නව ජාතික බුද්ධි ප්‍රධානි වෙත එම ලිපිය ප්‍රදානය කල අතර එහිදී ආර ක ලේකම්තුමන් විසින් මේජර් ජෙනරාල් කුලතුංග වෙත සිය සුභාශිංෂණ පිරිනමන ලදී."
    },
    {
        "content": "ආරක්‍ෂක අමාත්‍යංශයේ ලේකම් ජෙනරාල් එස්එච්එස් කෝට්ටේගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසි මහතා   ජුනි මස   වන දින බණ්ඩාරනායක ජාත්‍යන්තර ගුවන්තොටුපළේ සංචාරයක නිරත විය. ගුවන් තොටුපල වෙත පැමිණි ආරක්‍ෂක ලේකම්වරයා, ගුවන් හමුදාපති එයාර් මාර්ෂල් සුමංගල ඩයස්, ගුවන් තොටුපොළ සහ ගුවන් සේවා සමාගමේ සභාපති ධම්මික රණතුංග මහතා සහ ගුවන් හමුදාවේ සහ ගුවන් තොටුපොළ හා ගුවන් සේවා සමාගමේ ජ්‍යෙෂ්ඨ නිලධාරීහු විසින් මහත් හරසරින් පිළිගනු ලැබීය. මෙම සංචාරයේ දී ආරක්‍ෂක ලේකම්තුමන් විසින් ගුවන් තොටුපොල ආරක්‍ෂක විධිවිධාන පිළිබඳව නිරීක්‍ෂණය කරන ලද අතර, එහි ආරක්‍ෂක විධිවිධාන පිළිබඳව ගුවන් හමුදාපතිතුමන්, ගුවන් තොටුපොල සහ ගුවෙන් සේවා සමාගමේ සභාපතිතුමන්, ජ්‍යෙෂ්ඨ හමුදා නිලධාරීන් සහ ගුවන් තොටුපොල සහ ගුවන් සේවා සමාගමේ ජ්‍යෙෂ්ඨ නිලධාරීන් සමග සාකච්ඡාවක් ද පැවැත්විණි."
    },
    {
        "content": "වෙසක් සමය තුල දිවයිනේ ඉතා සාමකාමී වාතාවරණයක් පැවති අතර ජන ජීවිතය යථා තත්ත්වයට පත් වී තිබිණි. කෙසේ වෙතත්, පොලීසිය, ත්‍රිවිධ හමුදාව සහ සිවිල් ආරක්‍ෂක දෙපාර්තමේන්තුව එක්ව සාමය පවත්වාගෙන යාමට අවශ්‍ය මෙහෙයුම් සහ පරීක්ෂණ කටයුතු නියමිත පරිදි සිදුකරනු ලබයි. මේ වනවිට පාස්කු ඉරිදා සිද්ධියට සම්බන්ධ සැකකරුවන් 69 දෙනෙකු අපරාධ පරීක්‍ෂණ දෙපාර්තමේන්තුව යටතේ ද තවත් සැකකරුවන් 20 දෙනෙකු ත්‍රස්ත විමර්ශන කොට්ටාශය යටතේ ද රඳවාගෙන පරීක්‍ෂණ කටයුතු සිදුකරමින් පවතින බව පොලිස් මාධ්‍ය ප්‍රකාශක පොලිස් අධිකාරී රුවන් ගුණසේකර මහතා සඳුදා   දින කොල්ලුපිටිය මාධ්‍ය මධ්‍යස්ථානයේ පැවති මාධ්‍ය හමුවකට එක්වෙමින් අනාවරණය කර තිබේ. ලද තොරතුරක් අනුව කුරුණෑගල, අලකොලදෙනිය ප්‍රදේශයේ පොල් ඉඩමක පුද්ගලයින් පිරිසකට පුහුණු කඳවුරක් පවත්වාගෙන ගිය බවට සැකපිට පුද්ගලයින් තිදෙනෙකු කුරුණෑගල පොලීසිය විසින් අත්අඩංගුවට ගෙන තිබේ. මැයි මස 09 වන දින ඔවුන් අත්අඩංගුවට ගනු ලැබූ අතර පසුව ඔවුන් මැයි මස 24 වන දින දක්වා රක්‍ෂිත බන්ධනාගාරගත කරන ලදී. සිදුකරන ලද විමර්ශන වලින් පසු තවත් පුද්ගලයින් දෙදෙනෙකු මැයි 11 වන දින අත්අඩංගුවට ගෙන තිබේ. මෙම සැකකරුවන් දෙදෙනාගෙන් එක පුද්ගලයෙකු සන්තකයේ තිබී නොයෙකුත් වටිනාකම් වලට ලියන ලද චෙක්පත් විශාල ප්‍රමාණයක් සොයාගෙන ඇත. අනෙක් සැකකරු කුරුණෑගල රෝහලේ සේවකයෙකි. ඔහුගේ ගිණුමට වරින් වර විවිධ පුද්ගලයන් විසින් විශාල මුදල් ප්‍රමාණයක් බැරකර තිබේ. මෙම පුහුණු කඳවුර සම්බන්ධයෙන් ප්‍රශ්න කිරීම සඳහා තවත් පුද්ගලයෙකු පසුගිය 18 වනදා අත්අඩංගුවට ගෙන තිබේ. මෙම පුද්ගලයා පාර්ලිමේන්තුවේ සුචිගතකිරීමේ නිලධාරියෙකු ලෙස සේවය කරයි. ඔහු තවදුරටත් ප්‍රශ්නකිරිම සඳහා රඳවාගෙන ඇති බව පොලිස් මාධ්‍ය ප්‍රකාශකවරයා සඳහන් කරයි. “මරාගෙන මැරෙන දිවුරුම දුන්නේ කොල්ලුපිටිය සුපිරි නිවාස සංකීර්ණයක දී, අයි එස් ත්‍රස්තවාදී සහරාන් ගේ බිරිඳ පොලිසියට කල පාපොච්චාරණය” යන මාතෘකාව යටතේ පසුගිය මැයි 12 වනදා එක්තරා ජාතික පුවත්පතක පිටුවක් පුරා පළවූ ලිපියක් පිළිබඳව ද පොලිස් මාධ්‍ය ප්‍රකාශකවරයා සිය අදහස් දැක්විය. මෙම පුවත පොලිසිය විසින් නිල වශයෙන් නිකුත්කළ පුවතක් නොවන බව ඔහු වැඩිදුරටත් පැවසිය. එවැනි ප්‍රවෘත්ති වාර්තා මගින් දැනට සිදුකරමින් පවතින විමර්ශන කටයුතු වලට සහ නීතිමය ක්‍රියාමාර්ගවලට බාධාවක් එල්ල විය හැකි බව ද ඔහු පැවසීය. මෙවැනි ප්‍රවෘත්ති වාර්තාකරණයේ දී තහවුරු කල පුවත් පමණක් වාර්තා කිරීමට වඩාත් සැලකිලිමත් වන ලෙස පොලිස් මාධ්‍ය ප්‍රකාශකවරයා වාර්තාකරුවන්ගෙන් ඉල්ලා සිටියේ ය."
    },
    {
        "content": "ශ්‍රී ලංකාවේ ඕස්ට්‍රේලියානු මහකොමසාරිස් ඩේවිඩ් ජෝන් හොලි   මැතිතුමන් ඊයේ  දින ආර ක අමාත්‍යංශයේ ලේකම් ජෙනරාල් එස්එච්එස් කෝට්ටේගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩීසි මහතා අමාත්‍යංශ පරිශ්‍රයේ දී හමුවිය. මෙම හමුවේ දී ආර ක ලේකම්තුමන් සහ ඕස්ට්‍රේලියානු මහකොමසාරිස්තුමන් අතර ද්විපාර්ශ්වික වැදගත්කමක් ඇති කරුණු පිළිබඳව සුහද සාකච්ඡාවක් පැවැත්විණි."
    },
    {
        "content": "ශ්‍රී ලංකාවේ බංග්ලාදේශ මහකොමසාරිස් රියාස් හමිදුල්ලා   මැතිතුමන් අද (මැයි  ) දින ආරක්‍ෂක අමාත්‍යංශයේ ලේකම් ජෙනරාල් එස්.එච්.එස්. කෝට්ටේගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසි මහතා අමාත්‍යංශ පරිශ්‍රයේ දී හමුවිය. මෙම හමුවේ දී ආරක්‍ෂක ලේකම්තුමන් සහ බංග්ලාදේශ මහකොමසාරිස්තුමන් අතර ද්විපාර්ශවික වැදගත්කමක් ඇති කරුණු පිළිබඳව සුහද සාකච්ඡාවක් පැවැත්විණි. මෙම අවස්ථාව සිහිවීම සඳහා සමරු තිළිණ හුවමාරුවක් ද සිදුවිය. හමුදා සම්බන්ධිකරන නිලධාරි බ්‍රිගේඩියර් ටීජේ කොඩිතුවක්කු මහතාද මෙම අවස්ථාවට සහභාගී විය."
    },
    {
        "content": "ද්වීපාර්ශවික හමුදා සුහද සංචාරයක් සඳහා පසුගිය සෙනසුරාදා   දින දිවයිනට පැමිණි ඉන්දීය ත්‍රිවිධ හමුදා සාමාජිකයින් ඉරිදා (ජූනි 16) දින මහනුවර ශ්‍රී දලදා මාලිගාවෙහි සංචාරයක නිරත වූ බව යුද්ධ හමුදා නිල වෙබ් අඩවිය පවසයි. ඉන්දීය ත්‍රිවිධ හමුදා සාමාජිකයින් හා ඔවුන්ගේ පවුල්වල සාමාජිකයින්   දෙනෙකුගෙන් යුත් මෙම සංචාරකයින් පිරිස පින්නවල අලි අනාථාගාරය නැරඹීමට ද කටයුතු කළහ. ශ්‍රී ලංකාවේ සහ ඉන්දියාවේ ත්‍රිවිධ හමුදාව අතර සහයෝගිතාව සහ අවබෝධය තවදුරටත් ශක්තිමත් කිරීම සඳහා මෙම ව්‍යාපෘතිය සංවිධානය කර ඇත. ශ්‍රී ලංකා සන්නද්ධ හමුදා සාමාජිකයින් සහ ඔවුන්ගේ පවුල්වල සාමාජිකයින්   දෙනෙකුගෙන් යුත් කණ්ඩායමක් සෙනසුරාදා   දින ඉන්දියාව බලා පිටත්ව ගියහ. යුද්ධ හමුදා සාමාජිකයින් 95 ක්, නාවික හමුදා සාමාජිකයින්   ක් සහ ගුවන් හමුදා සාමාජිකයින්   දෙනෙකුගෙන් සමන්විත ඉන්දීය දූත පිරිස අඟහරුවාදා (ජූනි 18) දින ආපසු සිය රට බලා පිටත්ව යාමට නියමිත අතර දිවයිනේ රැඳී සිටින කාලය අතරතුර ස්ථාන ගණනාවකම සංචාරය කිරීමට නියමිතය. ඉන්දියාවේ සංචාරය කරන ශ්‍රී ලංකා දූත පිරිස ඉරිදා (ජූනි 16) දින පූජනීය බුද්ධගයාව වැඳපුදා ගැනීමට නියමිතව තිබු අතර ඔවුන් එහි රැඳී සිටින කාලය තුළ තවත් ස්ථාන කිහිපයකට සංචාරය කිරීමට නියමිතය. ශ්‍රී ලංකාවේ ඉන්දීය මහ කොමසාරිස් තරන්ජිත් සිං සිදු   මැතිතුමන් සහ යුද්ධ හමුදාපති ලුතිනන් ජෙනරාල් මහේෂ් සේනානායක මහතා ද සෙනසුරාදා දින මෙරටට පැමිණෙන නියෝජිත පිරිස පිළිගැනීමට සහ මෙරටින් පිටව යන නියෝජිත පිරිසට සමුදීම සඳහා කටුනායක ජාත්‍යන්තර ගුවන් තොටුපළ වෙත පැමිණ සිටියහ."
    },
    {
        "content": "ඉන්දියානු නාවික හමුදාවට අයත් රන්වීර්  නෞකාව අද (ජූනි  ) තෙදින සුහද සංචාරයක් සදහා දිවයිනට ලඟා වූ බව නාවික හමුදා නිල වෙබ් අඩවිය පවසයි. අද උදෑසන කොළඹ වරායට පැමිණි එම නෞකාව ශ්‍රී ලංකා නාවික හමුදාව විසින් නාවික සම්ප්‍රදායන්ට අනුකූලව පිළිගන්නා ලදී. නෞකාව දිගින් මීටර්  ක් සහ කාර්ය මණ්ඩලය   කින් සමන්විත වේ. තවද, දිව‍යිනේ රැදී සිටින කාල සීමාව තුළදී ශ්‍රී ලංකා නාවික හමුදාව විසින් සංවිධානය කරන ලද වැඩසටහන් කිහිපයක් සඳහා මෙම කණ්ඩායම සහභාගි වීමට නියමිතව ඇත. රන්වීර්  නෞකාව බ්‍රහස්පතින්දා (ජූනි  ) දින දිවයිනෙන් පිටත්වීමට නියමිතව ඇත"
    },
    {
        "content": "ශ්‍රී ලංකාවේ බංග්ලාදේශ මහ කොමසාරිස් කාර්යාලයේ ආරක්‍ෂක  උපදේශක කොමදෝරු සෙයිඩ් මක්සුමුල් හකීම්   මහතා අද   දින ආරක්‍ෂක  අමාත්‍යාංශයේ ලේකම් ජෙනරාල් එස්.එච්.එස්.කොට්ටෙගොඩ   ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතා අමාත්‍යංශ පරිශ්‍රයේ දී හමුවිය. මෙම හමුවේ දී කොමදෝරු හකීම් මහතා සහ ආරක්‍ෂක ලේකම්තුමන් අතර ද්විපාර්ශ්වික වැදගත්කමක් ඇති කරුණු පිළිබඳව සුහද සාකච්ඡාවක් පැවති අතර එම අවස්ථාව සමරනු වස් සමරු තිළිණ හුවමාරුවක් ද සිදුවිය"
    },
    {
        "content": "පසුගිය සතියේ (ජුනි 07) කඩ්ඩුවාන් ප්‍රදේශයේ පැවති උත්සවයකදී යුද්ධ හමුදා භටපිරිස් විසින් ඉදිකරන ලද නිවසක් සහ සනීපාරක්‍ෂක ඒකක 18 ක් ප්‍රතිලාභී පවුල් වෙත ලබාදීම සිදුකරන ලදී. යාපනය ආරක්‍ෂක සේනා මුලස්ථානය විසින් සිදුකරනු ලබන ප්‍රජා සත්කාරක ව්‍යාපෘතීන් යටතේ සිදුකරන ලද මෙම නිවාස සහ සනීපාරක්‍ෂක ඒකක 18 ඉදිකිරිම සඳහා ආදී ආනන්දීය 82 වන කණ්ඩායම පූර්ණ මුල්‍ය දායකත්වය ලබාදී ඇත. මේ අතර, මුලතිව් ආරක්‍ෂක සේනා මූලස්ථානයේ භට පිරිස් විසින් මුලතිව් දිස්ත්‍රික්කය තුළ පවත්වනු ලැබූ ‘රට වෙනුවෙන් එකටසිටිමු’ ජාතික සංවර්ධන ව්‍යාපෘතියට සමගාමීව එම ප්‍රදේශයන්ට අදාළ වාරීමාර්ග සහ කෘෂිකාර්මික කටයුතු සංවර්ධනය කිරීම වෙනුවෙන් සිදුකරන ලද ව්‍යාපෘතීන් මෙන්ම මහජනතාව දැනුවත් කිරීමේ වැඩසටහනක්ද ඉකුත් සදුදා (ජුනි  ) දින සිට ක්‍රියාත්මක කරන ලදී. මේ යටතේ හමුදා භටපිරිස් සහ ප්‍රදේශයේ සිවිල් ජනතාව එක්ව තණ්නිමුරුප්පු වැව් බැම්ම පිරිසිදු කරන ලදී. ඒ අතර භට පිරිස් සහ පාසල් සිසුන් එක්ව සින්නාරූ කලපුවේ ඉවුරු සහ වෙරළ ආශ්‍රිත ප්‍රදේශයන්හිද සුද්ධ පවිත්‍ර කටයුතු වල නිරතවී තිබිණි. තවද මුලතිව් නගරය අවට කුඹුක්, කොහොඹ සහ රෝසියා පැල සිටුවීමේ ව්‍යාපෘතියක් ද දියත්කරන ලදී. මෙයට සමගාමීව හමුදා භටපිරිස් විසින් පුදුකුඩිඉරිප්පු මහා විද්‍යාලයේ සහ මුල්‍ලියවේලී මහ විද්‍යාලයන්හිදී මත්ද්‍රව්‍ය නිවාරණය පිළිබඳව වූ මහජනතාව දැනුවත් කිරීමේ වැඩසටහනක්ද සංවිධානය කර තිබිණි."
    },
    {
        "content": "මුලතිව් ප්‍රදේශයේ ජීවත් වන ජනතාවගේ සුභසිද්ධිය සඳහා ශ්‍රී ලංකා වෙරළාරක්‍ෂක බලකාය විසින් ජීවිතාරක්‍ෂක පුහුණු වැඩසටහන් මාලාවක් පසුගියදා පවත්වන ලද බව වෙරළාරක්‍ෂක බලකා නිල වෙබ් අඩවිය පවසයි. මෙම පුහුණු වැඩමුළුව මුලතිව් ප්‍රදේශයේ ක්‍රියාත්මක කරන ලද ‘රට වෙනුවෙන් එකට සිටිමු’ ජාතික වැඩසටහනට සමගාමිව ජුනි මස 3 වනදා සිට 08 දක්වා පවත්වන ලදී. ජීවිතාරක්‍ෂක පුහුණු පාසලේ පුහුණු උපදේශකයන්ගේ මගපෙන්වීම යටතේ ක්‍රියාත්මක කරන ලද මෙම ජීවිතාරක්‍ෂක පුහුණු වැඩමුළුව මගින් ප්‍රදේශයේ ජනතාවට හදිසි අවස්ථාවන්වලදී අනුගමනය කළ යුතු විධිමත් ක්‍රියාපටිපාටීන් හා ක්‍රමෝපායන් පිළිබඳව දැනුවත් කිරීම හා පුහුණුව ලබාදීම අරමුණු කරගනිමින් සිදුකරන ලදී."
    },
    {
        "content": "ආරක්‍ෂක අමාත්‍යංශයේ ලේකම් ජෙනරාල් එස්.එච්.එස්.කෝට්ටෙගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතා අද (අගෝස්තු 10) දින නැගෙනහිර ප්‍රදේශයේ ආරක්‍ෂක හමුදා ස්ථානගතවීම සහ වත්මන් තත්වය පිළිබඳව පරීක්ෂා කර බැලීමේ අරමුණින් සංචාරයක නිරත විය. ආරක්‍ෂක ලේකම් ධුරයට පත්වීමෙන් පසු නැගෙනහිර කලාපයේ සිදු කල පළමු නිල සංචාරයයි. ලේකම්තුමන් සමග යුද්ධ හමුදාධිපති ලුතිනන් ජෙනරාල් මහේෂ් සේනානායක මහතාද සංචාරය සදහා සහභාගී විය. නැගෙනහිර ආරක්‍ෂක සේනා මුලස්ථානය වැලිකන්ද වෙත පැමිණි ආරක්‍ෂක ලේකම්තුමන් නැගෙනහිර ආරක්‍ෂක සේනා ආඥාපති මේජර් ජෙනරාල් අරුණ ජයසේකර විසින් ඉතා උණුසුම් අයුරින් පිළිගන්නා ලදී. ලේකම්තුමන් වෙත යුධ හමුදා සෙබළුන් විසින් ප්‍රධාන දොරටුව අභියසදී මුරහල පසු කර යෑමක් සිදුකර ආචාර දක්වන ලදී. අනතුරුව, ජ්‍යෙෂ්ඨ ත්‍රිවිධ හමුදා, පොලිස් සහ විශේෂ කාර්ය බලකා නිලධාරීන් සමග පැවති විශේෂ සාකච්චාවකදී නැගෙනහිර කලාපයේ භට පිරිස් ස්ථානගතවීම, ක්‍රියාන්විත කටයුතු පිලිබදව සහ සිවිල් සුභසාධන කටයුතු පිළිබඳව ආරක්‍ෂක ලේකම්වරයා දැනුවත් කරන ලදී. ලේකම්වරයා නැගෙනහිර සංචාරයේදී පූනානි විශ්ව විද්‍යාලය සහ පිපිරීමෙන් හානියට පත් මඩකලපුවේ සියොන් පල්ලිය නැරඹීමට ගියේය. ත්‍රිවිධ හමුදා, පොලිස් සහ විශේෂ කාර්ය බලකා නිලධාරීන් අමතමින් පසුගිය අප්‍රේල් 21 වන දින සිදු වූ අවාසනාවන්ත සිදුවීමෙන් පසුව රටේ සහ මහජනතාවගේ ආරක්ෂාව වෙනුවෙන් මනා සම්බන්ධීකරණයෙන් ක්‍ෂණිකව ක්‍රියාත්මකව දැඩි කැපවීමෙන් මුහුණ දීමට සිදුවූ අභියෝගයට සාර්ථකව ප්‍රතිචාර දක්වමින් සිදු කරන ලද සේවයට ලේකම්තුමන් විසින් ප්‍රශංසා කරන ලදී. එල්ටීටීඊ ත්‍රස්තවාදය පරාජය කිරීමෙන් ලද අතීත අත්දැකීම් සමඟ ඇතිවන ලද නව තර්ජනයට ක්‍ෂණිකව හා ප්‍රථිපලදායී ලෙස සාර්ථකව මුහුණ දී ප්‍රතිචාර දැක්වීමට හැකි විය.එතුමන් ප්‍රකාශ කර සිටියේ ඔබ මෙය සිදු කලේ කිසිදු මහජන කෝලාහලයක් හෝ නොසන්සුන්තාවක් ඇති නොකර බවත් සන්නද්ධ හමුදාවන් කෙරෙහි මහජනතාවගේ හොද හිත දිනා ගනිමින් ආරක්‍ෂක හමුදාවන්ගේ කීර්තිනාමය රැක ගනිමින් බව මතක තබා ගත යුතු බවයි. 1983 වර්ෂයේ ඇතිවූ කළු ජූලි කැරලි කෝලාහලය තුලින් එල්ටීටීඊ ත‍්‍රස්තවාදී සංවිධානයේ පිරිස් බලය වැඩිවීමට හේතු වූ බවත් එහි ප්‍රතිවිපාක විශ්‍රාමික සහ සේවයේ දී සිටින ජ්‍යෙෂ්ඨ නිලධාරීන්ට තවමත් විදින්නට සිදුවී ඇති බවත් සිහිපත් කරන ලදී. මහජනතාවගේ ආරක්ෂාව සැලසීමට සෑම විටම ක්‍රියාකලයුතු අතර මහජනතාවට හිරිහැරයක් නොවීමට වගබලා ගත යුතු බවත් ඔවුන්ගේ හදවත් දිනා ගැනීමට ක්‍රියා කල යුතු බව එතුමන් විසින් ප්‍රකාශ කරන ලදී.ත්‍රස්තවාදී යුද්ධයේ දී සටන් කල අත්දැකීම් සහිත ජ්‍යෙෂ්ඨ ආරක්‍ෂක අංශ නිලධාරින් විසින් ඇති විය හැකි නව තර්ජනයන්ට මුහුණ දීම සඳහා අත්දැකීම් රහිත නව ආරක්‍ෂක අංශ සාමාජිකයින් දැනුවත් කොට මඟ පෙන්විය යුතු බව ද ඔහු පැවසීය. මෙම අවස්ථාවට ජ්‍යෙෂ්ඨ ත්‍රිවිධ හමුදා, පොලිස් සහ විශේෂ කාර්ය බලකා නිලධාරීන් සහභාගි විය"
    },
    {
        "content": "ආරක්‍ෂක උපදේශකයින්ගේ අර්ධ වාර්ෂික රැස්වීම බ්‍රහස්පතින්දා   දින හමුදා සම්බන්ධතා නිලධාරී බ්‍රිගේඩියර් ටී ජේ කොඩිතුවක්කු මහතා විසින් මුලසුන දැරූ අතර රැස්වීම ආරක්‍ෂක අමාත්‍යාංශ ශ්‍රවණාගාරයේදී පැවැත්විණි. මේ සඳහා තානාපති කාර්යාල සහ මහ කොමසාරිස් කාර්යාලවල ආරක්‍ෂක උපදේශකයින් සහභාගී විය. ත්‍රිවිධ හමුදාවේ ඡ්‍යේෂ්ඨ නිළධාරීන් සහ ජාතික බුද්ධි ප්‍රධානී කාර්යාලයේ නිලධාරියකු විසින් රටේ වර්තමාන ආරක්‍ෂක තත්වය පිළිබඳව ඉදිරිපත් කිරීමක් සිදු කරන ලද අතර ඉන් අනතුරුව සාකච්ඡාව පැවැත්විණි. මෙම අවස්ථාවට නියෝජ්‍ය හමුදා සම්බන්ධතා නිලධාරී බ්‍රිගේඩියර් ඩී එම් ඒ පී දිසානායක ඇතුළු ඡ්‍යේෂ්ඨ හමුදා නිළධාරීන් සහභාගී වූහ."
    },
    {
        "content": "රණවිරුවන් හා රණවිරු පවුල්වල සුභසාධන කටයුතු පිළිබඳව දැනුවත් කිරීම හා සොයා බැලීම සඳහා අද (මැයි 29) දින ආරක්‍ෂක අමාත්‍යංශයේ දී විශේෂ රණවිරු හමුවක් සංවිධානය කර තිබුණි. මෙම හමුව රාජ්‍ය පරිපාලන අමාත්‍යාංශයේ ලේකම්, ජේ.ජේ. රත්නසිරි මහතාගේ ප්‍රධානත්වයෙන් පැවැත්විණි. ආරක්‍ෂක අමාත්‍යතුමන්ගේ පෞද්ගලික ලේකම් සහ ජනාධිපති සම්බන්ධීකරණ ලේකම් සනත් වීරසූරිය මහතාද මෙම අවස්ථාවට සහභාගී විය. ත්‍රස්තවාදී ක්‍රියා හේතුවෙන් මියගිය සහ තුවාල ලබා ආබාධිතව ත්‍රිවිධ හමුදා සේවයෙන් වෛද්‍ය හේතුන් මත ඉවත්ව යන රණවිරුවන් සඳහා රණවිරුවන්ගේ වයස අවුරුදු 55 සම්පුර්ණ වන තෙක් ගෙවන ලද වැටුප් හා දීමනා, මියගිය රණවිරුවාගේ යැපෙන්නන් ජීවත්ව සිටින තෙක් සහ ආබාධිත රණවිරුවා ජීවත්ව සිටින තෙක් ලබාදීමට අතිගරු ජනාධිපතිතුමන් විසින් ගෙන ඇති තීරණය රණවිරු සංසද සාමාජිකයන් දැනුවත් කිරීම සඳහා මෙම හමුව පැවැත්විණි. මියගිය රණවිරුවන්ගේ යැපෙන්නන් සහ ආබාධිත රණවිරුවන් මුහුණදෙන ගැටළු සහ ඔවුන්ගේ සුභසාධන අවශ්‍යතා සඳහා විසඳුම් ලබාදීමට ද මෙම හමුව යොදාගන්නා ලදී. මියගිය රණවිරුවන්ගේ සහ ආබාධිත රණවිරුවන්ගේ සංගම් වල නියෝජිතයින් සමග ඵලදායී සාකච්ඡාවක් පැවැත්වීමට මෙහිදී හැකිවිය. අතිගරු ජනාධිපතිතුමන් විසින් රණවිරු සුභසාධනය සඳහා වර්තමානයේ ගෙන ඇති පියවරයන් පිළිබඳව රණවිරු සංගම් දැනුවත් කිරීම සඳහා මුදල් අමාත්‍යාංශයේ හා විශ්‍රාම වැටුප් දෙපාර්තමේන්තුවේ වගකිවයුතු නිලධාරීන් ද, ත්‍රිවිධ හමුදාවේ සුබසාධන අධ්‍යක්‍ෂ මණ්ඩලවල ජ්‍යෙෂ්ඨ නිලධාරීන් ද, මෙම අවස්ථාවට සහභාගී වූ අතර, එමගින් ආබාධිත රණවිරුවන් සහ මියගිය රණවිරුවන්ගේ යැපෙන්නන් වර්තමානයේ මුහුණදෙන ගැටළු සම්බන්ධයෙන් විසදුම් ලබාදීමද කඩිනම් කරන ලදී."
    },
    {
        "content": "ආරක්‍ෂක අමාත්‍යංශයිය සේවා වනිතා ඒකකයේ නව සභාපතිනිය වන සෝනියා කෝට්ටෙගොඩ මහත්මිය සඳුදා (ජූනි 03) දින කොළඹ පිහිටි ආරක්‍ෂක සේවා විද්‍යාලයේ සංචාරයක නිරත විය. පසුගිය මාසයේ (මැයි 27) අග භාගයේ දී ආරක්‍ෂක අමාත්‍යංශයිය සේවා වනිතා ඒකකයේ සභාපතිනිය ලෙස වැඩ භාරගැනීමෙන් අනතුරුව එතුමිය විසින් මෙම පාසලෙහි සිදුකල ප්‍රථම සංචාරය මෙයයි. කොම්පඤ්ඤවීදියේ පිහිටි පාසල වෙත පැමිණි කොට්ටෙගොඩ මහත්මිය, විද්‍යාලයේ විදුහල්පතිනිය ඇතුළු කාර්යමණ්ඩලය විසින් මහත් හරසරින් පිළිගන්නා ලදී. පාසල මුහුණදෙන දුෂ්කරතා සහ එහි අවශ්‍යතාවයන් පිළිබඳව සොයා බැලීම සඳහා එතුමිය මෙම සංචාරයේ නිරත විය. එතුමියගේ සංචාරය අතරතුර දී පාසල් බලධාරීන් සමග සුහද සාකච්ඡාවක් පැවත්විමට ද කටයුතු කර ඇත."
    },
    {
        "content": "වසර 5000 කට අධික ඉතිහාසයකට උරුමකම් කියන ‘අංගම්පොර’ ආදීවාසී ශ්‍රී ලාංකීක සටන් කලාව අඛණ්ඩව පුනර්ජීවනය කිරීම සඳහා ශ්‍රී ලංකා යුද්ධ හමුදාව සිය පුරාවෘත්තය පිළිබඳ දැනුම හා දක්‍ෂතාවය ලබාදෙමින්, එහි තවත් සුවිශේෂි පියවරක් ඉදිරියට තබමින් කිලිනොච්චි ආරක්‍ෂක සේනා මූලස්ථානයට යාබදව පිහිටි ඉරානමඩු වැව් බැම්ම අසල ස්ථාපිත කරන ලද ‘අංගම්පොර’ සටන් කලා ගම්මානය ඉකුත් සිකුරාදා (26) දින පැවති විධිමත් උත්සවයකදී, චාරිත්‍රානුකූලව විවෘත කරන ලදී. සංචාරක ආකර්ෂණය දිනාගත් පළමු ‘අංගම්පොර’ සටන් කලා ගම්මානය යුද්ධ හමුදාධිපති ලුතිනන් ජෙනරාල් මහේෂ් සේනානායක විසින් විවෘත කිරීමෙන් අනතුරුව සාම්ප්‍රදායික ආයුධ වන එතුනු කඩු, කඩු, යුධ පොරවවල්, කිනිසි හා අත්මුගුරු සමඟ ඒකාබද්ධව කරන සුවිශේෂී අත්-සටන්වලින් සමන්විත ‘අංගම්පොර රණශූරයන් සමඟ දිනක් ගත කළ හැකි’ සහ අනාගතයේ දී ඔවුන්ගේ දෛනික පුහුණුව පිළිබඳව හුරුපුරුදු විය හැකි සියලු අපේක්ෂකයින් සඳහා පුහුණු මධ්‍යස්ථානයක් ලෙස මෙම ‘අංගම්පොර’ ගම්මානය පවත්වාගෙන යාහැකි බව කිලිනොච්චි ආරක්‍ෂක සේනා ආඥාපති මේජර් ජෙනරාල් විජිත රවිප්‍රිය පැවසීය. යුද්ධ හමුදා ක්‍රීඩා ක්ෂේත්‍රයට නව පරිච්ඡේදයක් එක්කරමින්, ශ්‍රී ලංකා යුද්ධ හමුදාව රාජ්‍ය අනුග්‍රහය ඇතිව පානගොඩ හමුදා කඳවුරේ ස්ථාපිත කරන ලද ශ්‍රී ලංකාවේ ප්‍රථම අංගම්පොර පර්යේෂණ ආයතනය සහ පුහුණු මධ්‍යස්ථානය (AEITC) විවෘත කිරීම මෙන්ම පුහුණුව ලැබු යුද්ධ හමුදා අංගම්පොර සටන්කරුවන්ගේ කලඑලි මංගල්‍යය 2018 දෙසැම්බර් මස 04 වන දින යුද්ධ හමුදාධිපති ලුතිනන් ජෙනරාල් මහේෂ් සේනානායක ගේ ප්‍රධානත්වයෙන් පැවැත්විණි. ඉන් අනතුරුව, අංගම්පෙර සටන් කලාව තවදුරටත් ප්‍රචලිත කිරීම සඳහා පරාර්ථකාමී දායකත්වයක් දක්වමින් හිටපු අධ්‍යක්‍ෂ ජෙනරාල් ප්‍රධාන මාණ්ඩලික මෙන්ම කිලිනොච්චි ආරක්‍ෂක සේනා ආඥාපති (විශ්‍රාමික) මේජර් ජෙනරාල් නිශ්ශංක රණවන මෙම ව්‍යාපෘතියේ දෙවන අධියර ලෙස වෙද ගෙදර, යෝග අරණ, කඩවර තොරණ, සංහිඳ සහ උරගවල යන ආදීය මෙන්ම සටන්කරුවන් දෙදෙනෙකු එකිනෙකාගේ ශක්තියට අභියෝග කරමින් ආධිපත්‍යය සඳහා සටන් කරන අංගම්පොර සටන් කලා ගම්මානය ස්ථාපිත කිරීමට සුදුසුම ස්ථානය ලෙස කිලිනොච්චි ප්‍රදේශය තෝරාගන්න ලදී. මෙම අවස්ථාවට ප්‍රධාන ආරාධිත අමුත්තා ලෙස සැපමිණි යුද්ධ හමුදාධිපති ලුතිනන් ජෙනරාල් මහේෂ් සේනානායක සමරුඵලකය නිරාවරණය කර ‘අංගම්පොර’ සටන් කලා ගම්මානය විවෘත කිරීමෙන් අනතුරුව අලංකාරවත් ‘උරගවලක’ සටන් සංදර්ශනයක් නැරඹීය. තවද, අංගම්පොර සටන්කරුවන් විසින් ‘රවණා තාන්ඩව’ පිළිබඳ ප්‍රශංසාත්මක ගීතිකා ගායනා කිරීමෙන් අනතුරුව, ප්‍රධාන ආරාධිත අමුත්තා සමඟින් පුරාවිද්‍යා චක්‍රවර්ති විමලසාර ස්වාමින් වහන්සේ, මේජර් ජෙනරාල් විජිත රවිප්‍රිය ඇතුළු ජ්‍යෙෂ්ඨ නිලධාරීන් පිරිසක් අංගම්පොර සටන් කලා ගම්මානය නිරීක්‍ෂණය කරනු ලැබීය. මේජර් ජෙනරාල් විජිත රවිප්‍රිය විසින් ‘අංගම්පොර’ ගුරු රිටිගල පරපුරේ දේවින්ද ලක්සිරි හඳුන්වාදුන් අතර ඔහු සටන් කලාවේ ඉතිහාසය ආරාධිතයින්ට විස්තර කළේය. ඉන් අනතුරුව, ප්‍රධාන ආරාධිත අමුත්තා සාම්ප්‍රදායික චාරිත්‍රයක් ලෙස ‘වෙද ගෙදර’ තුළ සිටින දේශීය වෛද්‍ය තුමාව මුණගැසීමෙන් පසුව අංගම්පොර සටන්කරුවන්ගේ ‘අංගම්පොර’ සටන් කලා කුසලතා දැක බලාගන්නා ලදී. කිලිනොච්චි ආරක්‍ෂක සේනා මූලස්ථානය වෙත සපැමිණි යුද්ධ හමුදාධිපතිතුමන්ව, එම ආරක්‍ෂක සේනා මුලස්ථානයේ ආඥාපති මේජර් ජෙනරාල් විජිත රවිප්‍රිය විසින් උණුසුම් අයුරින් පිළිගැනීමෙන් අනතුරුව හමුදා සම්ප්‍රදායානුකූල කඳවුරු සම්මාන මුරයක් සහ සම්මාන ආචාර පෙළපාලියක් එතුමන් වෙත පිරිනමනු ලැබීය. ‘අංගම්පොර’ සටන් කලාව දේශීය ආත්මාරක්‍ෂක සටන් කලාවක් ලෙස ඉපැරණි ශ්‍රී ලාංකීක රාජකීයයන් භාවිතා කල අතර නිල සටන් කලාව, මායා අංගම්, යන්ත්‍ර මන්ත්‍ර ගුරුකම්, වෙදහෙදකම්, භාවනා ක්‍රම, නක්‍ෂත්‍රය ඇතුළු ලක්‍ෂණ රැසකින් ද මෙම සටන් කලාව සමන්විත වේ. විදේශිකයන් අප රට ආක්‍රමණය කල සෑම අවස්ථාවකදීම අංගම්පොර ශිල්පීන් විසින් විදේශිය හමුදාව වෙත නොසිතුවිරු අයුරින් ප්‍රහාරයන් එල්ල කරමින් විදේශිය හමුදා ශක්තිය විනාශ කර ඇති අතර භීතියට පත්වූ විදේශිය ආක්‍රමණිකයන් පසුකාලීනව ‘අංගම්පොර’ සටන් කලාව අප රට තුල භාවිතය තහනම් කර ඇත. ‘අංගම්පොර’ සටන් කලා ගම්මානය විවෘත කිරීමේ උත්සවය සඳහා කිලිනොච්චි දිස්ත්‍රික් ලේකම් සුන්දරම් අරුමායිනයහම් මහතා, මේජර් ජෙනරාල් නිශ්ශංක රණවන (විශ්‍රාමික), සේනාංකාධිපතිවරු, බලසේනාධිපතිවරු, අණදෙන නිලධාරීන්, ජ්‍යෙෂ්ඨ නිලධාරීන්, අනෙකුත් නිලධාරීන්, සෙසුනිලයින් ඇතුළු සම්භාවනීය ආරාධිතයින් රැසක් සහභාගි වූහ"
    },
    {
        "content": "හමුදා සාකච්ඡා වැඩසටහන -   හි   වන සැසිවාරය රත්මලාන ශ්‍රී ලංකා ගුවන් හමුදා කඳවුරේදී පැවැත්විණි. සංහිදියා යාන්ත්‍රණ පිලිබද සම්බන්ධීකරණ ලේකම් කාර්යාලයේ   අනුග්‍රහය යටතේ ශ්‍රී ලංකා ගුවන් හමුදාව විසින් සංවිධානය කරන ලද දෙදින සාකච්ඡාව සදුදා   දින ආරම්භ වූ බව ගුවන් හමුදා මාධ්‍ය වාර්තා කරයි. ශ්‍රී ලංකාවේ සාමය හා සංහිඳියාව පවත්වා ගැනීම සඳහා ත්‍රිවිධ හමුදාවේ, පොලීසියේ සහ සිවිල් ආරක්ෂක දෙපාර්තමේන්තුවේ සාමාජිකයින් දැනුවත් කිරීම සහ ඔවුන් සම්බන්ධ කර ගැනීමේ අරමුණින් ‘හමුදා සාකච්ඡා වැඩසටහන -   සැලසුම් කර ඇත ත්‍රිවිධ හමුදා, පොලිස් සහ සිවිල්   දෙපාර්තමේන්තුවේ සාමාජිකයින් මෙම වැඩසටහනට සහභාගී වූහ"
    },
    {
        "content": "ශ්‍රී ලංකා යුද්ධ හමුදාව විසින් සංවිධානය කරනු ලැබූ ‘වන්නි නවෝත්පාදන ප්‍රදර්ශනය -   පදවිය - පරාක්‍රමපුරහිදී පසුගිය සතියේ පැවැත්විණි. යුධ හමුදා මාධ්‍යයට අනුව මෙම ප්‍රදර්ශනය ජූලි මස 26 සහ 27 දෙදින පුරා විශාල ජනකායකගේ සහභාගිත්වයෙන් පදවිය මහජන ක්‍රීඩාංගනයේදී පැවැත්විණි. මෙම වාර්ෂික ප්‍රදර්ශනය යුධ හමුදා සාමාජිකයින්ගේ නිර්මාණාත්මක කුසලතා විදහා දැක්වීමට අවශ්‍ය පහසුකම් සපයයි. වන්නි ආරක්ෂක සේනා මූලස්ථානය   යටතේ රාජකාරි කරන භට පිරිස් විසින් නව නිර්මාණයන්   ක් ප්‍රදර්ශනය සදහා ඉදිරිපත් කර තිබුණි. ප්‍රවීණ විනිසුරු මඩුල්ලක් විසින් නවෝත්පාදන තරඟකරුවන්   දෙනෙකු අතරින් තිදෙනෙකු තෝරා ඔවුන් වෙත ත්‍යාග සහ සහතිකපත් පිරිනැමීය. වන්නි ආරක්‍ෂක සේනා ආඥාපති මේජර් ජෙනරාල් ජගත් ගුණවර්ධන විසින් ප්‍රදර්ශනය විවෘත කරනු ලැබීය"
    },
    {
        "content": "අවාසනාවන්ත අපේ‍්‍රල් බෝම්බ ප‍්‍රහාරයෙන් පසුව රටේ ආරක්‍ෂාව සහ ජනතාවගේ ආරක්‍ෂාව සහතික කිරීම සඳහා රජය විසින් අවශ්‍ය සියලු ආරක්‍ෂක විධිවිධාන ගෙන ඇත. පූජනීය ස්ථාන, පොදු ස්ථාන, සංචාරක ස්ථාන, රාජ්‍ය ආයතන, ගුවන්තොටුපල, වරාය, රෝහල් ආදිය සඳහා ආරක්‍ෂාව සැපයීම සඳහා ත්‍රිවිධ හමුදාව, පොලීසිය,  බුද්ධි අංශ සහ අනෙකුත් රාජ්‍ය ආරක්‍ෂක ආයතන සමඟ විශේෂ දිවයින පුරා පූර්ව ආරක්‍ෂක පියවරයන් ගෙන තිබේ. මෙම ආරක්‍ෂක විධිවිධාන හේතුවෙන් පාස්කු බෝම්බ ප්‍රහාරයට සම්බන්ධ බොහෝ සැකකරුවන් අත්අඩංගුවට ගෙන ඔවුන්ගේ ආරක්ෂිත නිවාස වැටලීමට ලක්විය. සියලුම ශ්‍රී ලාංකිකයින්ගේ මෙන්ම රටට පැමිණෙන විදේශීය ජාතිකයන්ගේ ආරක්‍ෂාව ආරක්‍ෂක අංශ සහ පොලීසිය විසින් තහවුරු කර ඇත. කෙසේවෙතත්, එක්සත් ජනපද තානාපති කාර්යාලය විසින් නිවාඩු කාලය තුළ සිය සංචාරකයින් සඳහා සාමාන්‍යයෙන් නිකුත් කරන සංචාරක උපදේශන පියවරක් ලෙස සංචාරක අනතුරු ඇඟවීම් වැඩි කර ඇති අතර ගමන් බිමන් වලදී අමතර සැලකිල්ලක් දක්වන ලෙස ඉල්ලා සිටියි. රටේ ආරක්‍ෂාව තවදුරටත් තහවුරු කර ඇත. ඉතාමත් කුරිරු ත්‍රස්තවාදී සංවිධානයක් පරාජය කළ රටක් ලෙස එම යුද්ධයේ පෙරමුණ ගෙන සිටි ශ්‍රී ලංකාවේ ආරක්‍ෂක හමුදාවන් ජනතාවගේ උපරිම ආරක්‍ෂාව සහතික කිරීම සඳහා අවශ්‍ය ඕනෑම ක්‍රියාමාර්ගයක් ගන්නා බව ආරක්‍ෂක ලේකම් ජෙනරාල් එස්.එච්.එස්.කෝට්ටෙගොඩ(විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතා පවසයි. රටේ ආරක්‍ෂාව පිළිබඳව තහවුරු කරමින් ඔහු කියා සිටියේ ශ්‍රී ලංකාවේ සංචාරය කිරීමට කැමති ඕනෑම අයෙකුට කිසිදු බියකින් තොරව සංචාරය කළ හැකි බවයි. ශ්‍රී ලංකාවේ එක්සත් ජනපද තානාපතිතුමිය විසින් නිකුත් කරන ලද නවතම ට්විට් පණිවිඩය සඳහා මෙතැන ක්ලික් කරන්න :"
    },
    {
        "content": "වාර්ෂික ශ්‍රී දළදා පෙරහැර උත්සවය ආරම්භ කිරීමට පෙර මහනුවර නගරය සහ තදාසන්න ප්‍රදේශය පිරිසිදු කිරීමේ අරමුණින් මධ්‍යම පළාත් කෘෂිකර්ම අමාත්‍යාංශය විසින් පසුගිය ජූලි මස 28 සහ 29 දිනයන්හි දියත් කරනු ලැබූ විශේෂ වැඩසටහනක් සඳහා මධ්‍යම ආරක්‍ෂක සේනා මූලස්ථානය යටතේ ස්ථාපිත 11 වන සේනාංකයට අනුයුක්තව සේවයේ නියුතු යුද්ධ හමුදා සාමාජිකයින් 94 දෙනෙකු සහභාගි වූහ. මධ්‍යම ආරක්‍ෂක සේනා ආඥාපති මේජර් ජෙනරාල් ලක්සිරි වඩුගේ ගේ උපදෙස් මත 11 වන සේනාංකයේ සේනාංකාධිපති මේජර් ජෙනරාල් සෙනරත් බණ්ඩාර, යුද්ධ හමුදා සාමජිකයින් සහ අනෙකුත් සහභාගිවූවන් සමඟ එක්ව ‘පරිසරය පූජනීයයි’ යන තේමාව ඔස්සේ මෙම ප්‍රජා සත්කාරක ව්‍යාපෘතිය දියත් කරනු ලැබීය. මෙම ප්‍රජා සත්කාරක ව්‍යාපෘතිය සඳහා රාජ්‍ය නිලධාරීන්, ත්‍රිවිධ හමුදා සාමාජිකයින්, පොලිස් නිලධාරීන්, අමාත්‍යාංශ නිලධාරීන්, මහනගර සභා සේවකයින් ඇතුළු අනෙකුත් ස්වෙච්ඡා සේවකයින් රැසක් සහභාගි වූහ.  යුධ හමුදා මාධ්‍ය ඒකකය"
    },
    {
        "content": "කිලිනොච්චි ප්‍රදේශයේ ශ්‍රී ලංකා යුධ හමුදා සාමාජිකයින් සාමාන්‍ය ජනතාවගේ අවශ්‍යතා පිළිබඳව අවධානය යොමුකරමින් ඔවුන්ට පානීය ජලය ගබඩා කිරීම සඳහා අවශ්‍ය ජල ටැංකි ලබා දීමට කටයුතු කර ඇත. යුධ හමුදා නිල වෙබ් අඩවියට අනුව යුධ හමුදා සාමාජිකයින් විසින් කිලිනොච්චි දිස්ත්‍රික්කයේ උර්තිරපුරම්, කුමාරපුරම් සහ උමයාලපුරම් ගම්මානවල ජලය ගබඩා කිරීම සඳහා ලීටර්   ක ප්ලාස්ටික් ජල ටැංකි තුනක් සවි කර ඇත. මහජනතාවගේ ඉල්ලීම මත මෙම මහජන සුභසාධන වැඩපිළිවෙල සිදු කර ඇත. මෙම කලාපය දීර්ඝ කාලීන නියඟයකට ලක්ව ඇති අතර යුධ හමුදා සාමාජිකයින් විසින් ජනතාවගේ පානීය ජල අවශ්‍යතාවය සපුරාලීම සඳහා අඛණ්ඩව ජලය සපයනු ලබයි. මේ අතර, පසුගිය   දින ලංකා බැංකුව විසින් සංවිධානය කරන ලද ලේ දන් දීමේ වැඩසටහනකට සහභාගී වූ හමුදා සාමාජිකයින් 60 දෙනෙකු කිලිනොච්චි රෝහලේ රෝගීන් වෙනුවෙන් ස්වේච්ඡාවෙන් ඉදිරිපත් වී රුධිරය පරිත්‍යාග කරන ලදී"
    },
    {
        "content": "නයිනතිව් දූපතේ ශ්‍රී නාගපූසානි අම්මාන් කෝවිලේ වාර්ෂික ‘ආදිපූරම් පූජාව’ අගෝස්තු 03 වන දින පැවැත්විණි. නාවික හමුදා මාධ්‍යන්ට අනුව, වාර්ෂිකව පැවැත්වෙන මෙම හින්දු ආගමික උත්සවය සාර්ථක කර ගැනීම සදහා උතුරේ ශ්‍රී ලංකා නාවික හමුදා සාමාජිකයින් විසින් සහාය ලබා දී තිබේ. පූජාව සදහා සහභාගී වන අය වෙනුවෙන් කුරිකඩ්ඩුවාන් සිට නයිනතිව් දක්වා තොටුපල සේවා සම්බන්ධීකරණය කිරීම සඳහා නාවික හමුදා සහාය ලබා දුන් අතර තවද බැතිමතුන්ගේ ආරක්ෂාව සහතික කිරීම වෙනුවෙන් ක්ෂණික ප්‍රතිචාර දැක්වීමේ, මුදවා ගැනීමේ සහ සහන සැළසීමේ ඒකකය   ජීවිතාරක්ෂක රාජකාරි සඳහා යොදවා ඇත. ශ්‍රී ලංකා නාවික හමුදාව කලාපීය ජනතාවට ඔවුන්ගේ ප්‍රධාන ආගමික උත්සව පැවැත්වීම සඳහා සහාය ලබා දෙන අතර ඔවුන් සිදු කරන සේවය බොහෝ දෙනෙකුගේ පැසසුමට ලක් වී ඇත. කච්චතිව් දූපතේ පැවැත්වෙන වාර්ෂික ශාන්ත අන්තෝනි මංගල්‍යයද තවත් එවැනි උත්සවයකි"
    },
    {
        "content": "ජෙනරාල් ශ්‍රීමත් ජෝන් කොතලාවල ආරක්‍ෂක විශ්වවිද්‍යාලීය   දක්‍ෂිණ මණ්ඩපයේ නවතමයෙන් ඉදිකරන ලද ශ්‍රවණාගාරය ඉරිදා (අගෝස්තු 04) දින විවෘත කරන ලදී. නාවික හමුදා මාධ්‍යයට අනුව, මෙම නව ශ්‍රවණාගාරය නාවික හමුදාධිපති වයිස් අද්මිරාල් පියල් ද සිල්වා විසින් විවෘත කර ඇත. නාවික හමුදා සිවිල් ඉංජිනේරු අංශයේ විශේෂිත කුසලතාවන්, හැකියාවන් සහ තාක්‍ෂණය උපයෝගි කර ගනිමින් නිර්මාණය කර ඉදිකරන ලද මෙම ශ්‍රවණාගාරය විශාල පිරිසකට සරිලන පරිදි නව උපකරණ සහ ආසන වලින් සමන්විත වේ. විවෘත කිරීමේ උත්සවයට කොතලාවල ආරක්‍ෂක විශ්වවිද්‍යාලයේ උපකුලපති එයාර් වයිස් මාෂල් සාගර කොටකදෙණිය, කොතලාවල ආරක්‍ෂක විශ්වවිද්‍යාලයේ දක්‍ෂිණ මණ්ඩපාධිපති, ත්‍රිවිධ හමුදා නිළධාරීන් සහ උපාධි අපේක්‍ෂකයින් විශාල පිරිසක් සහභාගී වූහ. ජෙනරාල් ශ්‍රීමත් ජෝන් කොතලාවල ආරක්‍ෂක විශ්වවිද්‍යාලය   පළමුව රත්මලාන ප්‍රදේශයේ ජෙනරාල් ශ්‍රීමත් ජෝන් කොතලාවල ආරක්‍ෂක ඇකඩමිය ලෙස  අංක   දරන පාර්ලිමේන්තු පනත මගින් ස්ථාපිත කරන ලදී.  අංක   දරණ සංශෝධන පනත මගින් එය විශ්වවිද්‍යාල තත්ත්වයට උසස් කරන ලදි. එමඟින් ආරක්‍ෂක අධ්‍යයනය සඳහා වන උපාධි සහ පශ්චාත් උපාධි පිරිනැමීම දක්වා බල ගැන්වෙයි. කොතලාවල ආරක්‍ෂක විශ්වවිද්‍යාලය යනු රටේ ප්‍රමුඛතම ආරක්‍ෂක විශ්ව විද්‍යාලයයි. සෙවනගල සුරියවැව පිහිටා ඇති කොතලාවල ආරක්‍ෂක විශ්වවිද්‍යාලීය   දක්‍ෂිණ මණ්ඩපය   මැයි   වන දින ජනාධිපති මෛත්‍රීපාල සිරිසේන මැතිතුමන් විසින් විවෘත කරන ලදී"
    },
    {
        "content": "ලංකා නැව් නියෝජිතයින්ගේ සංගමයේ   නියෝජිතයින් පිරිසක් සිකුරාදා    ) දින ආරක්‍ෂක අමාත්‍යාංශයේ ලේකම් ජෙනරාල් එස්.එච්.එස්. කොට්ටෙගොඩ   ඩබ්ඩබ්වී ආර්ඩබ්පී ආර්එස්පී වීඑස්වී යුඑස්පී එන්ඩිසී මහතා අමාත්‍යංශ පරිශ්‍රයේ දී හමුවිය. මෙම හමුවේදී දේශීය නැව් නියෝජිතයින් මුහුණ දෙන ගැටළු රාශියක් පිළිබඳව අවධානය යොමු කල අතර නැව් නිශ්කාෂන ක්‍රියාවලිය කඩිනම් කිරීම සහ වරායට ඇතුළුවීමේ දී හා පිටවීමේ දී ඇතිවන ප්‍රමාදය අවම කිරීම පිළිබඳව ද සාකච්ඡා කරන ලදී. ලංකා නැව් නියෝජිතයින්ගේ සංගමයේ මහ ලේකම් රැල්ෆ් ආනන්දප්පා මහතා සමඟ පැමිණි එම සංගම් නියෝජිතයින් විසින් ඉදිරිපත් කරන ලද ගැටළු පිළිබඳව ආරක්‍ෂක ලේකම්වරයා විසින් වැඩිදුර කරුණු විමසීමෙන් අනතුරුව එම ගැටළු මඟහරවා ගැනීම සඳහා තම සහාය ලබාදෙන බවට සහතික විය. ආරක්‍ෂක අමාත්‍යාංශයේ ජ්‍යේෂ්ඨ නිලධාරීන් කිහිප දෙනෙකු හා වැඩ බලන හාබර් මාස්ටර්   කපිතන් කේ එම් නිර්මාල් පී සිල්වා මහතාද මෙම සාකච්ඡාවට එක්ව සිටියහ."
    },
    {
        "content": "ජෙනරාල් ශ්‍රිමත් ජෝන් කොතලාවල ආරක්ෂක විශ්වවිද්‍යාලය විසින් සංවිධානය කරන   වන ජාත්‍යන්තර පර්යේෂණ සමුළුව   සැප්තැම්බර් මස   සහ   යන දෙදින තුළ පැවැත්වේ. ‘නව තාක්‍ෂණය හමුවේ මානව වර්ගයාට ඇති අභියෝග’ යන තේමාව යටතේ දෙදින සමුළුව පැවැත්වේ. අන්තර්ජාතික සමුළුවේ දී පෙර පුර්ණ සැසිවාරයන්, ආරක්ෂක හා උපායමාර්ගික අධ්‍යයන ඇතුළු විෂයයන් නවයක පෝස්ටර් ඉදිරිපත් කිරීම් සහ තාක්ෂණික සැසි, නීතිය, කළමනාකරණය, සමාජ විද්‍යාව සහ මානව ශාස්ත්‍ර, නිර්මාණ ශාස්ත්‍රය, පරිගණක තාක්‍ෂණය, ඉංජිනේරු විද්‍යාව, වෛද්‍ය විද්‍යාව, මූලික හා ව්‍යවහාරික විද්‍යාවන් සහ ඊට අනුබද්ධ සෞඛ්‍ය විද්‍යාවන් පිළිබදව වැඩමුළු පැවැත්වේ. පසුගිය සැප්තැම්බර් මාසයේ   පවත්වන ලද   වන ජාත්‍යන්තර පර්යේෂණ සමුළුව   ‘සහයෝගීතාවයෙන් වෘත්තීය විශිෂ්ටත්වය සුරක්ෂිත කිරීම’ යන තේමාව යටතේ පවත්වන ලදී.   වසරේදී සාමය සඳහා වන නොබෙල් සම ත්‍යාග ලාභී කීර්තිමත් මහාචාර්යවරයෙකු වන මැන්චෙස්ටර් විශ්ව විද්‍යාලයේ තිරසාර පරිභෝජන ආයතනයේ තිරසාර සංවර්ධනය පිළිබඳ මහාචාර්ය මොහාන් මුණසිංහ සහ   වර්ෂයේදී නාසා විශිෂ්ඨ නායකත්ව පදක්කම දිනාගත් නාසා හි ජෙට් ප්‍රචාලන රසායනාගාරයේ අධෝරක්ත ෆෝටෝනික් සමූහයේ නායකත්වය දරන ප්‍රමුඛ විද්‍යාඥ්ඥ ආචාර්ය සරත් ඩී ගුණපාල මහතා   වන ජාත්‍යන්තර පර්යේෂණ සමුළුවෙ හි දේශනයන් සිදු කල කළ කීර්තිමත් කථිකයන් දෙදෙනෙකි."
    },
    {
        "content": "ශ්‍රි ලංකා වෙරළ ආරක්‍ෂක දෙපාර්තුමේන්තුව  විසින් සංවිධානය කරන ලද  වන ආසියානු වෙරළ ආරක්‍ෂක ප්‍රධානීන්ගේ සමුළුවේ - ක්‍රියාකාරි මට්ටමේ නියෝජිතයන්ගේ රැස්වීම   අද (ජූලි  ) දින කොළඹ හිල්ටන් හෝටලයේදී ආරම්භ විය. අද උදෑසන පැවති ආරම්භක සැසිවාරයේ ප්‍රධාන ආරාධිත අමුත්තා ලෙස රාජ්‍ය ආරක්‍ෂක අමාත්‍ය ගරු රුවන් විජේවර්ධන මහතා සහභාගී විය. ශ්‍රි ලංකා වෙරළ ආරක්‍ෂක දෙපාර්තුමේන්තුවේ අධ්‍යක්‍ෂ ජෙනරාල් රියර් අද්මිරාල් සමන්ත විමලතුංග මහතා විසින් රාජ්‍ය අමාත්‍යවරයා පිළිගන්නා ලදී. මෙම වසරේ පැවැත්වෙන සමුළුව සදහා සාමාජික රටවල සහ නිරීක්‍ෂණ සංවිධානවල නියෝජිතයින් විශාල පිරිසක් සහභාගී වෙති. මෙම අවස්ථාවට සහභාගී වෙමින් අමාත්‍ය විජේවර්ධන මහතා කියා සිටියේ සමුද්‍රීය ක්‍රියාකාරකම් මේ වන විට තීරණාත්මක සාධකයන් බවට පත්වී ඇති බවත් එමගින් වර්තමාන හා අනාගත සමුද්‍රීය ක්‍රියාකාරකම් තීරණය කිරීමට සහ ඒවාට බලපෑම් ඇති කිරීමට හේතු විය හැකි බවයි. තවද ඉන්දු-පැසිෆික් කලාපය වේගයෙන් ගෝලීය කටයුතුවලට කේන්ද්‍රස්ථානය බවට පත්වෙමින් පවතින අතර සමුද්‍ර භූ දේශපාලනය, ආරක්ෂාව, වෙළඳ හා පාරිසරික ක්‍රියාකාරකම් සඳහා මධ්‍යස්ථ ප්‍රදේශයක් බවට පත්වී ඇති බවත් ප්‍රකාශ කරන ලදී. රටේ උපායමාර්ගික පිහිටීම පිලිබදව අවධාරණය කරමින් ඔහු කියා සිටියේ නිල් ආර්ථිකය පිළිබඳ දැක්ම මත පදනම් වූ රටේ සාර්ථකත්වය හා ප්‍රගතිය ආරක්ෂිත සමුද්‍රයන් මත රඳා පවතින බවයි. කලාපය තුළ සාම්ප්‍රදායික නොවන තර්ජන මතුවීම ප්‍රධාන කරුණක් ලෙස සඳහන් කළ ඔහු සමුද්‍රීය හවුල්කාරිත්වයක් ඇති කර ගැනීම සදහා සාමූහික ප්‍රයත්නයක වැදගත්කම පිලිබදව පවසන ලදී. සමුද්‍රීය ප්‍රජාව අතර ශක්තිමත් හවුල්කාරිත්වයක් ඇති කර ගැනීම සඳහා අවශ්‍ය සාකච්ඡා හා ශක්තිමත් වීමට අවස්ථාවන් සැපයීමේදී ආසියානු වෙරළ ආරක්‍ෂක ආයතන ප්‍රධානින්ගේ සමුළුව  වැනි කලාපීය සංසදවලට විශාල කාර්යභාරයක් ඉටු කළ හැකි බව වැඩිදුරටත් පැවසීය. අද දින ආරම්භ වූ ක්‍රියාකාරී මට්ටමේ රැස්වීම   බ්‍රහස්පතින්දා  දින අවසන් වේ. වෙරළාරක්‍ෂක නිල වෙබ් අඩවියට අනුව ශ්‍රි ලංකා වෙරළ ආරක්‍ෂක දෙපාර්තුමේන්තුව   මෙම බහුපාර්ශ්වික රැස්වීම සඳහා සත්කාරකත්වය සපයන පළමු අවස්ථාව මෙයයි. ආසියානු වෙරළ ආරක්‍ෂක ආයතන ප්‍රධානින්ගේ සමුළුව 2004 වසරේදී ජපානයේ මුලිකත්වයෙන් ආරම්භ කරන ලදි. මෙම සමුළුව ආසියානු කලාපයේ ආරක්ෂාව , සමුද්‍රීය ආරක්ෂාව සහ සමුද්‍රීය පවිත්‍රතාවය සහතික කිරීම , වෙරළාරක්‍ෂක සහ සමුද්‍රීය නීති බලාත්මක කිරීමේ ආයතනවල ඉහළ මට්ටමේ බහුපාර්ශ්වික රැස්වීමකි. මෙම සංවිධානය වර්තමානය වන විට සාමාජික රටවල් 22 කින් සමන්විත වේ. මෙම අවස්ථාවට ආරක්‍ෂක අමාත්‍යාංශයේ අතිරේක ලේකම් (ආරක්‍ෂක), නාවික හමුදා මාණ්ඩලික ප්‍රධානී සහ ශ්‍රි ලංකා වෙරළ ආරක්‍ෂක දෙපාර්තුමේන්තුවේ ජ්‍යෙෂ්ඨ නිලධාරීන් සහභාගී වූහ"
    },
    {
        "content": "ශ්‍රී ලංකා නාවික හමුදාව සඳහා 2019 ජුනි මස 05 වන දින මහජන චීන සමූහාණ්ඩුව වෙතින් ලබාගන්නා ලද පී 625 (P 625) නෞකාව සඳුදා (ජූලි 08) දින කොළඹට පැමිණි බව නාවික හමුදා නිල වෙබ් අඩවිය පවසයි. මෙම නෞකාව කොළඹ වරායට පැමිණි පසු නාවික හමුදා සාම්ප්‍රදායන්ට අනුව පිළිගනු ලැබීය. ශ්‍රී ලංකාවේ මහජන චීන සමුහ ආණ්ඩු තානාපති අතිගරු චේන්ග් සූයුවාන් සහ නාවික හමුදාධිපති වයිස් අද්මිරාල් පියල් ද සිල්වා මහතා එම අවස්ථාව සඳහා එක් වී සිටියහ. 1994 වර්ෂයේ නිෂ්පාදනය කර ඇති මෙම නෞකාව දිගින් මීටර්   ක් සහ පළලින් මීටර්   ක් ද වේ. ශ්‍රී ලංකාව වටා ගැඹුරු මුහුදු කලාපය තුළ මුර සංචාර සහ නිරීක්‍ෂණ මෙහෙයුම් සඳහා මෙම නෞකාව භාවිතා කිරීමට නාවික හමුදාව අදහස් කරයි. තවද සෙවීමේ සහ මුදවා ගැනීමේ මෙහෙයුම්, ධීවර ප්‍රජාවට ආරක්‍ෂාව සහ සහන සැපයිම සඳහාද භාවිතා කරනු ඇත. මෙම නෞකාව නුදුරේදීම අධිකාරියට පත් කිරීමට ද නියමිතව ඇත"
    },
    {
        "content": "වන ශ්‍රී ලංකා සිංහ රෙජිමේන්තුවට අයත් කෝප්‍රල් ගාමිණි කුලරත්න රණවිරුවාගේ   වන ගුණ සැමරුම අද   කොළඹ සංචාරක අමාත්‍යාංශ ශ්‍රවණාගාරයේදී ගරු කථානායක කරු ජයසූරිය මහතාගේ ප්‍රධානත්වයෙන් පැවැත්විණි. ජනමාධ්‍ය හා වැඩබලන ආරක්‍ෂක අමාත්‍ය ගරු රුවන් විජේවර්ධන සහ ආරක්‍ෂක අමාත්‍යාංශයේ ලේකම් එස්.එච්.එස්. කොට්ටෙගොඩ   ඩබ්ලිව්ඩබ්ලිව්වී ආර්ඩබ්ලිව්පී ආර්එස්පී වීඑස්වී යූඑස්පී එන්ඩීසී යන මහත්වරු මෙම අවස්ථාවට සහභාගී වූහ. මියගිය රණවිරුවන් සහ පාස්කු ඉරුදින විපතට පත්වුවන් සිහි කරමින් විනාඩියක නිශ්ශබ්දතාවක් ආරක්‍ෂා කිරීමෙන් පසුව උත්සවය ආරම්භ විය. ආගමික වතාවත් සිදුකිරීමෙන් පසුව ජනාධිපතිතුමන්ගේ සහ අගමැතිතුමන්ගේ පණිවිඩ ප්‍රකාශයට පත් කරන ලදී.  ජුලි   වන දින කුරිරු ත්‍රස්තවාදීන් සමඟ ඇතිවූ සටනකදී කෝප්‍රල් ගාමිණි කුලරත්න රණවිරුවා සිය ජීවිතය පූජා කරමින් අලිමංකඩ කඳවුරේ කොටු වී සිටි සිය ගණනක් සොල්දාදුවන්ගේ ජීවිත බේරා ගන්නා ලදී. මෙම නිර්භීත ක්‍රියාව වෙනුවෙන් පුද කල හැකි ඉහලම හමුදා සම්මානය වන 'පරම වීර විභූෂණ'   සම්මානයෙන් කෝප්‍රල් කුලරත්න රණවිරුවා පිදුම් ලැබීය. මෙම අවස්ථාවට ආගමික නායකයින්, අමාත්‍ය ගරු ජෝන් අමරතුංග, විජිත් විජිතමුනි සොයිසා, රාජ්‍ය අමාත්‍ය ගරු රංජිත් අලුවිහාරේ, හසලක ගාමිණි රණවිරුවාගේ මව වන ජුලියට් මහත්මිය, ජ්‍යෙෂ්ඨ රාජ්‍ය නිලධාරීන් සහ අභාවප්‍රාප්ත කෝප්‍රල් ගාමිණි කුලරත්න රණවිරුවාගේ පවුලේ සාමාජිකයින් ද සහභාගී වූහ"
    },
    {
        "content": "ජාතික ශිෂ්‍යභට බලකායේ වාර්ෂික අන්තර් පළාත් ක්‍රීඩා උළෙල කොළඹ සුගතදාස ක්‍රීඩාංගණයේදී ඊයේ (ජූනි  ) ආරම්භ විය. ආරම්භක උත්සවය ජනමාධ්‍ය සහ රාජ්‍ය ආරක්‍ෂක අමාත්‍ය ගරු රුවන් විජේවර්ධන මහතාගේ ප්‍රධානත්වයෙන් පැවැත්විණි. මෙම අවස්ථාවට ආරක්‍ෂක අමාත්‍යාංශයේ ලේකම් ජෙනරාල් එස්.එච්.එස්. කොට්ටෙගොඩ (විශ්‍රා) ඩබ්ඩබ්වී ආර්ඩබ්පී ආර්එස්පී වීඑස්වී යුඑස්පී එන්ඩීසී මහතා ද සහභාගී විය. උත්සව අවස්ථාවට පැමිණි විශේෂ අමුත්තන් ජාතික ශිෂ්‍යභට බලකායේ අධ්‍යක්‍ෂ මේජර් ජෙනරාල් එම් එම් එස් පෙරේරා විසින් පිළිගන්නා ලදී. දෙදිනක් පුරා පැවැත්වෙන මෙම ක්‍රීඩා උළෙලට දිවයින පුරා ස්ථාපිත කර ඇති බලඇණි   කින් තෝරාගත් ක්‍රීඩක ක්‍රීඩිකාවන්  ක් පමණ සහභාගී වේ. ප්‍රධාන ආරාධිත අමුත්තාහට ශිෂ්‍යභටයින් විසින් සම්මාන මුරයක් ද පිළිගන්වන ලදී. මෙම අවස්ථාවට රාජ්‍ය ආරක්‍ෂක අමාත්‍යාංශයේ ලේකම් එන් කේ ජී කේ නැම්මෙවත්ත මහතා, ජ්‍යෙෂ්ඨ හමුදා නිලධාරීන් සහ ශිෂ්‍ය භටයින් විශාල පිරිසක් සහභාගී වූහ."
    },
    {
        "content": "එක්සත් ජාතීන්ගේ දකුණු සුඩානයේ සාම සාධක රාජකාරින් සඳහා   6 වන අදියර යටතේ නිලධාරීන් 11 දෙනෙකු ඇතුළු යුද්ධ හමුදා භටයන් 61 දෙනෙකුගෙන් යුත් නව කණ්ඩායමක් දකුණු සුඩානයේ බෝර් හි පිහිටි   වන අදියරේ රෝහලක රෝහල් රාජකාරි සිදුකිරීම සඳහා අද උදෑසන  දකුණු සුඩානය බලා පිටත්ව ගියහ. ශ්‍රී ලංකා යුද හමුදා නිල වෙබ් අඩවියට අනුව 5 වන අදියර යටතේ දකුණු සුඩානයේ රාජකාරී කළ සාමාජිකයින් 62 දෙනෙකුගෙන් සමන්විත කණ්ඩායම සිය රාජකාරී සාර්ථකව නිම කිරීමෙන් අනතුරුව අද   දින නැවත දිවයිනට ලඟාවීමට නියමිතව ඇත. ශ්‍රී ලංකා යුද්ධ හමුදාව විසින් මීට වසර කිහිපයකට පෙර එක්සත් ජාතීන්ගේ සාමසාධක මෙහෙයුම් යටතේ දකුණු සුඩානයේ බෝර් හි   වන අදියරේ රෝහලක් පිහිටුවන ලදී. මෙම රෝහල ද්විතීයික සත්කාර වෛද්‍ය සේවාවන් සඳහා අවශ්‍ය අංගයන්ගෙන් සමන්විත වන අතර, ඒ තුල ශල්‍යාගාරයක්, ප්‍රසූතිකාගාරයක්, දැඩි සත්කාර ඒකකයක්, හදිසි ප්‍රතිකාර අංශයක්, බාහිර රෝගී අංශයක්, දන්ත සැත්කම්, දන්ත වැඩමුළු, ෆාමසි, වෛද්‍ය ගබඩාව, විකිරණ විද්‍යා අංශය, සායනික රසායනාගාරය, ඊසීජී කාමරය ඇතුළු විෂබීජහරණ අංශය, ජෛව වෛද්‍ය ඉංජිනේරු අංශය, වෛද්‍ය අපද්‍රව්‍ය බැහැර කිරීමේ අංශය, වායූසමනය කළ මෘත ශරීරාගාරය, හුදකලා වාට්ටුව, ලොන්ඩරි පහසුකම්, වායූසමනය කරන ලද ගිලන්රථ පහසුකම් මෙන්ම ගුවන් මඟින් රෝගීන් ප්‍රවාහනය කිරිම සඳහා සියළු පහසුකම් ද ඇත."
    },
    {
        "content": "ඉන්දීය ත්‍රිවිධ හමුදා හා ඔවුන්ගේ පවුල්වල සාමාජිකයින් සිය තෙදින සංචාරය නිමා කිරීමෙන් අනතුරුව අගහරුවාදා   දින ඉන්දියාව බලා පිටත් වූ බව යුද්ධ හමුදා නිල වෙබ් අඩවිය පවසයි. ඉන්දීය ත්‍රිවිධ හමුදා හා ඔවුන්ගේ පවුල්වල සාමාජිකයින්  දෙනෙකුගෙන් යුත් මෙම සංචාරකයින් පිරිස පසුගිය සෙනසුරාදා   දින දිවයිනට පැමිණියහ. මේ අතර ශ්‍රී ලංකා සන්නද්ධ හමුදා සාමාජිකයින් සහ ඔවුන්ගේ පවුල්වල සාමාජිකයින්   දෙනෙකුගෙන් යුත් කණ්ඩායමක් සෙනසුරාදා  දින ඉන්දියාව බලා පිටත්ව ගියහ. ශ්‍රී ලංකාවේ සහ ඉන්දියාවේ ත්‍රිවිධ හමුදාව අතර සහයෝගිතාව සහ අවබෝධය තවදුරටත් ශක්තිමත් කිරීම සඳහා මෙම ව්‍යාපෘතිය සංවිධානය කර ඇත. මෙම ඉන්දියානු දුත පිරිස තම ලංකා සංචාරය අතරතුර දළදා මාලිගාව, පින්නවල අලි අනාථාගාරය සහ ගාල්ල ප්‍රදේශයද සංචාරය කරන ලදී. ඉන්දියාවේ සංචාරය කල ශ්‍රී ලංකා දූත පිරිස පූජනීය බුද්ධගයාවද වැඳපුදා ගෙන ලංකාවට පැමිණ ඇත."
    },
    {
        "content": "නිදන්ගත වකුගඩු රෝගයට ගොදුරු වන ප්‍රදේශ වල ජනතාවගේ පිරිසිදු පානීය ජල අවශ්‍යතාවය සපුරාලීම සදහා කැපවෙමින් ශ්‍රී ලංකා නාවික හමුදාව ජල පිරිපහදු යන්ත්‍රයක් වැලිඔය, පරණගම වැව විද්‍යාලයේ ඊයේ (ජුනි  ) දින ස්ථාපනය කර ඇත. නාවික හමුදා මුල්‍ය දායකත්වය මත ස්ථාපිත කරන ලද මෙම ජල පිරිපහදු යන්ත්‍රය නාවික හමුදාපති, වයිස් අද්මිරාල් පියල් ද සිල්වා ගේ සුරතින් විවෘත කරන ලද බව නාවික හමුදා නිල වෙබ් අඩවිය පවසයි. මෙම ජල පිරිපහදු යන්ත්‍රය නාවික හමුදා පර්යේෂණ හා සංවර්ධන ඒකකය විසින් සංවර්ධනය කර ස්ථාපනය කරන ලදී. මේ වන විට නාවික හමුදාව විසින් මෙවැනි ජල පිරිපහදු යන්ත්‍ර  කට වඩා වැඩි ප්‍රමාණයක් රට පුරා ස්ථාපනය කර ඇත. නාවික හමුදා ජල පිරිපහදු යන්ත්‍ර සංවර්ධන ව්‍යාපෘතිය   වර්ෂයේ දෙසැම්බර් මස ආරම්භ කර ඇති අතර මේ සදහා නාවික හමුදා සාමාජිකයින් විසින් මූලික අරමුදල් සපයන ලද අතර වකුගඩු රෝග නිවාරණ ජනාධිපති කාර්යසාධන බලකායේ සහ රාජ්‍ය හා පෞද්ගලික අංශයේ ආයතනවලද සහාය මේ සදහා ලැබී ඇත. මේ මගින් නිදන්ගත වකුගඩු රෝගයට ගොදුරු වන ඉහල ව්‍යාප්තියක් පෙන්වන ප්‍රදේශවල දහස් ගනන් පවුල්වල පිරිසිදු පානීය ජල අවශ්‍යතාවය සපුරා ගැනීමට අවශ්‍ය පහසුකම් මේ වන විට ලැබී ඇත."
    },
    {
        "content": "ආරක්ෂක සේවා අණ සහ මාණ්ඩලික විද්‍යාලයේ (DSCSC) සේනාවිධායක මේජර් ජෙනරාල් ඩී.ඒ.පී.එන්. දෙමටන්පිටිය අද (ජූනි 24 ) දින ආරක්‍ෂක අමාත්‍යාංශයේ ලේකම් ජෙනරාල් එස්.එච්.එස්.කොට්ටෙගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතා අමාත්‍යංශ පරිශ්‍රයේ දී හමුවිය. මෙම හමුවේ දී ආරක්‍ෂක ලේකම්තුමන් සහ ආරක්ෂක සේවා අණ සහ මාණ්ඩලික විද්‍යාලයේ සේනාවිධායකතුමන් අතර සුහද සාකච්ඡාවක්ද පැවැත්විණි. මෙම අවස්ථාව සිහිවීම වස් සමරු තිලිණ හුවමාරුවක් ද සිදුවිය"
    },
    {
        "content": "වවුනියාව දිස්ත්‍රික්කයේ ම/පරණගම විද්‍යාලයේ ඉගෙනුම ලබන දරුවන් හට අත්‍යවශ්‍ය තොරතුරු තාක්‍ෂණ උපකරණ කිහිපයක් ආරක්‍ෂක සේනා මුලස්ථානය  විසින් පරිත්‍යාග කර ඇති බව යුද හමුදා නිල වෙබ් අඩවිය පවසයි. මේ සඳහා සෙලාන් බැංකුවේ සමාජ වගකීම් ව්‍යාපෘතිය මගින් මුල්‍ය අනුග්‍රහය ලබා දී ඇත. ඉකුත් බදාදා   දින පැවැති උත්සවයකදී නව පරිගණක යන්ත්‍රයක්, බහු මාධ්‍ය ප්‍රක්ශේපණ යන්ත්‍රයක් සමඟ තිරයක් සහ අඛණ්ඩ විදුලි බල සැපයුම් ඒකක 6 ක්   පරිත්‍යාග කර ඇත. මීට ප්‍රථම සෙලාන් බැංකුව යුද්ධ හමුදාව හා සම්බන්ධතාවයෙන් මෙම පාසලට නව පරිගණක යන්ත්‍ර 15 ක් ද පරිත්‍යාග කර තිබිණි. පාසල් දරුවන්ගේ තොරතුරු තාක්‍ෂණ දැනුම වැඩිදියුණු කිරීම සඳහා යුද හමුදාව විසින් මෙම සමාජ සත්කාරක වැඩසටහන සිදු කරන ලදී"
    },
    {
        "content": "ශ්‍රී ලංකා යුද්ධ හමුදාවේ විශේෂ ව්‍යාපෘතීන්ගෙන් තවත් එක් ව්‍යාපෘතියක් ලෙස යුද්ධ හමුදා ක්‍රීඩක ක්‍රීඩිකාවන්ගේ සුවිශේෂී කුසලතා හඳුනාගෙන ඒවා ඇගයුමට ලක් කිරීමේ අරමුණින් පවත්වනු ලබන ‘ශ්‍රී ලංකා යුද්ධ හමුදා වර්ණ රාත්‍රිය 2017/2018’ විදුලි සංදේශ, විදේශ රැකියා සහ ක්‍රීඩා අමාත්‍යතුමන්, ආරක්‍ෂක ලේකම්, ආරක්‍ෂක මාණ්ඩලික ප්‍රධානී, යුද්ධ හමුදාධිපති, නාවික හමුදාධිපති, ගුවන් හමුදාධිපති මෙන්ම තවත් සම්භාවනීය ආරාධිතයින් රැසකගේ සහභාගිත්වයෙන් ඉකුත් සිකුරාදා (19) දින කොළඹ නෙළුම් පොකුණ රඟහල් පරිශ්‍රයේ දී අති උත්කර්ෂවත් අයුරින් පැවැත්විණි. වර්ෂ 2017 සහ 2018 කාලසීමාව තුල විවිධ ක්‍රීඩා ක්‍ෂේත්‍රයන් 41 ක් නියෝජනය කරමින් රන්, රිදී සහ ලෝකඩ පදක්කම් දිනාගත් යුද්ධ හමුදා ක්‍රීඩක ක්‍රීඩිකාවන් 125 දෙනෙකු වෙත මෙම වර්ණ රාත්‍රියේ දී සම්මාන ප්‍රදානය කෙරුණු අතර අනෙකුත් ජයග්‍රාහී ක්‍රීඩක ක්‍රීඩිකාවන් වෙත රෙජිමේන්තු මට්ටමින් පැවැත්වෙන වර්ණ රාත්‍රින් තුළදී සම්මාන ප්‍රදානය කිරීමට නියමිතව ඇත. මෙම සම්මාන ප්‍රදානෝත්සවයේ පළමු අධියරේදී, 2017 සහ 2018 යන වර්ෂයන්හී හොඳම පැරා ක්‍රීඩකයා, හොඳම ක්‍රීඩකයා සහ හොඳම ක්‍රීඩිකාව වශයෙන් තේරීපත් වූ ක්‍රීඩක ක්‍රීඩිකාවන් වේදිකාව වෙත කැඳවා උත්සවයේ ප්‍රධාන ආරාධිත අමුත්තා ලෙස සපැමිණි ගරු විදුලි සංදේශ, විදේශ රැකියා සහ ක්‍රීඩා අමාත්‍ය හරීන් ප්‍රනාන්දු මැතිතුමන් සහ ආරක්‍ෂක ලේකම් ජෙනරාල් (විශ්‍රාමික) ශාන්ත කෝට්ටේගොඩ සමඟ යුද්ධ හමුදාධිපති ලුතිනන් ජෙනරාල් මහේෂ් සේනානායක එක්ව එම ක්‍රීඩක ක්‍රීඩිකාවන් හට සම්මාන සහ රුපියල් 500,000/= බැගින් මූල්‍යමය ත්‍යාග පිරිනමනු ලැබීය. උත්සවය ආරම්භයේ සාම්ප්‍රදායික පොල්තෙල් පහන දැල්වීමෙන් අනතුරුව රට වෙනුවෙන් දිවිපිදු විරෝදාර රණවිරුවන් සිහිපත් කරමින් විනාඩි දෙකක නිශ්ශබ්දතාවයක් ආරක්‍ෂා කළහ. ඉන් අනතුරුව, යුද්ධ හමුදා ගීතය ගායනා කෙරුණු අතර අලංකාරවත් සංස්කෘතික නර්තනයන්ගෙන් මෙම උත්සවය වඩාත් වර්ණවත් විය. යුද්ධ හමුදා මාණ්ඩලික ප්‍රධානී මේජර් ජෙනරාල් ශවේන්ද්‍ර සිල්වා විසින් උත්සවයේ පිළිගැනීමේ කථාව සිදුකල අතර එහිදී ක්‍රීඩකයින් හට සිය සුභපැතුම් ද එක් කළේය. යුද්ධ හමුදා ක්‍රීඩා ඉතිහාසය සහ ක්‍රීඩා ජයග්‍රහණයන ඇතුලත් වාර්තාමය විඩියෝ පටයක් මෙම අවස්ථාවේදී ප්‍රදර්ශණය කෙරුණු අතර ක්‍රීඩාව සඳහා කැප වූ යුද්ධ හමුදා රණවිරුවන් වෙනුවෙන් රචනා කරන ලද නව ගීතයක් ද එහිදි එළි දක්වනු ලැබීය. උත්සවය අතරතුරදී, ආරක්‍ෂක ලේකම් විසින් ප්‍රවීණ ක්‍රීඩකයින් සිව්දෙනෙකු හට සම්මාන සහ රුපියල් 200,000/= බැගින් මුදල් ත්‍යාගයන් පිරිනමනු ලැබීය. මීට සමගාමීව, දේශීය සහ විදේශීය ක්‍රීඩා ඉසව්වන්හී දස්කම් දැක්වූ ක්‍රීඩක ක්‍රීඩිකාවන් අතරින් 2017 වර්ෂයේ හොඳම ක්‍රීඩකයා ලෙස තේරීපත් වූ කමාන්ඩෝ රෙජිමේන්තුවේ සැරයන් ජේ.ඒ.සී. ලක්මාල් සහ 2017 වර්ෂයේ හොඳම ක්‍රීඩිකාව ලෙස තේරීපත් වූ ශ්‍රී ලංකා යුද්ධ හමුදා කාන්තා බලකායේ ලාන්ස් කෝප්‍රල් එම්.ඩබ්.ටී. සමන්මලී මෙන්ම හොඳම පැරා ක්‍රීඩකයා ලෙස තේරී පත් වූ ගජබා රෙජිමේන්තුවේ එච්.එම්.ඩී.පී. හේරත්ට ද වර්ණ ප්‍රදානය කිරීම මෙම වර්ණ රාත්‍රියේදී සිදුවිය. එසේම, දේශීය සහ විදේශීය ක්‍රීඩා ඉසව්වන්හී විවිධ කුසලතා අගය කරමින් 2018 වර්ෂයේ හොඳම ක්‍රීඩකයා ලෙස ශ්‍රී ලංකා ඉංජිනේරු බලකායේ සැරයන් එම්.වී.අයි.ආර්.එස්. බණ්ඩාර සහ 2018 වර්ෂයේ හොඳම ක්‍රීඩිකාව ලෙස ශ්‍රී ලංකා යුද්ධ හමුදා කාන්තා බලකායේ ලාන්ස් කෝප්‍රල් කේ.එම්.පී.කේ. ලියනගේ ද, ශ්‍රී ලංකා පාබල හමුදාවෙහි ලාන්ස් කෝප්‍රල් අමිල ප්‍රශාන් හොඳම පැරා ක්‍රීඩකයා ලෙස ද තේරි පත් වූ අතර ඔවුන් හටද මෙම වර්ණ රාත්‍රියේ දී වර්ණ ප්‍රදානය කරනු ලැබීය. තවද, දුනු ශිල්ප, මළල ක්‍රීඩා, බැඩ්මින්ටන්, බේස් බෝල්, බාස්කට් බෝල්, බිලියඩ් සහ ස්නූකර්, කැරම්, බොක්සින්  ක්‍රිකට්, බයිසිකල් ධාවන තරඟ, එල්ලේ, ජිම්නාස්ටික්, දැල් පන්දු, පැරා ක්‍රීඩා, හෑන්ඩ් බෝල්   හොකී, ජූඩෝ, කබඩි, කරාටි, මෝටර්රථ ක්‍රීඩා, බර ඉසිලීම, සවි එසවිම් සහ කාය වර්ධන ක්‍රීඩා, ඔරු පැදීමේ තරඟ, ඉලක්කයට වෙඩි තැබීමේ තරඟ, පාපන්දු, ස්කොෂ්, පිහිනීමේ සහ වෝටර් පෝලෝ   තරඟ, පැරෂුට් තරඟ, රගර්, පා පන්දු, ටෙනිස්, මේස පන්දු, ටයිකොන්ඩෝ, මල්ලවපොර තරඟ, වූෂූ සහ අත්පන්දු තරඟාවලීන්හී දක්‍ෂතා දැක්වූ විශිෂ්ඨයින් හටද මෙහිදි වර්ණ ප්‍රදානය කෙරිණි. විදුලි සංදේශ, විදේශ රැකියා සහ ක්‍රීඩා අමාත්‍ය ගරු හරීන් ප්‍රනාන්දු මැතිතුමන් සහ ආරක්‍ෂක ලේකම් ජෙනරාල් (විශ්‍රාමික) ශාන්ත කෝට්ටේගොඩ, හිටපු යුද්ධ හමුදාධිපති ජෙනරාල් (විශ්‍රාමික) සී.එස්. වීරසූරිය, යුද්ධ හමුදාධිපති ලුතිනන් ජෙනරාල් මහේෂ් සේනානායක, යුද්ධ හමුදා මාණ්ඩලික ප්‍රධානී මේජර් ජෙනරාල් ශවේන්ද්‍ර සිල්වා සහ ශ්‍රී ලංකා යුද්ධ හමුදා ස්වෙච්ඡා බලසේනා සේනාවිධායක මේජර් ජෙනරාල් සත්‍යප්‍රිය ලියනගේ ජයග්‍රාහකයින් හට වර්ණ ප්‍රදානය කිරීම සඳහා සහභාගී වූහ. උත්සව කටයුතු අවසන්වීමට ප්‍රථම, ක්‍රීඩා අධ්‍යක්‍ෂ ජෙනරාල් මේජර් ජෙනරාල් අනුර සුදසිංහ විසින් ස්තූති කථාව සිදුකරනු ලැබීය. තවද, මෙම අවස්තාව සඳහා ජ්‍යෙෂ්ඨ යුද්ධ හමුදා නිලධාරින්, ක්‍රීඩා අමාත්‍යාංශයේ නිලධාරින්, නිලධාරින් සහ ඔවුන්ගේ භාර්යාවන්, විශ්‍රාමික ජ්‍යෙෂ්ඨ නිලධාරින්, සම්මානලාභී ක්‍රීඩක/ක්‍රීඩිකාවන්ගේ ඥාතීන් මෙන්ම සම්භාවනීය ආරාධිත අමුත්තන් රැසක්ද සහභාගී වූහ"
    },
    {
        "content": "ශ්‍රී ලංකාවේ ස්විට්සර්ලන්ත තානාපති හන්ස්පීටර් මොක්   මැතිතුමන් අද   දින ආරක්‍ෂක අමාත්‍යාංශයේ ලේකම් ජෙනරාල් එස්.එච්.එස්.කොට්ටෙගොඩ   ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතා අමාත්‍යංශ පරිශ්‍රයේදී හමුවිය. ආරක්‍ෂක ලේකම්තුමන් සහ ස්විට්සර්ලන්ත තානාපතිතුමන් අතර ද්විපාර්ශ්වීය වැදගත්කමක් සහිත කරුණු පිළිබඳව සුහද සාකච්ඡාවක් පැවැත්විණි"
    },
    {
        "content": "25 වැනි ජාතික විරුජන සමිමාන ප්‍රදානෝත්සවය - 2019 කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී අද  දින පැවැත්විණි. අද සවස ශ්‍රී ලංකා වීර පොදුජන පදනම විසින් සංවිධානය කරන ලද මෙම අවස්ථාවට ආරක්‍ෂක අමාත්‍යාංශයේ ලේකම් ජෙනරාල් එස්.එච්.එස්.කොට්ටෙගොඩ   ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතා සහභාගී විය. සම්මාන ප්‍රදානෝත්සවය කථානායක ගරු කරු ජයසූරිය මහතාගේ ප්‍රධානත්වයෙන් පැවැත්විණි. අන්තරායන් හමුවේ ඔවුන් විසින් සිදුකල නිර්භීත ක්‍රියාවන්, වීරත්වයෙන් අගයමින් සිවිල් වැසියන් කිහිප දෙනෙකුට සම්මාන පිරිනමන ලදී. මෙම උත්සවයේ විශේෂත්වයක් වූයේ පසුගිය වසරේ   ජුනි මාසයේදී තායිලන්තයේ ගංවතුරට ලක්ව තාම් ලුආන් ගුහාවේ සිරවී සිටි පිරිමි ළමුන් කණ්ඩායමක් බේරා ගැනීමේ උත්සාහයට සහභාගී වෙමින් ජීවිතය අහිමි වූ විශ්‍රාමික තායි නාවික කිමිදුම්කරුගේ වැන්දඹුව වන සමන් ගුනන් හට පිරිනමන ලද සම්මානයයි. 1993 වර්ෂයේදී දී පිහිටුවන ලද ශ්‍රී ලංකා වීර පොදුජන පදනම 2009 අංක 4 දරන පාර්ලිමේන්තු පනත මගින් සම්මත කර ඇත. ස්වකීය ජීවිතය අවදානමට ලක්කරමින් අන්‍යයන්ගේ ජීවිත බේරා ගන්නා සහ ආරක්‍ෂාව ප්‍රවර්ධනය කරන සිවිල් වැසියන් හඳුනාගෙන ඔවුන්ට ප්‍රතිලාභ ලබා දීම සඳහා පදනම කැපවී සිටී. විපක්‍ෂ නායක ගරු මහින්ද රාජපක්‍ෂ මහතා, පදනමේ සභාපති කසුන් චන්ද්‍රරත්න මහතා, ආරාධිත අමුත්තන්, ත්‍රිවිධ හමුදා, පොලිස් සහ සිවිල් ආරක්‍ෂක දෙපාර්තමේන්තු නිලධාරීන් සහ අමුත්තන් විශාල පිරිසක් මෙම අවස්ථාවට සහභාගී වූහ"
    },
    {
        "content": "චීන - ශ්‍රී ලංකා ඒකාබද්ධ එක් තීරයක් එක් මාවතක්   ගොඩනැගීමට අදාළ ආරක්‍ෂක කටයුතු පිලිබඳව තුන්වන මට්ටමේ රැස්වීම අද   දින ආරක්ෂක අමාත්‍යාංශයේදී පැවැත්විණි. අද පෙරවරුවේ අමාත්‍යාංශ ශ්‍රවණාගාරයේ පැවති රැස්වීමට ආරක්‍ෂක අමාත්‍යාංශයේ ලේකම් ජෙනරාල් එස්.එච්.එස්.කොට්ටෙගොඩ   ඩබ්ඩබ්වී ආර්ඩබ්පි ආර්එස්පී වීඑස්වී යුඑස්පි එන්ඩිසී මහතා සහභාගී විය. මෙම රැස්වීමට චීන තානාපති චෙන්ග් ක්ෂුවාන් සූයුආන් මැතිතුමා ද සහභාගී විය. චීන නියෝජිත පිරිසේ ප්‍රධානත්වය විදේශ කටයුතු අමාත්‍යාංශයේ විදේශ ආරක්‍ෂක දෙපාර්තමේන්තුවේ අධ්‍යක්‍ෂ ජෙනරාල් ලියු ෂාඔබින් මහතා ය. ආරක්ක්‍ෂ මාණ්ඩලික ප්‍රධානී, ආරක්ක්‍ෂ අමාත්‍යාංශයේ අතිරේක ලේකම්  , යුද සහ නාවික හමුදාධිපතිවරුන්, චීන තානාපති කාර්යාල නිලධාරීන් සහ ජ්‍යෙෂ්ඨ රාජ්‍ය නිලධාරීන් මෙම රැස්වීමට සහභාගී වූහ"
    },
    {
        "content": "ජාතික ශිෂ්‍යභට බලකායේ අධ්‍යක්‍ෂ මේජර් ජෙනරාල් එම් එම් එස් පෙරේරා මහතා අද  දින ආරක්‍ෂක අමාත්‍යාංශයේ ලේකම් ජෙනරාල් එස්.එච්.එස්. කොට්ටෙගොඩ   ඩබ්ඩබ්වී ආර්ඩබ්පී ආර්එස්පී වීඑස්වී යුඑස්පී එන්ඩීසී මහතා අමාත්‍යංශ පරිශ්‍රයේදී හමුවිය. ජාතික ශිෂ්‍යභට බලකායේ අධ්‍යක්‍ෂක, නිලධාරීන් සහ ශිෂ්‍යභටයින් වෙනුවෙන් මේජර් ජෙනරාල් එම් එම් එස් පෙරේරා මහතා විසින් මෙම හමුවේදී ආරක්‍ෂක ලේකම්තුමන් වෙත සමරු තිළිණයක් පිළිගැන්වීය. එතුමන් ගල්කිස්ස ශාන්ත තෝමස් විද්‍යාලයේ කනිෂ්ඨ ශිෂ්‍ය භටයෙකු (ලාන්ස් කෝප්‍රල්/සැරයන්) ලෙස සහ ඡ්‍යේෂ්ඨ ශිෂ්‍ය භටයෙකු (කණ්ඩායම් උපකරණ පාලන සැරයන්) ව සිට ශ්‍රී ලංකා යුද්ධ හමුදාවට බැදී අධිකාරීලත් නිලධාරියකු ලෙස ශ්‍රී ලංකා පාබල හමුදාවට එක්ව තම සේවා කාලය තුල ශ්‍රී ලංකා යුද්ධ හමුදාවේ 17 වන යුද්ධ හමුදාධිපති හා දැනට මෙතුමන් ආරක්‍ෂක අමාත්‍යාංශයේ ලේකම් ධූරය හොබවයි"
    },
    {
        "content": "ආරක්‍ෂක රාජ්‍ය අමාත්‍ය ගරු රුවන් විජේවර්ධන මහතා සහ ජපාන ආරක්‍ෂක අමාත්‍ය කෙන්ජි හරදා   මහතා අතර ආරක්‍ෂක සහයෝගිතා සහ හුවමාරුව පිළිබද අවබෝධතා ගිවිසුමක් අද   දින අත්සන් තැබුණි. මෙම අවස්ථාවට ආරක්‍ෂක අමාත්‍යාංශයේ ලේකම් ජෙනරාල් එස්.එච්.එස්.කොට්ටෙගොඩ   ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතාද සහභාගී විය. ආරක්‍ෂක රාජ්‍ය අමාත්‍යාංශයේ ලේකම් එන් කේ ජී කේ නැම්මවත්ත මහතා විසින් දූත පිරිස අමාත්‍යාංශ පරිශ්‍රයේදී පිළිගන්නා ලදී. ජපාන ආරක්‍ෂක රාජ්‍ය අමාත්‍යවරයාගේ නායකත්වයෙන් යුත් ජපාන දූත පිරිස සහ ශ්‍රී ලංකා දූත පිරිසේ නායකත්වය ආරක්‍ෂක රාජ්‍ය අමාත්‍ය ගරු රුවන් විජේවර්ධන මහතා විසින් දැරූ අතර දෙපාර්ශවය අතර පැවති සාකච්චාවේදී මෙම අවබෝධතා ගිවිසුමට එළඹුණි. අවබෝධතා ගිවිසුමට අනුව සමුද්‍රීය ආරක්ෂාව, නාවික සහයෝගීතාව, තොරතුරු හා දැනුම හුවමාරු කර ගැනීම, හැකියාවන් වර්ධනය, සංවාදයන්, පුහුණුවීම් , අධ්‍යාපනය සහ පර්යේෂණ, බහු පාර්ශ්වීය හුවමාරුවන් යනාදී ක්ෂේත්‍රයන්ට අදාලව ජපානය සහ ශ්‍රී ලංකාව අතර වැඩි සහයෝගයක් හා එකගත්වයක් ඇතිවනු ඇත. මෙම අවස්ථාවට එක්වෙමින් ජපාන ආරක්‍ෂක රාජ්‍ය අමාත්‍ය කෙන්ජි හරදා මහතා පාස්කු ඉරිදා බෝම්බ ප්‍රහාරයෙන් විපතට පත්වූවන්ට සහ ඔවුන්ගේ පවුල්වලට සියශෝකය ප්‍රකාශ කරමින් කියා සිටියේ ජපානය මෙවැනි ක්‍රියාවන් හෙළා දකින බවත් ශ්‍රී ලංකාව හා ජාත්‍යන්තර ප්‍රජාව සමග එක්ව ත්‍රස්තවාදයට එරෙහිව ඉදිරියටත් සටන් කරන බවත්ය. තම රට තවදුරටත් ආරක්‍ෂක සහයෝගීතාව වර්ධනය කර ගනිමින් ශ්‍රී ලංකාව සමඟ හුවමාරුවන් සිදු කර ගන්නා බවත් ඔහු පැවසීය. ශ්‍රී ලංකාව වැනි රටවල් ද ඇතුළත්ව ඉන්දු පැසිෆික් කලාපයේ වෙරළාරක්‍ෂක ජාතීන්ගේ සමුද්‍රීය ආරක්‍ෂාව පිළිබඳ හැකියාවන් වැඩි දියුණු කිරීමට සහ සහයෝගීතාව ප්‍රවර්ධනය කිරීමට ජපානය සහාය වන බව ඔහු වැඩිදුරටත් පැවසීය. පාස්කු ඉරිදා බෝම්බ ප්‍රහාරයෙන් විපතට පත්වූවන් වෙනුවෙන් ශෝකය පත් කිරීම පිළිබඳව රාජ්‍ය අමාත්‍ය විජේවර්ධන මහතා ජපාන ආරක්‍ෂක රාජ්‍ය අමාත්‍යවරයාට ස්තූතිය පුද කරන ලදී. දෙරට අතර සමීප සහයෝගීතාවයක් අපේක්ෂා කරන බවත් රටේ දකුණු මුහුදු තීරයේ මුහුදු මාර්ග විවෘත හා නිදහස්ව තිබිය යුතු අතර මේ සම්බන්ධයෙන් ජපානය සමඟ සහයෝගයෙන් කටයුතු කිරීමට අපේක්ෂා කරන බවද ඔහු පැවසීය. විශේෂයෙන් වෙරළාරක්ෂක බලකායට ලබා දුන් සහයෝගය පිළිබඳව ජපාන රජයට ඔහු සිය ස්තුතිය පළ කළ අතර වෙරළාරක්ෂක බලකායට යාත්‍රා දෙකක් හා පුහුණුවීම් ලබා දීම පිළිබඳව විශේෂ ස්තූතිය පුද කරන ලදී. පාස්කු ඉරිදා බෝම්බ ප්‍රහාරය බලාපොරොත්තු නොවූ සිදුවීමක් බවත් ත්‍රස්තවාදයට එරෙහිව ලොව අනෙක් රටවල් සමඟ කටයුතු කරන බවත් රාජ්‍ය අමාත්‍ය විජේවර්ධන මහතා පැවසීය.ජපානය විසින් ලබාදෙන අඛණ්ඩව සහයෝගයට ඔහු ස්තූතිය පුද කළේය. මෙම අවස්ථාවට ජපාන තානාපති අකිරා සුගියාමා   මැතිතුමා, ආරක්‍ෂක මාණ්ඩලික ප්‍රධානී, නාවික හා ගුවන් හමුදාධිපතිවරුන්, අමාත්‍යාංශයේ ජ්‍යෙෂ්ඨ නිලධාරීන්, වෙරළ ආරක්‍ෂක දෙපාර්තුමේන්තුවේ අධ්‍යක්‍ෂ ජෙනරාල්, ජපාන තානාපති කාර්යාලයේ නිලධාරීන් සහ ත්‍රිවිධ හමුදාවේ ජ්‍යෙෂ්ඨ නිලධාරීන් ද සහභාගී වූහ"
    },
    {
        "content": "ආරක්‍ෂක අමාත්‍යාංශයේ ලේකම් ජෙනරාල් එස්.එච්.එස්.කොට්ටෙගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතා සෙනසුරාදා   දින පර්යේෂණ සහ සංවර්ධන මධ්‍යස්ථානයේ   නිරීක්‍ෂණ සංචාරයක නිරත විය. පර්යේෂණ සහ සංවර්ධන මධ්‍යස්ථානයේ අධ්‍යක්‍ෂ බ්‍රිගේඩියර් ආචාර්ය ටිරාන් ද සිල්වා මහතා විසින් ආරක්‍ෂක ලේකම්වරයා පිළිගනු ලැබීය. ආයතනයේ ක්‍රියාකාරිත්වය සහ නවෝත්පාදනයන් පිලිබඳව පර්යේෂණ සහ සංවර්ධන මධ්‍යස්ථානයේ නිලධාරීන් විසින් ආරක්‍ෂක ලේකම්වරයා දැනුවත් කරන ලදී. ආරක්‍ෂක ලේකම් ධුරයට පත්වීමෙන් පසු සිදුකල පළමුවන සංචාරය සනිටුහන් කිරීම සඳහා අධ්‍යක්‍ෂවරයා විසින් ආරක්‍ෂක ලේකම්වරයා වෙත සිහිවටනයක් ලබා දෙන ලදී"
    },
    {
        "content": "ආරක්‍ෂක අමාත්‍යාංශයේ ලේකම් ජෙනරාල් එස්.එච්.එස්. කොට්ටෙගොඩ   ඩබ්ඩබ්වී ආර්ඩබ්පී ආර්එස්පී වීඑස්වී යුඑස්පී එන්ඩිසී මහතා සහ ආරක්‍ෂක අමාත්‍යංශයේ සේවා වනිතා ඒකකයේ සභාපතිනිය සෝනියා කොට්ටෙගොඩ මහත්මිය ඉරිදා  දින අත්තිඩිය මිහිඳු සෙත් මැදුරේ පැවති ‘රස මොහොත’ වැඩසටහන සඳහා සහභාගී විය. ජාතික රූපවාහිනියේ විකාශය වන ‘රස මොහොත’ ජනප්‍රිය සංගීත වැඩසටහනේ එක් කොටසක් ආබාධිත රණවිරුවන්ට ප්‍රතිකාර සහ රැකවරණය ලබා දෙන්නාවූ මිහිඳු සෙත් මැදුරේදී පටිගත කරන ලදී. සංගීත වැඩසටහන අතරතුර මිහිඳු සෙත් මැදුරේ නේවාසික ප්‍රතිකාර ලබන ආබාධිත රණවිරුවන් විසින් නිර්මාණය කරන ලද විශේෂ සිහිවටනයක් ආරක්‍ෂක ලේකම්තුමන්ගේ සංචාරය සිහිවීම වස් පිළිගන්වන ලදී. මෙම අවස්ථාව සඳහා මිහිදු සෙත් මැදුරේ අධ්‍යක්ෂක, අනෙකුත් නිලධාරීන් සහ ආබාධිත රණවිරුවන් සහභාගී විය"
    },
    {
        "content": "යාපනය ආරක්‍ෂක සේනා මූලස්ථානය විසින් පසුගිය සිකුරාදා   දින පලාලි ජනපදයේ පෞද්ගලික ඉඩම් අක්කර 26.4 ක් සහ රජයේ ඉඩම් අක්කරයක් පලාලි උතුරු ප්‍රදේශයේ රෝමානු කතෝලික දමිළ මිශ්‍ර පාසලට භාවිතා කිරීම සදහා නිදහස් කර ඇත. යුද්ධ හමුදා නිල වෙබ් අඩවියට අනුව නිදහස් කරන ඉඩම් සඳහා වූ නිල ලිපි ලේඛණ උතුරු පළාත් ආණ්ඩුකාර ආචාර්ය සුරේන් රාගවන් මහතා වෙත යාපනය ආරක්‍ෂක සේනා ආඥාපති මේජර් ජෙනරාල් දර්ශන හෙට්ටිආරච්චි මහතා විසින් යාපනය තෙලිප්පලෙයි ප්‍රාදේශීය ලේකම් කාර්යාලයේ පැවැති කෙටි උත්සවයකදී භාර දී ඇත. අවශ්‍ය ඉදිරි කටයුතු සිදුකිරීම සඳහා ආණ්ඩුකාරවරයා විසින් නිදහස් කරන ලද ඉඩම් සඳහා වූ ලිපි ලේඛණ යාපනයේ අතිරේක දිස්ත්‍රික් ලේකම්  එස්. මුරලිදරන් මහතා වෙත භාරදෙන ලදී. මෙම අවස්ථාවට යුද්ධ හමුදා ජ්‍යෙෂ්ඨ නිලධාරීන් සහ තෙලිප්පලෙයි ප්‍රාදේශීය ලේකම් එස්. ශිවශ්‍රී මහතා ඇතුළු රාජ්‍ය නිලධාරීන් සහභාගී වූහ"
    },
    {
        "content": "ශ්‍රී ලංකා නාවික හමුදාව   සහ පාකිස්ථාන නාවික හමුදාව   අතර තෙවන මාණ්ඩලික සාකච්ඡාව බදාදා  දින සාර්ථකව අවසන් විය. නාවික හමුදා මාධ්‍යයට අනුව, දෙදිනක් පුර පැවැත්වූ ‘මාණ්ඩලික සාකච්ඡා’ අඟහරුවාදා  දින කොළඹ ලයිට් හවුස් ගැලේ හිදී ආරම්භ විය. ශ්‍රී ලංකා නාවික හමුදාව නියෝජනය කරමින් නිලධාරීන් 13 දෙනෙකු සාකච්ඡාව සදහා සහභාගීවු අතර, එහි ප්‍රදානත්වය අධ්‍යක්‍ෂ නාවික මෙහෙයුම් කොමදෝරු සංජීව ඩයස් මහතා විසින් ද පාකිස්ථානු නියෝජිත පිරිසේ ප්‍රදානත්වය මෙහෙයුම් සැලසුම් ඒකකයේ සහකාර නාවික ප්‍රධානී කොමදෝරු කයිබර් සමාන් විසින් දරන ලදී. ශ්‍රී ලංකා නාවික හමුදා අධ්‍යක්‍ෂ ජෙනරාල් මෙහෙයුම් රියර් අද්මිරාල් නිරාජ ආටිගල විසින් සමාරම්භක දිනයේදී පාකිස්ථානු නාවික නියෝජිත පිරිස පිළිගන්නා ලදි. අන්‍යෝන්‍ය සබඳතාවල වැදගත්කම සහ ද්විපාර්ශ්වික සහයෝගීතාව වැඩිදියුණු කරගැනීම අරමුණු කරගෙන මෙම සාකච්ඡාව පැවැත්විණි"
    },
    {
        "content": "ශ්‍රී ලංකා නාවික හමුදාවේ ශ්‍රම දායකත්වයෙන් නව පිළිකා ප්‍රතිකාර මධ්‍යස්ථානයක් ගාල්ල කරාපිටිය ශික්ෂණ රෝහලේ ඉදිකිරීමට නියමිත අතර නාවික හමුදා මාධ්‍යයට අනුව මෙම යෝජිත රෝග නිවාරණ මධ්‍යස්ථානය සඳහා මුල්ගල තැබිමේ උත්සවය සඳුදා (ජූලි 15) දින පැවැත්විණි. මෙම නව වෛද්‍ය මධ්‍යස්ථානය සදහා මූල්‍ය ප්‍රතිපාදන ශ්‍රී ලංකා පිළිකා සංගමය සහ දානපතියන්ගෙන්ද ඉදිකිරීම් කටයුතු සදහා ශ්‍රම දායකත්වය නාවික හමුදාව විසින්ද සපයනු ලබයි. මෙහි ඉදිකිරීම් අවසන් වූ පසු දිවයින පුරා සිටින පිළිකා රෝගීන්ට මෙමගින් ප්‍රතිකාර ලබාගැනීමට හැකිවනු ඇත. මහා සංඝ රත්නය, ගාල්ල දිස්ත්‍රික් ලේකම් සෝමරත්න විදානපතිරණ, දකුණු නාවික විධානය භාර ආඥාපති රියර් අද්මිරාල් කස්සප පෝල්, කරාපිටිය ශික්ෂණ රෝහලේ අධ්‍යක්ෂක වෛද්‍ය ජී විජේසුරිය, රාජ්‍ය නිලධාරීන්, ශ්‍රී ලංකා පිළිකා සංගමයේ සාමාජිකයින් සහ රෝහල් කාර්ය මණ්ඩලයේ සාමාජිකයින් ඊයේ පැවති මුල්ගල තැබිමේ උත්සවය සදහා සහභාගී විය"
    },
    {
        "content": "ශ්‍රී ලංකා ගුවන් හමුදාවේ ශ්‍රම දායකත්වයෙන් පූවරසංකුලම් ප්‍රදේශයේ ඉදිකරන ලද නව වෘත්තීය පුහුණු මධ්‍යස්ථානය වෘත්තීය පුහුණු අධිකාරිය වෙත සඳුදා (ජූලි 15) දින භාර දෙන ලදී. සංහිදියා යාන්ත්‍රණ පිලිබද සම්බන්ධීකරණ ලේකම් කාර්යාලය   විසින් මේ සදහා මූල්‍ය ප්‍රතිපාදන ලබාදී ඇති අතර ඉදිකිරීම් කටයුතු ගුවන් හමුදාව විසින් සිදුකරන ලද බව ගුවන් හමුදා නිල වෙබ් අඩවිය පවසයි. මෙම ව්‍යාපෘතියේ වැඩ කටයුතු පසුගිය වසරේ (2018) දෙසැම්බර් මස අගදී ආරම්භ විය. මෙම තෘතීයික පුහුණු මධ්‍යස්ථානයේ ඉදිකිරීම් කටයුතු මෙහෙයවූ වන්නි ශ්‍රී ලංකා ගුවන් හමුදා රෙජිමේන්තු පුහුණු පාසල මේ වසරේ (2019) ජනවාරි මැද භාගය වන විට මෙහි ඉදිකිරීම් කටයුතු අවසන් කිරීමට සමත් විය. මෙම පුහුණු මධ්‍යස්ථානය වන්නි ශ්‍රී ලංකා ගුවන් හමුදා රෙජිමේන්තු පුහුණු පාසලේ   අණදෙන නිළධාරී එයාර් කොමඩෝර් කේ.කේ.ඒ.කේ කලුආරච්චි විසින් වවුනියාව වෘත්තීය පුහුණු අධිකාරියේ නියෝජ්‍ය අධ්‍යක්ෂ වී. කනගසුන්දරම් මහතා වෙත පැවති කෙටි උත්සවයකදී භාර දෙන ලදී. මෙම අවස්ථාවට ජ්‍යෙෂ්ඨ ගුවන් හමුදා නිලධාරීන් සහ රාජ්‍ය නිලධාරීන් සහභාගී වූහ."
    },
    {
        "content": "නවදිල්ලි නුවර පිහිටි නැමීබියා ජනරජයේ මහ කොමසාරිස් කාර්යාලයේ ආරක්‍ෂක උපදේශක බ්‍රිගේඩියර් ජෙනරාල් ටයිටස් සයිමන් මහතා අද (ජූලි  ) දින ආරක්‍ෂක අමාත්‍යාංශයේ ලේකම් ජෙනරාල් එස්.එච්.එස්.කොට්ටෙගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතා අමාත්‍යංශ පරිශ්‍රයේ දී හමුවිය. මෙම හමුවේ දී ආරක්‍ෂක ලේකම්තුමන් සහ නැමීබියා ආරක්‍ෂක උපදේශක අතර ද්විපාර්ශ්වික වැදගත්කමක් ඇති කරුණු පිළිබඳව සුහද සාකච්ඡාවක් පැවති අතර එම අවස්ථාව සමරනු වස් සමරු තිළිණ හුවමාරුවක් ද සිදුවිය."
    },
    {
        "content": "යුද්ධ හමුදා ප්‍රජා සුභසාධන කටයුතුවල සන්ධිස්ථානයක් සනිටුහන් කරමින් ශ්‍රී ලංකා යුද්ධ හමුදා සාමාජිකයින්ගේ ශ්‍රම දායකත්වයෙන් ඉදිකරන ලද තෙමහල් ‘ආයතී’ ළමා සුරැකුම් මධ්‍යස්ථානය අද  දින උදෑසන පැවති සරල උත්සවයකදී ශ්‍රී ලංකා ‘ආයතී’ භාරය සහ කැලණිය විශ්ව විද්‍යාලයේ වෛද්‍යපීඨය වෙත පවරා දෙනු ලැබිණි. යුද හමුදා මාධ්‍යයට අනුව යුද්ධ හමුදාධිපති ලුතිතන් ජෙනරාල් මහේෂ් සේනානායක මහතා උත්සවයේ ප්‍රධාන ආරාධිත අමුත්තා ලෙස සපැමිණි අතර විශේෂ අවශ්‍යතා ඇති දරුවන් පුනරුත්ථාපනය කිරීම සඳහා ඉදිවූ මෙම නව මධ්‍යස්ථානය විවෘත කිරීම සනිටුහන් කරමින් සමරු ඵලකය නිරාවරණය කළේය. ශ්‍රී ලංකා යුද්ධ හමුදාව, කැළණිය විශ්වවිද්‍යාලයේ වෛද්‍ය පීඨය, හේමාස් හෝල්ඩින්ස් පුද්ගලික සමාගම, මාස් හෝල්ඩින්ස් පුද්ගලික සමාගම, රොටරි ඉන්ටර්නැෂනල් පුද්ගලික සමාගම,   ගෘහ නිර්මාණ ශිල්පීන්, වික්‍රමසිංහ සමූහ ව්‍යාපාරය,   සමාගම, මහජන බැංකුව, පීපල්ස් ලීසිං ආයතනය, සීමාසහිත ජෝන් කීල්ස් හෝල්ඩින්ස් සමාගම, බ්‍රැන්ඩික්ස් පුද්ගලික සමාගම සහ යහපත් පදනමේ අනුග්‍රහය මත ශ්‍රී ලංකා ‘ආයතී’ භාරය විසින් ලබාදුන් රුපියල් මිලියන 550 ක මූල්‍යමය දායකත්වයෙන් ‘ආයතී ළමා සුරැකුම් මධ්‍යස්ථාන’ ඉදිකරන ලදී. ශ්‍රී ලංකා යුද්ධ හමුදාවේ 10 වන   ඉංජිනේරු සේවා බලකාය මගින් මෙම ගොඩනැගිල්ලේ ඉදිකිරීම් කටයුතු මාස 13 කට අඩු කාලයක් තුලදී අවසන් කරනු ලැබිණි. 2019 දෙසැම්බර් මස සිට ආබාධ සහිත දරුවන්ගේ ප්‍රයෝජනය සඳහා ඉදිකල ළමා සුරැකුම් මධ්‍යස්ථානයේ ශ්‍රවණ  , කථන  , පවුල් චිකිත්සා සහ වෙනත් ශාරීරික ආබාධ   වැනි ආබාධ සඳහා නොමිලයේ ප්‍රතිකාර කිරීමට නියමිතය. ජනතාවගේ ජීවන තත්වය නංවාලීම සඳහා ශ්‍රී ලංකා යුද්ධ හමුදාව ව්‍යාපෘති ගණනාවක් සිදු කර තිබේ. මෙය යුද්ධ හමුදා සමාජිකයින්ගේ විශේෂිත හැකියාවන් සහ කුසලතාවන් උපයෝගී කර ගනිමින් ඉතා සාර්ථකව නිම කරන ලද ව්‍යාපෘතියකි. මෙම අවස්ථාවට ජ්‍යෙෂ්ඨ යුද්ධ හමුදා නිලධාරීන්, පරිත්‍යාගශීලීන්, විශ්ව විද්‍යාල නිලධාරීන් සහ ‘ආයතී’ භාරයේ සාමාජිකයින් ද සහභාගී වූහ."
    },
    {
        "content": "ජාතික ගුවන් විදුලියේ නාලිකා ජංගම දුරකථන යෙදවුමක් ලෙස ජනගත කිරීම ජනමාධ්‍ය හා ආරක්‍ෂක රාජ්‍ය අමාත්‍ය ගරු රුවන් විජයවර්ධන මහතාගේ ප්‍රධානත්වයෙන් අද පස්වරුවේ (සැප්තැම්බර් 05) ශ්‍රී ලංකා ගුවන් විදුලි සංස්ථාවේදී සිදුවිය. මෙය ශ්‍රී ලංකා ගුවන් විදුලි සංස්ථාවේ දශක නවයක දීර්ඝ ඉතිහාසය තුල සිදු වූ අති විශේෂ වූ සිදුවීමකි. මෙම නව ‘යෙදවුම’ මඟින් ලොව පුරා සිටින ශ්‍රාවකයින්ට ඔවුන්ගේ ජංගම උපාංගවලින් භාෂා තුනෙන්ම ශ්‍රී ලංකා ගුවන් විදුලි සංස්ථාවේ ප්‍රධාන නාලිකාවන් ශ්‍රවණය කිරීමට හැකියාව ලැබේ. උත්සවයේ ප්‍රධාන ආරාධිත අමුත්තා ලෙස සහභාගී වූ රාජ්‍ය අමාත්‍යවරයා නිල වශයෙන් ජංගම ‘යෙදවුම’ එළිදැක්වූ අතර එමඟින් දිවයිනේ ගුවන් විදුලි විකාශනය නව සන්ධිස්ථානයකට යොමු වනු ඇත. නව ‘යෙදවුම’ දියත් කිරීම සංකේතවත් කරමින් එතුමන් විසින් ‘කුමාරතුංග චිත්‍රාගාරයේ’ සමරු ඵලකය නිරාවරණය කළේය. රාජ්‍ය අමාත්‍ය ගරු රුවන් විජයවර්ධන මහතා උත්සව අවස්ථාව අමතමින් නවීන තාක්‍ෂණය සමග ඉදිරියට යමින් මෙවැනි යෙදවුමක් සකස් කර ඉදිරිපත් කිරීම පිලිබදව ප්‍රශංසා කළේය. දශක නවයක දීර්ඝ ඉතිහාසයක් ඇති ශ්‍රී ලංකා ගුවන් විදුලි සංස්ථාව ජාතියට අති විශාල සේවයක් සිදු කර ඇති බවත් නැගී එන ප්‍රවණතාවයන් සමඟ තරඟ කිරීමට නව තාක්‍ෂණය යොදා ගැනීම අත්‍යවශ්‍ය බව එතුමන් පැවසීය. නව ‘යෙදවුම’ සංවර්ධනය කිරීම හා ජනගත කිරීම සදහා සම්බන්ධ වූ සියලු දෙනාටම එතුමන්ගේ කෘතඥතාවය පළ කළේය. මෙම අවස්ථාව සදහා ජනමාධ්‍ය අමාත්‍යාංශයේ ලේකම් සුනිල් සමරවීර,රජයේ ප්‍රවෘත්ති දෙපාර්තමේන්තුවේ අධ්‍යක්ෂ ජෙනරාල් නාලක කලුවැව, ශ්‍රී ලංකා ගුවන් විදුලි සංස්ථාවේ සභාපති මාලක තල්වත්ත ඇතුළු ගුවන් විදුලි සංස්ථාවේ නිලධාරීන්, අධ්‍යක්ෂ ජෙනරාල් ඒරානන්ද හෙට්ටිආරච්චි, ක්‍රියාකාරී අධ්‍යක්ෂ හෙරල් සේනාධීර අනුග්‍රාහක නියෝජිතයින්, සංස්ථාවේ ජ්‍යෙෂ්ඨ නිලධාරීන්, ජනප්‍රිය කලාකරුවන් සහ විශේෂ ආරාධිතයින් සහභාගී විය."
    },
    {
        "content": "ජනාධිපති මෛත්‍රීපාල සිරිසේන මහතා පෙරදින රාත්‍රියේ (සැප්තැම්බර් 09) විශේෂ ගැසට් නිවේදනයක් නිකුත් කරමින් ශ්‍රී ලංකා රූපවාහිණි සංස්ථාව (එස්එල්ආර්සී) ආරක්ෂක අමාත්‍යංශය යටතට පත් කලේය. මෙම ගැසට් නිවේදනය නිකුත් කර ඇත්තේ සැප්තැම්බර් 09 වන දින මධ්‍යම රාත්‍රියේ සිට බලපැවැත්වෙන පරිදිය. මීට පෙර රූපවාහිණි සංස්ථාව ජනමාධ්‍ය අමාත්‍යාංශය යටතේ ක්‍රියාත්මක විය"
    },
    {
        "content": "ශ්‍රී ලංකා ගුවන් හමුදාවේ සේවා වනිතා ඒකකයේ සුභසාධන ව්‍යාපෘතිය යටතේ පාසැල් ළමුන් සදහා අධ්‍යාපන ශිෂ්‍යත්ව පිරිනමා ඇත. ගුවන් හමුදා මාධ්‍යට අනුව බ්‍රහස්පතින්දා (අගෝස්තු 22) දින ගුවන් හමුදා මූලස්ථානයේ දී පැවති උත්සවයේදී ගුවන් හමුදාවේ සේවයේ නියුතු අයගේ හා ගුවන් හමුදාවේ සේවයේ නියුතු සිවිල් අයවලුන්ගේ තෝරාගත් ළමුන් හට ශිෂ්‍යත්ව ප්‍රධානය සිදුකරන ලදී. මෙම සුභසාධන වැඩසටහන යටතේ ළමුන් 23 දෙනෙකුට අධ්‍යාපන ශිෂ්‍යත්ව පිරිනමන ලදී. 2018 වර්ෂයේ අපොස (සා/පෙ) විභාගයට පෙනී සිට “ඒ” සාමාර්ථ නවයක් ලබා ගැනීමට සමත් වූ තවත් සිසුන් 11 දෙනෙකු හට ශ්‍රී ලංකා ගුවන් හමුදා සේවා වනිතා ඒකකය විසින් උපහාර හා මූල්‍ය ප්‍රතිපාදන පිරිනමන ලදී. මෙම උත්සවය සඳහා ගුවන් හමුදාධිපති එයාර් මාෂල් සුමංගල ඩයස් මහතා ශ්‍රී ලංකා ගුවන් හමුදාවේ සේවා වනිතා ඒකකයේ සභාපතිනිය මයුරි ප්‍රභාවී ඩයස් මහත්මිය සහ ශ්‍රී ලංකා ගුවන් හමුදාවේ ජ්‍යෙෂ්ඨ නිලධාරීන් සහභාගී විය."
    },
    {
        "content": "ශ්‍රී ලංකා නාවික හමුදාව විසින් නිෂ්පාදනය කරන ලද මගී බෝට්ටුවක් නාවික හමුදාපති වයිස් අද්මිරාල් පියල් ද සිල්වා විසින් නිල වශයෙන් ගරු. අග්‍රාමාත්‍ය රනිල් වික්‍රමසිංහ මහතා වෙත බ්‍රහස්පතින්දා (අගෝස්තු 22) දින කොළඹ කොටුව ලේක් හවුස් ආයතනය ඉදිරිපිට මැකලම් ගේට්ටුව ආසන්නයේ ඉදිකර ඇති බෝට්ටු නැවතුම් අංගනයේදී භාර දෙන ලදී. නාවික හමුදා මාධ්‍යට අනුව මහ නගර හා බස්නාහිර සංවර්ධන අමාත්‍යාංශය මඟින් ‍ආරම්භ කර ඇති මගී බෝට්ටු සේවාව ජල ආශ්‍රිත මගී ප්‍රවාහනය සදහා භාවිතා කෙරේ. වැලිසර නාවික බෝට්ටු තැනිමේ අංගනය විසින් බෝට්ටුව දේශීයව නිපදවා ඇති අතර මෙමගින් වරකට මගීන් 50 දෙනෙකුට ප්‍රවාහන පහසුකම් සැපයිය හැකිය. ශ්‍රී ලංකා ඉඩම් සංවර්ධනය කිරිමේ සංස්ථාව හා ඒකාබද්ධව යුනියන් පෙදෙස බෝට්ටු අංගනයේ සිට මැකලම් බෝට්ටු අංගනය දක්වා පවත්වාගෙන යනු ලබන මගී ප්‍රවාහන බෝට්ටු සේවයේදී ශ්‍රී ලංකා නාවික හමුදාව සියළුම ආරක්ෂක පියවරයන් අනුගමනය කරයි. බේරෙ වැව ආශ්‍රිතව දියත් කරන ලද මෙම නව මගී ප්‍රවාහන බෝට්ටු සේවා ව්‍යාපෘතිය නගරයේ රථවාහන තදබදය අවම කිරීම සඳහා විසඳුමක් වනු ඇත."
    },
    {
        "content": "ශ්‍රී ලංකා යුද්ධ හමුදාවේ  ප්‍රමුඛතම ජාත්‍යන්තර සමුළුව වන “කොළඹ ආරක්ෂක සමුළුව 2019” අද (අගෝස්තු 30) දෙවන හා අවසාන දිනයට පිවිසීය. දෙදින ජාත්‍යන්තර සමුළුව ඊයේ කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී ආරම්භ විය. සමාරම්භක සැසිවාරයේ ප්‍රධාන ආරාධිතයා ලෙස අතිගරු ජනාධිපති මෛත්‍රීපාල සිරිසේන මහතා සහභාගී විය. “සමකාලීන ආරක්‍ෂක වටපිටාව තුළ විකාසනය වන හමුදාමය විශිෂ්ටත්වය” යන තේමාව යටතේ මෙම වසරේ සමුළුව පැවැත්වේ. මේ වසරේ අඛණ්ඩව 9 වන වරටත් පැවැත්වෙන කොළඹ ආරක්ෂක සමුළුව සදහා විදේශීය කථිකයින් 13 ක් සහ දේශීය කථිකයින් 14 දෙනෙකුද රටවල් 42 ක් නියෝජනය කරමින් විදේශීය සහභාගීවන්නන් මේ සදහා සහභාගී වේ."
    },
    {
        "content": "ශ්‍රී ලංකා යුද්ධ හමුදා විශේෂ බලකා රෙජිමේන්තු මූලස්ථානය මාතලේ නාවුල හිදී අද (අගෝස්තු  ) දින පැවති ජනාධිපති සහ රෙජිමේන්තු වර්ණ ප්‍රදානය කරන “රණ පරශුව” සම්මාන ප්‍රදානය කිරීමේ උලෙළ සදහා අතිගරු ජනාධිපති මෛත්‍රීපාල සිරිසේන මැතිතුමන් සහභාගී විය. මෙම උත්සව අවස්ථාවට ආරක්‍ෂක අමාත්‍යාංශයේ ලේකම් ජෙනරාල් එස්.එච්.එස්.කෝට්ටෙගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසී මහතාද සහභාගී විය. අද පෙරවරුවේ උත්සව අවස්ථාව වෙත සපැමිණි අතිගරු ජනාධිපතිතුමන් වෙත මුරහල පසු කර යෑමක් සිදුකර ආචාර දක්වන ලද අතර ඉන් පසුව ජනාධිපතිතුමා විසින් එම පරිශ්‍රයේ පිහිටි රණවිරු ස්මාරකය වෙත පුෂ්පෝපහාර දැක්වීය. ත්‍රස්තවාදයට එරෙහි යුද්ධයේ දී විශේෂ බලකා රෙජිමේන්තු සිදුකළ සේවය අගයමින් ජනාධිපති වර්ණ “රණ පරශුව” සහ “රෙජිමේන්තු පරශුව” සම්මානයන්ගෙන් පිදුම් ලැබීය. මානුෂීය මෙහෙයුම් හි දී ත්‍රස්තවාදීන් මව්බිමෙන් අතුගා දැමීම සදහා විශේෂ බලකාය ඉතා වැදගත් කාර්යභාරයක් ඉටු කළේය. වීරත්වයේ සංකේතය වන “රණ පරශුව” සම්මානය ඉතිහාසයේ ප්‍රථම වතාවට පිරිනමන ලදි. නවතමයෙන් ඉදිකරන ලද රෙජිමේන්තු මූලස්ථාන කාර්යාල සංකීර්ණය ද උත්සවය අතරතුරදී ජනපතිතුමන් විසින් විවෘත කරන ලදී. මෙම අවස්ථාවට ආරක්‍ෂක මාණ්ඩලික ප්‍රධානි අද්මිරාල් රවීන්ද්‍ර විජේගුණරත්න, ත්‍රිවිධ හමුදාධිපතිවරුන් සහ ජ්‍යෙෂ්ඨ හමුදා නිලධාරීන් සහභාගි විය."
    },
    {
        "content": "ආරක්ෂක අංශ විසින් නිවාස සහ පොදු ස්ථාන පරීක්ෂා කිරීමේ දී එම අවස්ථා මාධ්‍ය ආවරණය සහ මාධ්‍ය මඟින් විකාශය කිරීමෙන් වළකින ලෙස ඉල්ලීමක් කෙරේ. එමෙන් ම ආරක්ෂක මෙහෙයුම් සිදුකරන අවස්ථාවල දී මාධ්‍යවේදීන් හෝ වෙනත් කිසිඳු බාහිර පාර්ශ්වයන් ඒ සඳහා සහභාගි කර නොගන්නා ලෙස සියලු ම ආරක්ෂක අංශවලට ජනාධිපති ගරු මෛතී‍්‍රපාල සිරිසේන මැතිතුමා පැහැදිලි උපදෙස් ලබා දී තිබේ. පාස්කු ඉරිදා දින සිදු වූ අනපේක්ෂිත හා අවාසනාවන්ත සිදුවීමෙන් පසු ගරු ජනාධිපතිතුමාගේ උපදෙස් පරිදි ආරක්ෂක අමාත්‍යාංශයේ අධීක්ෂණය සහ මෙහෙයවීම යටතේ දිවයින පුරා විශේෂ ආරක්ෂක වැඩපිළිවෙළක් මේ වන විට කි‍්‍රයාත්මක ය. ඒ යටතේ විමර්ශන කටයුතු අඛණ්ඩව සිදු කෙරෙන අතර නිවාස, පොදු ස්ථාන සහ රථ වාහන පරික්ෂාවට ලක් කෙරේ. මහජන ආරක්ෂාව තහවුරු කිරීම වෙනුවෙන් සිදු කෙරෙන පරික්ෂණ කටයුතුවල රූප රාමු මාධ්‍ය ඔස්සේ විකාශය කිරීමෙන් ඇතැම් අවස්ථාවල ත‍්‍රස්ත කි‍්‍රයාකාරකම්වලට කිසිදු සම්බන්ධයක් නොමැති පිරිස් ද ඊට සම්බන්ධ බවට අදහසක් සමාජය තුළ ඇතිවීම හේතුවෙන් ඔවුන් දැඩි අසීරුතාවයකට පත්ව ඇත. මේ පිළිබඳ ආගමික නායකයන් ඇතුළු විවිධ පාර්ශ්ව ජනාධිපතිතුමා වෙතින් අවස්ථා කිහිපයක දී ඉල්ලීම් සිදු කර තිබෙන අතර, එම ඉල්ලීම් සැලකිල්ලට ගනිමින් සහ සමාජයේ කිසිදු ජන කොටසක් අපහසුතාවයට පත්වීමට ඉඩ නොතබමින් විමර්ශන කටයුතුවලට අදාළ මාධ්‍ය ප‍්‍රචාරය ලබාදෙන ලෙස රජය සියලු මාධ්‍ය ආයතනවලින් ඉල්ලීමක් කරයි. ජනාධිපති මාධ්‍ය අංශය"
    },
    {
        "content": "ඇමෙරිකා එක්සත් ජනපදය වෙතින් ශ්‍රීලංකා නාවික හමුදාව වෙත ලබා ගන්නා ලද ඇමෙරිකානු වෙරළාරක්‍ෂක ‘ෂර්මන්’ නෞකාව අද   උදෑසන කොළඹ වරායට සේන්දු විය. එහිදී නාවික සම්ප්‍රදායානුකූල චාරිත්‍ර අනුව නාවික හමුදාව විසින් එම නෞකාව පිළිගන්නා ලදී. නිලධාරීන්   දෙනෙකුගෙන් සහ නාවිකයින්   දෙනෙකුගෙන් සමන්විත නැව් මුළුව සමග එම නෞකාව පිළිගනිම සඳහා නාවික හමුදාධිපති, වයිස් අද්මිරාල් පියල් ද සිල්වා මහතා ද සහභාගී වී සිටියහ. පසුව නාවික හමුදාපතිතුමන් එම නෞකාවෙහි නිරීක්ෂණ චාරිකාවක ද නිරත විය. මෙම නෞකාව දිගින් මිටර්   ක් වන අතර යුද ශිල්පීය අවි ආයුධ වලින් සමන්විත පවතින බැව් නාවික හමුදා නිල වෙබ් අඩවිය පවසයි. මෙම නෞකාව නුදුරු අනාගතයේදී ජනාධිපතිතුමන් අතින් අධිකාරියට පත්වීමට නියමිතය. එය ශ්‍රී ලංකා නාවික හමුදා නෞකා කණ්ඩායමට එක් වූ පසු ශ්‍රී ලංකා නාවික හමුදාවේ භාවිතා වන විශාලතම නෞකාව බවට පත්වේ. ශ්‍රී ලංකාවට අයත් ගැඹුරු මුහුදු කලාපය තුළ සෙවීමේ සහ මුදවා ගැනීමේ මෙහෙයුම්, සාගර සම්පත් ආරක්‍ෂා කිරීම සහ නාවික කටයුතුවල නිරත වන නෞකා සහ යාත්‍රා වෙත සහන සැපයිම සඳහා මෙම නෞකාව යොදා ගැනීමට අපේක්‍ෂා කර ඇත."
    },
    {
        "content": "ශ්‍රී ලංකාවේ යුරෝපා සංගමයේ තානාපති ටුන්ග් ලායි මාර්ගු ( ) මැතිතුමන් ප්‍රමුක යුරෝපා සංගම් නියෝජිත පිරිසක් අඟහරුවාදා (මැයි  ) දින ආරක්‍ෂක අමාත්‍යංශයේ ලේකම් ජෙනරාල් එස්.එච්.එස්. කෝට්ටේගොඩ (විශ්‍රා) ඩබ්ඩබ්වී ආර්ඩබ්පි ආර්එස්පි වීඑස්වී එන්ඩිසි අමාත්‍යංශ පරිශ්‍රයේ දී හමුවිය. මෙම හමුවේ දී ආරක්‍ෂක ලේකම්තුමන් සහ යුරෝපා සංගමයේ නියෝජිත පිරිස අතර සුහදව සාකච්ඡාවක් පැවැත්වීණි. මෙම අවස්ථාව සිහිවීම සඳහා සමරු තිළිණ හුවමාරුවක් ද සිදුවිය. මෙම අවස්ථාවට නාවික හමුදාපති වයිස් අද්මිරාල් පියල් ද සිල්වා සහ යුරෝපා සංගමයේ නියෝජ්‍ය තානාපති තෝර්ස්ටන් බාර්ග්ෆ්‍රේඩ් ( ) මහතා ද සහභාගී වූහ."
    },
    {
        "content": "පාස්කු ඉරිදා (21) දින කොළඹ හා අනෙකුත් ස්ථානවලට එල්ලවූ ත්‍රස්තවාදී ප්‍රහාරයන්ට සම්බන්ධ වූ පුද්ගලයින් හයදෙනා හඳුනාගැනීම සඳහා පොලිස් මූලස්ථානය මහජනතාවගේ සහය ඉල්ලා සිටියි. ඒ පිළිබඳ යම් තොරතුරක් ඇතිනම් පහත සඳහන් දුරකථන අංකවලට දැනුම්දිය හැකිය. ඡායාරූප සහ විස්තර"
    },
    {
        "content": "ත්‍රිපිටකාභිවන්දනා සතිය වෙනුවෙන් විශේෂ ආගමික වැඩසටහනක් අද (මාර්තු  ) දින ආරක්‍ෂක අමාත්‍යංශ පරිශ්‍රයේ දී පවත්වන ලදී. එහිදී ත්‍රිපිටකය පිළිබඳව ධර්ම දේශනයක් පවත්වමින් රත්මලාන ධර්ම පර්යේෂණාලයේ අධ්‍යක්‍ෂ හෑගොඩ විපස්සි හිමියෝ විසින් මෙසේ ප්‍රකාශ කළහ. ආරක්‍ෂක අමාත්‍යංශයේ සේවයේ නියුතු සාමාජික සාමාජිකාවන් විශාල පිරිසකගේ සහභාගීත්වයෙන් අමාත්‍යංශයිය ශ්‍රවනාගාරයේදී අද උදෑසන පැවතී මෙම වැඩසටහන සඳහා ප්‍රතිඥාව ලබාදීම, භාවනාමය වැඩසටහනක්, සහ ධර්ම දේශනයක් ඇතුලත් විය. මෙම භාවනාමය වැඩසටහන සහ ධර්ම දේශනාව රත්මලාන බෞද්ධ පර්යේෂණ මධ්‍යස්ථානයේ අධ්‍යක්ෂ හෑගොඩ විපස්සි ස්වාමීන් වහන්සේ විසින් පවත්වන ලදී. උන්වහන්සේ විසින් ත්‍රිපිටකයේ ඉතිහාසය හා වැදගත්කම පිළිබඳව හරවත් ධර්ම දේශනාවක් සිදුකළහ. මෙම වැඩසටහන අවසානයේ දී පුජ්‍ය හෑගොඩ විපස්සි හිමියන් වෙත අෂ්ට පරික්කාර පුජාකරන ලදී. මෙම අවස්ථාවට අමාත්‍යංශයේ ජ්‍යෙෂ්ඨ නිලධාරීන්, හමුදා සම්බන්ධීකරණ නිලධාරි, ත්‍රිවිධ හමුදා ජ්‍යෙෂ්ඨ නිලධාරීන් සහ අමාත්‍යංශ කාර්ය මණ්ඩල සාමාජික සාමාජිකාවන් විශාල පිරිසක් සහභාගි වූහ. අතිගරු ජනාධිපති මෛත්‍රිපාල සිරිසේන මැතිතුමන්ගේ සංකල්පයකට අනුව ත්‍රිපිටකය ලෝක උරුමයක් බවට යෝජනා කිරීමට සමගාමිව \"ත්‍රිපිටකාභිවන්දනා\" සතිය ප්‍රකාශයට පත්කරන ලදී. පසුගිය ජනවාරි 05 වන දින මාතලේ අලුවිහාරේදී අතිගරු ජනාධිපතිතුමන් විසින් ත්‍රිපිටකය ශ්‍රී ලංකාවේ ජාතික උරුමයක් ලෙස ප්‍රකාශයට පත් කරන ලදී. ශ්‍රී ලංකාවේ ඓතිහාසික උරුමයක් වන ත්‍රිපිටකය ලෝක උරුමයක් ලෙස ප්‍රකාශයට පත් කරන ලෙස යුනෙස්කෝ සංවිධානය වෙතින් කරනු ලබන ඉල්ලීම, ලබන සෙනසුරාදා (මාර්තු  ) දින ශ්‍රී දළඳා මාලිගාවේ මහා මළුවේ දී ගරුතර මහා නායක ස්වාමින්වහන්සේ ඇතුළු ත්‍රෛනිකායික මහා සංඝරත්නයේ සහභාගිත්වයෙන් අතිගරු ජනාධිපති මෛත්‍රිපාල සිරිසේන මැතිතුමන් විසින් සිදුකිරීමට නියමිතය."
    },
    {
        "content": "\"ත්‍රිපිටකාභිවන්දනා\" සතියට සමගාමිව අද (මාර්තු 22) දින කොළඹ ජාතික මාධ්‍ය මධ්‍යස්ථානයේ දී විශේෂ ආගමික වැඩසටහනක් පැවැත්විණි. මෙම වැඩසටහන මාධ්‍ය මධ්‍යස්ථානයේ සියලුම කාර්ය මණ්ඩල සාමාජිකයින්ගේ සහභාගීත්වයෙන් එහි ශ්‍රවණාගාරයේ දී පැවැත්විනි. ත්‍රිපිටකයේ ආරම්භය සහ එහි වැදගත්කම පිළිබඳව විශේෂ ධර්ම දේශනයක් මහාචාර්ය පුජ්‍ය මැදගොඩ අභයතිස්ස ස්වාමීන්ද්‍රයන් වහන්සේ විසින් පවත්වන ලදී. ධර්ම දේශනාවෙන් අනතුරුව මාධ්‍ය අධ්‍යක්ෂකතුමන් විසින් උන් වහන්සේ වෙත අටපිරිකර පුජාකරනු ලැබිය.   ජාතික මාධ්‍ය මධ්‍යස්ථානයේ සභාපතිතුමන්, ප්‍රධාන විධායක නිලධාරි, ජේෂ්ඨ නිලධාරීන් සහ කාර්යමණ්ඩලයේ සාමාජිකයන් මෙම අවස්ථාවට සහභාගි වූහ. අතිගරු ජනාධිපති මෛත්‍රිපාල සිරිසේන මැතිතුමන්ගේ සංකල්පයකට අනුව ත්‍රිපිටකය ලෝක උරුමයක් ලෙස ප්‍රකාශයට පත්කරන ලෙස සිදුකරනු ලබන ඉල්ලීමේ උත්සවයට සමගාමිව ත්‍රිපිටකාභිවන්දනා සතිය ප්‍රකාශයට පත්කරන ලදී. ශ්‍රී ලංකාවේ ඓතිහාසික උරුමයක් වන ත්‍රිපිටකය ලෝක උරුමයක් ලෙස ප්‍රකාශයට පත් කරන ලෙස යුනෙස්කෝ සංවිධානය වෙතින් කරනු ලබන ඉල්ලීම, ලබන සෙනසුරාදා (මාර්තු 23) දින ශ්‍රී දළඳා මාලිගාවේ මහා මළුවේ දී ගරුතර මහා නායක ස්වාමින්වහන්සේ ඇතුළු ත්‍රෛනිකායික මහා සංඝරත්නයේ සහභාගිත්වයෙන් අතිගරු ජනාධිපති මෛත්‍රිපාල සිරිසේන මැතිතුමන් විසින් සිදුකිරීමට නියමිතය."
    },
    {
        "content": "හෙක්ටයාර්   ක් වපසරියකින් යුත් විල්පත්තු ජාතික වනෝද්‍යානයට උතුරින් පිහිටා ඇති මුසලි ප්‍රාදේශීය සභාවට අයත් බල ප්‍රදේශය තුළ උතුරු වසන්තය යටතේ නැවත පදිංචි කිරීම් සිදු කළ මුස්ලිම් පවුල් සඳහා වෙන් වූ ඉඩම් සම්බන්ධව පරිසර සංවිධාන කරන ලද පැමිණිලි සැලකිල්ලට ගෙන අදාල ජනාවාස සහ සංවේදී පරිසර පද්ධතියට දැඩි අවධානය යොමු කරමින් අතිගරු ජනාධිපතිතුමන් ඒ පිළිබඳ තීරණයක් ගෙන තිබිණි. මේ අනුව   සිට අදාල ජනාවාසයේ ව්‍යාප්තිය සම්බන්ධව සියුම්ව නිරීක්ෂණය කිරීම සඳහා ශ්‍රී ලංකා ගුවන් හමුදාවට පවරන ලදී.   දෙසැම්බර් මස  වන දින සිට විශේෂ ගුවන් නිරීක්ෂණ මෙහෙයුම්  ක් ශ්‍රී ලංකා ගුවන් හමුදාව විසින් සිදු කරන ලදී. ශ්‍රී ලංකා ගුවන් හමුදාව සියුම්ව සතිපතා කරන ලද නිරීක්ෂණ වලදී අදාල ජනාවාසයේ ව්‍යාප්තියෙන් විල්පත්තු ජාතික වනෝද්‍යානයට ජනාවාසය ව්‍යාප්ත වීමක් හෝ වගා කටයුතු සඳහා විල්පත්තු වනෝද්‍යානය හෙළි කිරීමක් සිදු කරනවා ද යන්න නිරන්තරයෙන් නිරීක්ෂණය කරන ලදි.  වර්ෂයේදී මරිච්චිකඩ්ඩි ප්‍රදේශයේදී සියුම්ව හඳුනාගත් වන විනාශයක් ශ්‍රී ලංකා ගුවන් හමුදාව අදාල බලධාරීන්ට දැනුම් දීමෙන් අනතුරුව එය සම්පූර්ණයෙන් නවතා දැමීමටත් නැවත වන වගාව ස්ථාපිත කිරීමටත් අදාල බලධාරීන් කටයුතු කර තිබිණි. ශ්‍රී ලංකා ගුවන් හමුදාව සෑම පියාසර මෙහෙයුමකදීම මිනිස් ක්‍රියාකාරකම් ඉතා සියුම්ව නිරීක්ෂණය කරමින් වගකිවයුතු නිලධාරීන් හට ක්ෂණිකව දැනුවත් කිරීම් සිදු කරන ලදි. කැලෑ ගිනි තැබීම් සහ යන්ත්‍රෝපකරණ භාවිතා කරන අයුරු ද නිරන්තර අධීක්ෂණයට ලක් කරන ලදි. විල්පත්තු ජාතික වනෝද්‍යානයට අයත්ව නොතිබුණු මාවිල්ලූ, වෙප්පල්, කරඩික්කුලි, මරිච්චිකඩ්ඩි, විලත්තිකුලම් හා පෙරියමුරුප්පු යන රක්ෂිත සියල්ල එකතුකොට වන සංරක්ෂණ ආඥාපනතේ ''  අ ''වගන්තිය යටතේ මාවිල්ලූ සංරක්ෂණ වනාන්තරය ලෙස ප‍්‍රකාශයට පත් කිරීම සදහා වූ ගැසට් නිවේදනයට ගරු ජනාධිපති මෛත්‍රීපාල සිරිසේන මැතිතුමා විසින්   මාර්තු   වැනිදා අත්සන් තබා තිබිණි. දීර්ඝ කාලයක් පුරාවට ශ්‍රී ලංකා ගුවන් හමුදාව ගුවන් මගින් ලබාගත් ඡායාරූප සැලකිල්ලට ගැනීමේදී තහවුරු වන්නේ   වර්ෂය වන විට නීත්‍යානුකූලව විල්පත්තු ජාතික වනෝද්‍යානයට උතුරින් පිහිටි මුසලි ප්‍රාදේශීය සභාවට අයත් මරිච්චිකඩ්ඩි, කල්ආරු, මුල්ලිකුලම් ගම්මානවල ජනතාවට ලබාදී තිබෙන ඉඩම් කට්ටි ප්‍රමාණයන් හැරුණු කොට වෙනත් කිසිදු භූමි ප්‍රමාණයක් එළි කිරීමක් සිදු කොට නොමැත. අවසාන වරට ගුවන් නිරීක්ෂණ චාරිකාව සිදු කරන්නේ   මාර්තු   දිනයි."
    },
    {
        "content": "ශ්‍රී ලංකා යුද්ධ හමුදා වෛද්‍ය විද්‍යාපීඨයේ  තුන්වන වාර්ෂික අධ්‍යයන සැසිවාරය සිකුරාදා (මාර්තු   දින අත්තිඩිය ඊගල් උත්සව ශාලාවේදී ආරම්භ විය. මෙහි සමාරම්භක උත්සවය ගරු ආරක්‍ෂක රාජ්‍ය අමාත්‍ය රුවන් විජයවර්ධන මැතිතුමාගේ ප්‍රධානත්වයෙන් පැවැත්විණි. ආරක්‍ෂක අමාත්‍යංශයේ ලේකම් හේමසිරි ප්‍රනාන්දු මහතා මෙහි විශේෂ ආරාධිතයෙකු ලෙස සහභාගී විය.   මෙවර මෙම සැසිය  යන තේමාව යටතේ පවත්වන ලදී. සති අන්තයේ දී දින දෙකක් පුරා (මාර්තු   සහ  ) මෙම සැසිය පැවැත්වේ. දේශීය සහ විදේශීය කථිකයන්   දෙනෙකු විසින් ‘යුදබිමේ තුවාල ලැබුවන් සඳහා ප්‍රතිකාර, ජලය යට ප්‍රතිකාර කිරීම්, ගුවනේදී ප්‍රතිකාර කිරීම්, කාන්තාවන්, ළමයින් හා යුද හමුදාව, දැඩි සත්කාර කටයුතු, විකලාංග ප්‍රතිකාර, දන්ත වෛද්‍ය ප්‍රතිකාර, සෞක්‍ය සම්පන්න ජිවිතයක් සඳහා අවශ්‍ය උපදෙස් සහ ක්‍රීඩා වෛද්‍ය විද්‍යාව යන මාතෘකා යටතේ සිය දැනුම සහ අත්දැකීම් බෙදාහදාගැනීම සිදුකරයි. මෙම සමුළුවෙහි ආරම්භක දේශනය ආරක්‍ෂක රාජ්‍ය අමාත්‍ය රුවන් විජයවර්ධන මහතා විසින් සිදුකරන ලදී. ප්‍රධාන දේශනය ජාත්‍යන්තර හමුදා වෛද්‍ය කමිටුවේ   මහලේකම් මේජර් ජෙනරාල් (විශ්‍රාමික) ආචාර්ය රොජර් වෑන් හූෆ්   විසින් සිදුකරන ලදී. සමාරම්භක දේශනය පවත්වමින් රාජ්‍ය අමාත්‍යතුමන් මෙවැනි වැඩසටහන් තුලින් හමුදා වෛද්‍ය ක්ෂේත්‍රයේ ගුණාත්මක භාවය වැඩිදියුණු වන බව පැවසිය. හමුදා වෛද්‍ය ක්ෂේත්‍රය දීර්ඝ ඉතිහාසයකට හිමිකම් කියන අතර යුදබිම තුල සිදුකරනු ලබන ප්‍රතිකාර තුලින් වෛද්‍ය ක්ෂේත්‍රයේ වර්ධනයට බෙහෙවින් බලපාන බව ඔහු පැවසීය. අප රට තුළ පැවතී යුද්ධයේදී වෛද්‍යවරුන් තම ජිවිත අවධානමද පසෙක ලා සිදුකල සේවය ඉතා ප්‍රසංසනීයයි. වෛද්‍ය විද්‍යාවේ අභිවුර්ධිය වෙනුවෙන් හමුදා වෛද්‍ය ක්ෂේත්‍රයෙන් විශාල පිටුවහලක් ලැබේ. හමුදා වෛද්‍ය ක්ෂේත්‍රය, වෛද්‍ය වෘත්තිකයින්ගේ හැකියාවන් වර්ධනය කරගැනීමට කදිම තෝතැන්නක් වන අතර එය හමුදා සෙබළුන්ට පමණක් නොව සාමාන්‍ය වැසියන්ටද ඉමහත් ප්‍රයෝජනයක් වනු ඇති බවද ඔහු තවදුරටත් පැවසිය. හමුදා හා සිවිල් වෛද්‍ය සේවා අතර පවතින බෙදීම් අසාමාන්‍ය සහ ව්‍යාජ එකක් වේ. හමුදා වෛද්‍ය ක්ෂේත්‍රයේ දියුණුව සිදුවන්නේ ඒ ඒ පුද්ගලයන්ට ප්‍රතිකාර කිරීම තුලින් පමණක් නොව ආයතනයක් ලෙස ඉදිරියට යාමකි. වර්තමානයේ පවතින ආරක්‍ෂක අභියෝගයන්ට ප්‍රතිචාර දක්වමින්, හමුදා වෛද්‍ය වෘත්තිකයන් ජෛව ත්‍රස්තවාදය, වසංගත රෝග පාලනය, ස්වභාවික විපත් සහ මිනිසුන් විසින් නිර්මාණය කරන ලද විකිරණ ආපදා වැනි ක්ෂේත්‍රයන්හි ප්‍රවීනයන් බව ඔහු වැඩිදුරටත් පැවසිය. හදිසි ආපදා අවස්තාවලදී මෙන්ම පස්චාත් ආපදා අවස්ථාවලදී ද විශේෂයෙන්ම 2004 සුනාමි අවස්ථාවේදී වැනි මානව හිතවාදී ආධාර සහ ආපදා සහන සඳහා ප්‍රථමයෙන්ම ප්‍රතිචාර දක්වන්නේ හමුදා වෛද්‍ය අංශයන් බවත් සුනාමි අවස්ථාවේදී ඔවුන්ගේ දායකත්වය ද එතුමන් විසින් ප්‍රසන්සනාත්මකව සිහිපත් කළේය. එමෙන්ම එක්සත් ජාතීන්ගේ සාම සාධක මෙහෙයුම්වලදී හමුදා වෛද්‍ය සහ දන්ත වෛද්‍ය අංශයන් සිදුකරනු ලබන සේවය ඔහු අගය කරනු ලැබීය. රටේ සංවර්ධන ක්‍රියාවලියේ දී ත්‍රිවිධ හමුදාව විසින් ඇති විශාල භූමිකාවක් ඉටුකරනු ලබන මෙවන් මොහොතක මෙවැනි සමුළුවක් පැවැත්වීම ඉතාමට් කාලෝචිත බව මෙම සමුළුව අමතමින් ආරක්‍ෂක ලේකම් ප්‍රනාන්දු මහතා ප්‍රකාශ කළේය. සංකීර්ණ අවි ආයුධ නිෂ්පාදනයත් සමගන හමුදා වෛද්‍ය අංශයේ ද දියුණුවක් ඇතිවිය යුතු බවත්, එම දැවැන්ත කර්තව්‍යට හමුදා වෛද්‍ය සේවයේ කැපවීම සහ දායකත්වය බෙහෙවින් අගය කරන බවත් ඔහු පැවසීය. වසර 30 කට ආසන්න කාලයක් තිස්සේ අපේ රට තුළ යුද්ධයක් අත්විඳ ඇති අතර එම අඳුරු යුගයන්හි දී හමුදා වෛද්‍ය සහ සහ දන්ත වෛද්‍ය අංශයන්හි සේවයේ නියුතු අයවලුන් සෑම අංශයකම අත්දැකීම් ලබා ඇති අතර, එම වකවානුව තුල විවිධ දුෂ්කරතා මධ්‍යයේ ඔවුන් සිදුකල සේවය මහත් සේ අගය කරන බව ද එතුමන් පැවසිය. අප රටේ තවදුරටත් කිසිදු යුද්ධයක් නොපවතින බවත්, දැනට රටේ සංවර්ධන කටයුතු සඳහා හමුදා අංශ විශාල වශයෙන් දායක වී ඇති බවත් ඔහු වැඩිදුරටත් පැවසීය. තවද වෛද්‍ය පහසුකම් හා ඖෂධ සැපයීම මගින් ජනතාව සුවපත් කිරීම පමණක් නොව, සියලු ප්‍රජාවන් හා හමුදා බලකායන් එකට එකතු කර රටේ යහපත උදෙසා සමාජීය සහ වාර්ගික වෙනස්කම් ඉවත් දා එක්සත්ව කටයුතු කිරීමට සිතාගත යුතු බවද එතුමන් තවදුරටත් පැවසිය. ත්‍රිවිධ හමුදාපතිවරුන්, ජ්‍යෙෂ්ඨ හමුදා නිලධාරීන්, තානාපති කාර්යාල නිලධාරින් සහ විද්වතුන් ඇතුළු විශාල පිරිසක් මෙම අවස්ථාවට සහභාගී වූහ."
    },
    {
        "content": "ආරක්‍ෂක කටයුතු සඳහා හමුදාව විසින් භාවිතා කල ඉඩම් නිදහස් කිරීමේ වැඩසටහනට අනුව නැගෙනහිර පළාතේ තවත් ඉඩම් ප්‍රමාණයක් නිදහස් කල බව යුද්ධ හමුදා නිල වෙබ් අඩවිය පවසයි. ඒ අනුව කුච්චවේලි ප්‍රාදේශීය ලේකම් කොට්ඨාශයට අයත් තිරියාය ප්‍රදේශයේ පුද්ගලික ඉඩම් අක්කර 3 ක් ද, අම්පාර කල්මුණේ ප්‍රාදේශීය ලේකම් කොට්ඨාශයට අයත් පෙරියනිලාවේලි ප්‍රදේශයේ ඉඩම් අක්කර 0.5 ක ද, තිරුක්කෝවිල් ප්‍රදේශයේ රජයේ ඉඩම් අක්කර 2 ක් ද සඳහා වන නිල ලේකන නැගෙනහිර පළාත් ආණ්ඩුකාර ගරු. එම්.එල්. ඒ. එම්. එම්. හිස්බුල්ලා සහ සහකාර දිස්ත්රික් ලේකම්තුමන් වෙත පසුගිය සඳුදා (මාර්තු 25) ආන්ඩුකාරතුමන්ගේ කාර්යාලයේ පවතී චාම් උත්සවයකදී භාරදෙන ලදී. එම ඉඩම් සඳහා වූ නිල ලේඛන, නැගෙනහිර ආරක්‍ෂක සේනා ආඥපති මේජර් ජෙනරාල් අරුණ ජයසේකර විසින් ආණ්ඩුකාරතුමන් වෙත භාර දෙන ලදී."
    },
    {
        "content": "බස්නාහිර පළාත් සහ පුත්තලම් දිස්ත්‍රික්කයේ සියලුම යුද්ධ හමුදා, නාවික, ගුවන් හමුදා සහ පොලීස් වසම් වහා ක්‍රියාත්මක වන පරිදි අවශ්‍ය ක්‍රියාන්විතයන් සඳහා ඒකාබද්ධ මෙහෙයුම් මූලස්ථානය - කොළඹ යටතට පත්කර ඇති බව සඳුදා (29) පස්වරුවේ යුද්ධ හමුදා මූලස්ථානය නිවේදනය කර ඇත. බටහිර ආරක්‍ෂක සේනා ආඥාපති මේජර් ජෙනරාල් සත්‍යප්‍රිය ලියනගේ මෙම ඒකාබද්ධ මෙහෙයුම් මූලස්ථානයේ අණදෙන නිලධාරී වශයෙන් පත්කර ඇත. නාවික හමුදාවේ රියර් අද්මිරාල් ඩබ්.ඒ.එස්.එස් පෙරේරා, ගුවන් හමුදාවේ එයාර් වයිස් මාර්ෂල් ඩබ්.එල්.ආර්.පී රුද්‍රිගු සහ පොලිස් අධිකාරී එල්.කේ.ඩී අනිල් ප්‍රියන්ත යන නිලධාරීන් අදාළ සේවාවන්හි සහ පොලීසියේ සම්බන්ධීකරණ නිලධාරීන් ලෙස මෙම මූලස්ථානයට පත්කර ඇත. මෙම කොළඹ පිහිටි ඒකාබද්ධ මෙහෙයුම් මූලස්ථානය, ආරක්‍ෂක මාණ්ඩලික ප්‍රධානී යටතේ වහා ක්‍රියාත්මක වන ලෙස පිහිටුවා ඇති බව යුද්ධ හමුදාධිපති ලුතිතන් ජෙනරාල් මහේෂ් සේනානායක මහතා විසින් ආරක්‍ෂක අමාත්‍යංශයට දන්වා ඇත. (නිමි)  යුධ හමුදා මාධ්‍ය ඒකකය"
    },
    {
        "content": "නීති විරෝධී මත්ද්‍රව්‍ය මෙරටින් තුරන් කිරීමේ සටනේ ත්‍රිවිධ හමුදාවේ දායකත්වය ඇති මහත්ය. අතිගරු ජනාධිපතිතුමන්ගේ \"මතින් තොර රටක්\" යන සංකල්පය යටතේ මෙම අනතුරුදායක උවදුරෙන් රට මුදා ගැනීම අරමුණු කරගනිමින් නීතිය ක්‍රියාත්මක කරන ආයතන විසින් මෑත කාලයේ විවිධාකාරයෙන් ප්‍රචලිත වෙමින් පවතින මත්ද්‍රව්‍ය සහ නීති විරෝධී කටයුතුවල යෙදෙන බොහෝ අයවලුන් අත්අඩංගුවට ගැනීමට හැකිවී ඇත. මේ සඳහා ත්‍රිවිධ හමුදාව ඔවුන්ගේ පූර්ණ සහයෝගය ලබාදීමට කටයුතු කරන අතර මෙම ජාතික කටයුත්තේ දී ත්‍රිවිධ හමුදාව විසින් ජනාධිපති කාර්ය සාධක බලකාය, පොලිසිය, පොලිස් විශේෂ කාර්ය බලකාය, සුරාබදු දෙපාර්තමේන්තුව හා අනෙකුත් අදාළ ආයතන සමඟ සමීපව කටයුතු කරමින් සිය උපරිම දායකත්වය ලබාදීමට කටයුතු කරයි. රට මුහුණ දී ඇති මෙම මත්ද්‍රව්‍ය උවදුරෙන් රට බේරාගැනීමට ත්‍රිවිධ හමුදාව සතු කාර්යභාරය පිළිබඳව මාධ්‍ය දැනුවත් කිරීමේ හමුවක් අද (මාර්තු   දින ආරක්‍ෂක මාණ්ඩලික ප්‍රධානී අද්මිරාල් රවින්ද්‍ර විජේගුනරත්න මහතාගේ ප්‍රධානත්වයෙන් කොල්ලුපිටියේ පිහිටි ආරක්‍ෂක අමාත්‍යංශ මාධ්‍ය කේන්ද්‍රයේ දී පැවැත්විණි. මෙම හමුව සඳහා යුද්ධ හමුදාපති ලුතිතන් ජෙනරාල් මහේෂ් සේනානායක, නාවික හමුදාපති වයිස් අද්මිරාල් පියල් ද සිල්වා සහ ගුවන් හමුදාපති එයාර් මාර්ෂල් කපිල ජයම්පති යන මහත්වරුන් සහභාගි වූහ. තවද හමුදා මාධ්‍ය ප්‍රකාශක බ්‍රිගේඩියර් සුමිත් අතපත්තු මහතා මෙම මාධ්‍ය හමුවට එක්විය. “රට රකින ජාතිය”ලෙස ශ්‍රී ලංකා යුද්ධ හමුදාව, පොලිසියේ සහ වෙනත් අදාළ ආයතනවලට ඉල්ලීම මත මත්ද්‍රව්‍ය වැටලීම් කටයුතු සඳහා නිරතුරුවම ක්‍රියාකාරී සහයෝගය ලබා දී ඇත. තවද යුද්ධ හමුදාව විසින් ග්‍රාමීය හා ප්‍රාදේශීය මට්ටමින් ස්වේච්ඡා මත්ද්‍රව්‍ය නිවාරණ කමිටු පිහිටුවමින් ජනතාව දැනුවත් කිරීමේ වැඩසටහන් ද පවත්වනු ලබයි. එමෙන්ම ශ්‍රී ලංකා යුද්ධ හමුදාව සතු දැවැන්ත බුද්ධි ජාලය මගින් රැස්කරගන්නා තොරතුරු අවශ්‍ය අයවලුන් සමග හුවමාරු කරගනිමින් මත්ද්‍රව්‍ය ජාවාරම මැඩලීම සඳහා කටයුතු කරයි. තවද කන්ඩල්කාඩු හා සේනපුර යුද්ධ හමුදා පුනරුත්ථාපන මධ්‍යස්ථානවලදී මත්ද්‍රව්‍යට ඇබ්බැහිවූවන් සඳහා වසරක පුනරුත්ථාපන පාඨමාලාවක් ක්‍රියාත්මක කිරීමටත් කැමැත්ත පළ කර ඇත. මෑත වසරවල මුහුදු මාර්ග මගින් මත්ද්‍රව්‍ය මෙරටට රැගෙන ඒම වලක්වාලීම සඳහා නාවික හමුදාව විසින් දියත් කරන ලද මෙහෙයුම්වල ප්‍රතිඵලයක් ලෙස මෙම අනතුරුදායක මත්ද්‍රව්‍ය දිවයිනට පැමිණීම විශාල ලෙස අඩු වී ඇත. පසුගිය වසරේ පමණක් කේරල ගංජා කිලෝග්රෑම්   කට අධික ප්‍රමාණයක් අත්අඩංගුවට ගැනීමට නාවික හමුදාව සමත් වී ඇත. මෙම වසරේ ආරම්භයේ සිට මේ දක්වා කේරල ගංජා කිලෝ ග්රෑම් 680 ක් පමණ අත්අඩංගුවට ගැනීමට නාවික හමුදාව සමත්වී ඇත. මසුන් ඇල්ලීමේ කටයුතුවල යෙදීමේ මුවාවෙන් බොහෝ විට මත්ද්‍රව්‍ය විශාල වශයෙන් සංවිධානාත්මක ලෙස රට තුළට ගෙන එනු ලබයි. මුහුදු මාර්ග මගින් දිවයිනට රැගෙන ඒමට කටයුතු කරන අනතුරුදායක මත්ද්‍රව්‍ය සහ ඒවා රැගෙන එන ජාවාරම් කරුවන් විශාල වශයෙන් අත්අඩංගුවට ගැනීමට නාවික හමුදා මුර සංචාරයන් හි නියුතු භටපිරිස් විසින් කටයුතු කර ඇත.   වසරේදී පමණක් මත්ද්‍රව්‍ය ප්‍රවාහනය කරමින් සිටි පුද්ගලයන්   දෙනෙක් නාවික හමුදාව විසින් අත්අඩංගුවට ගෙන ඇති අතර පසුගිය වසරේදී මත්ද්‍රව්‍ය ප්‍රවාහනය කරමින් සිටියදී   දෙනෙකු අත්අඩංගුවට ගෙන ඇත. මේ වසරේදී මේ වන විට මත්ද්‍රව්‍ය ප්‍රවාහනය කරනු ලැබුවන්   දෙනෙකු නාවික හමුදාව විසින් අත්අඩංගුවට ගෙන තිබේ. මෙවැනි අන්තරායකාරී මත්ද්‍රව්‍ය සඳහා ඇති ඉල්ලුම අවම කර ගැනීමේ අරමුණින් පාසල් හා පූජනීය ස්ථානවල නාවික හමුදාව විසින් දැනුවත් කිරීමේ වැඩසටහන් ද ක්‍රියාත්මක කර ඇත. නාවික හමුදා භටපිරිස් වෙත ලබාදෙන මත්ද්‍රව්‍ය හඳුනා ගැනීමේ දස දින විශේෂ පුහුණු වැඩසටහන මගින් විශාල ප්‍රතිපල අත්කරගෙන ඇත. මෙම විශේෂ පුහුණුව ලබාගැනීම සඳහා බොහෝ රටවල් උනන්දුවක් දක්වයි. බහරේනය පදනම් කරගත් ඒකාබද්ධ කාර්ය සාධක බළකාය විසින් දකුණු මුහුදු මාර්ගයේ කලාපීය සාගරවල දී සිදුකරනු ලබන වැටලීම්, මත්ද්‍රව්‍ය ජාවාරම වැලැක්වීම සඳහා අප රටට වැදගත් සාධකයක් බවට පත්වී ඇත. ගංජා වගා කරන විශේෂිත කැලෑ ප්‍රදේශ ඉලක්ක කරගනිමින් ගුවන් හමුදාව විසින් සිදුකරන විධිමත් විමර්ශන ගුවන් මෙහෙයුම් මගින් ලබාගන්නා තොරතුරු මත එම වගාවන් විනාශ කිරීම සඳහා නීතිය ක්‍රියාත්මක කරන බලධාරීන්ට අවශ්‍ය සහයෝගය ද ලබාදෙනු ඇත.   දී ආරම්භ කරන ලද මෙම මෙහෙයුම් සඳහා   සහ   හෙලිකොප්ටර් භාවිතා කරනු ලබන අතර එමගින් ගොඩබිම සහ මුහුදු කලාපය තුල සිදුවන සැකසහිත ක්‍රියාකාරකම් නිරීක්ෂණය කිරීම, ගංජා හේන් සහ වෙනත් නීතිවිරෝධී ක්‍රියාකාරකම් පිළිබඳව සේයාබලිම වැනි කටයුතු සිදුකරනු ලබයි. තවද ගුවන් හමුදාව සිය මෙහෙයුම් සඳහා ඩ්රෝන් යානා ද භාවිතා කරයි. පසුගිය වසර තුන තුළ ගුවන් හමුදාව විසින් ගුවන් පැය   ක් පමණ මෙම විමර්ශන කටයුතු සඳහා භාවිතා කර ඇත. මේ වසර තුල දැනටමත් පියාසර පැය   ක් පමණ මෙම මෙහෙයුම් සඳහා වැය කර ඇත. පසුගිය වසර දෙක තුළ ගුවන් මෙහෙයුම් මගින් ගංජා හේන්   ක් සොයා ගැනීමට ගුවන් හමුදාව සමත් වී ඇත. මෙම වසර තුල දැනටමත් ගංජා හේන්   ක් සොයාගෙන තිබේ. ත්‍රිවිධ හමුදාව, පොලිසිය, පොලිස් විශේෂ කාර්ය බලකාය, සුරාබදු දෙපාර්තමේන්තුව, රේගු දෙපාර්තමේන්තුව හා අනෙකුත් රාජ්‍ය ආයතන එක්ව සිදුකරනු ලබන මත්ද්‍රව්‍ය මැඩපැවැත්වීම සඳහා කරනු ලබන ඒකාබද්ධ ප්‍රයත්නයයේ යහපත් ප්‍රතිපල මේ වනවිට පෙන්නුම් කරයි. රටේ සහ ජනතාවගේ යහපැවැත්ම වෙනුවෙන් කටයුතු කිරීම සාම නීතිගරුක පුද්ගලයකුගේම වගකීම වේ. හානිදායක මත්ද්‍රව්‍ය තුලින් එල්ලවන තර්ජන මුලිනුපුටා දැමීම සඳහා ගනුලබන සමස්ත සාමූහික ප්‍රයත්නය තුලින් ජීවිත බේරාගැනීම සහ සමාජ ව්‍යුහය ශක්තිමත් කිරීම පමණක් නොව ජාතික අභියෝගවලට මුහුණදීම හා ජාතියක් ලෙස නැගී සිටීම පිළිබඳව සෙසු ලෝකයට ධනාත්මක පණිවුඩයක් ලබාදෙනු ඇත."
    },
    {
        "content": "උතුරු නැගෙනහිර ප්‍රදේශවල ජිවත්වන අඩු ආදායම්ලාබි පවුල්වල ජිවන තත්ත්වය නංවාලීම සඳහා ශ්‍රී ලංකා යුද්ධ හමුදාව විසින් විශේෂ ව්‍යාපෘතීන් ගණනාවක් ක්‍රියාත්මක කර ඇත. ඒ අතර දිළිඳු පවුල්වල සනීපාරක්ෂක පහසුකම් වර්ධනය කිරීමේ අභිලාෂයෙන් දියත්කල වැඩසටහන් එවැනි එක විශේෂිත වූ ව්‍යාපෘතියකි. මෑතකදී යාපනය ප්‍රදේශයේ සේවයේ නියුතු යුද්ධ හමුදා භතොඉරිස් විසින් යාපනයේ සිටින අඩු ආදායම් ලාභි පවුල් දහයක් සඳහා වැසිකිලි   ක් ඉදිකර ඔවුන්ගේ භාවිතය සඳහා ලබාදෙන ලදී. යාපනය ආරක්‍ෂක සේනා ආඥාපති මේජර් ජෙනරාල් දර්ශන හෙට්ටිආරච්චි ගේ ප්‍රධානත්වයෙන් පසුගිය ඉරිදා   දින තිරුමල්ලුවර් ප්‍රජා මධ්‍යස්ථානයේ දී පැවැති උත්සවයකදී නිල වශයෙන් නිවාසලාභීන් වෙත භාරදෙන ලදී.   මෙහිදී ප්‍රතිලාභී පවුල් සඳහා සනීපාරක්ෂක කට්ටල   ක් සහ පිරිසිදු කිරීමේ කුඩු බෝතල් ද ලබා දී ඇත. පසුගිය අවුරුද්දක කාලය ඇතුලත යාපනය ප්‍රදේශයේ සේවයේ නියුතු යුද්ධ හමුදා භටපිරිස් විසින් ප්‍රදේශයේ මෙවැනි අඩු ආදායම් ලාභී පවුල් වෙත වැසිකිලි   කට අධික සංඛ්‍යාවක් ඉදිකර දී ඇත."
    },
    {
        "content": "(මාධ්‍ය නිවේදනය)     ලොවපුරා සාමය හා ආරක්‍ෂාව තහවුරු කිරිම පඳනම් කරගෙන ශ්‍රී ලංකා යුද්ධ හමුදාව විසින් එක්සත් ජාතීන්ගේ සාම සාධක මෙහෙයුම් ක්‍රියාවලියේදි එක්සත් ජාතීන්ගේ සංවිධානයට සුවිශේෂි දායකත්වයක් ලබා දී ඇත. ශ්‍රි ලංකා යුද්ධ හමුදාවේ එක්සත් ජාතීන්ගේ සාම සාධක මෙහෙයුම් ක්‍රියාන්විත සඳහා සහභාගීත්වය 1957 වර්ෂයේදී ආරම්භවී ඇති අතර ‘සුවස්’ යුද්ධය නිමකිරිම උදෙසා සහභාගීවූ ප්‍රථම සාම සාධක මෙහෙයුම් ක්‍රියාන්විත භටපිරිස වූයේ පළමුවෙනි එක්සත් ජාතීන්ගේ හදිසි මෙහෙයුම් බලකාය වේ (UNEF 1). ඉන්පසු වර්ෂ 1960 දී ඉතා කුඩා භටපිරිසකින් සමන්විත යුද්ධ හමුදා සමාජික පිරිසක් ප්‍රජාතන්ත්‍රවාදී කොන්ගෝ ජනරජයේ ස්ථාපිත කර ඇත. අප රට තුළ සිදුවූ සිවිල් යුධ තත්ත්වය මත, ඊට දශක කිහිපයකට පසු නැවතත් ශ්‍රී ලංකා යුද්ධ හමුදාව සාම සාධක මෙහෙයුම් රාජකාරීන් සඳහා පාබල භටපිරිස් නිරත කරවීම වර්ෂ 2004 වර්ෂයේදී හයිටි රාජ්‍යයෙන් ආරම්භවූ අතර එම ක්‍රියාන්විත සඳහා භටපිරිස් යෙදවීම 2010 වර්ෂයේදි නිමාවට පත්විය.     මේ වනවිට ශ්‍රී ලංකා යුද්ධ හමුදාව විසින් එක්සත් ජාතීන්ගේ සාම සාධක මෙහෙයුම් රාජකාරීන් සඳහා රටවල් 6 ක් සඳහා භටපිරිස් යොදවා ඇති අතර නිව්යෝර්ක් හී එක්සත් ජාතීන්ගේ සාම සාධක මූලස්ථානයේ ආරක්‍ෂක මාණ්ඩලික නිලධාරින් ලෙස ද රාජකාරියේ නිරතව සිටි. ලෙබනනය, දකුණු සූඩානයේ හා මාලි යන රාජ්‍යයන් තුළ 400 කට අධික යුද්ධ හමුදා භටයින් ප්‍රමාණයක් රාජකාරියේ නියැලි සිටින අතර, නිලධාරීන් 35 දෙනෙකු මාණ්ඩලික නිලධාරීන් හා යුධ නිරීක්‍ෂකයින් ලෙස එක්සත් ජාතීන්ගේ සාම සාධක ක්‍රියාන්විත යන්හි හා නිව්යෝර්ක් හී එක්සත් ජාතීන්ගේ සාම සාධක රාජකාරීන්හී නිරතව සිටියි. එක්සත් ජාතීන්ගේ සාම සාධක ක්‍රියාන්විත භටපිරිස් ලෙස 18600 කට වඩා ශ්‍රී ලංකා යුද්ධ හමුදා සමාජිකයින් සංඛ්‍යාවක් රාජකාරියේ යෙදි සිටි අතර ඔවුන් ලොව පුරා සාමය හා එක්සත් භාවය තහවුරු කිරිම උදෙසා තම දායකත්ව උපරිම අයුරින් කැපකර ඇත.     යම් සොල්දාදුවෙකු විසින් සුවිශේෂි ‘නිල් හිස් වැස්ම’ පැළදීම සඳහා ඔහු විසින් මානව හිමිකම් උල්ලංඝණය නොකර ඇති බව සහතික කර ගතයුතු අතරම සාම සාධක රාජකාරී සඳහා එය මූළික සුදුසුකමක්ද වනු ඇත. එක්සත් ජාතීන්ගේ සංවිධානයට අයත් සියළු ජාතීන් විසින් මෙය ප්‍රගුණ කර ඇති අතර ඉතා සුවිශේෂි වූ සාම සාධක භටපිරිසක් ලෙස ශ්‍රී ලංකා යුද්ධ හමුදා භටපිරිස් විසින් මෙය ඉතාමත් උද්යෝගීමත් අයුරින් ක්‍රියාවට නංවා ඇත. ශ්‍රී ලංකා යුද්ධ හමුදාව ඇතුළුව අනෙකුත් සන්නද්ධ සේවාවන්හි හා පොලීසිය මෙම උතුම් හා විශිෂ්ඨ වූ එක්සත් ජාතීන්ගේ සාම සාධක මෙහෙයුම් රාජකාරීන් සඳහා භටපිරිස් තෝරාගැනිමේ ක්‍රියාවලියේදි ශ්‍රී ලංකා යුද්ධ හමුදාවට ශ්‍රි ලංකා මානව හිමිකම් කොමිසම සුවිශේෂි දායකත්වයක් ලබා දෙයි. ශ්‍රි ලංකා යුද්ධ හමුදාව හා ශ්‍රි ලංකා මානව හිමිකම් කොමිසම යන දෙපාර්ෂවය ඉතාමත් සුහදශීලිව මනා සම්බන්ඳ තාවයකින් හා අන්‍යෝන්‍ය අවබෝධයකින් හා ගෞරවයකින් යුතුව මෙම භාරදූර කර්තව්‍යය ඉතා අපහසු කාර්යයක් වුවත් පොදු මහජනතාවට විවෘතව හා විනිවිද භාවයකින් යුතුව ක්‍රියාවට නංවා ඇත.     මානව හිමිකම් ක්‍රියාවලියේදි දේශීය යාන්ත්‍රනයක් ලෙස ක්‍රියාත්මක වන මෙරට සංවිධානයක් වන ශ්‍රී ලංකා මානව හිමිකම් කොමිසම එක්සත් ජාතීන්ගේ සංවිධානය විසින් තෝරා ගැනීම අප ලද මහත් භාග්‍යක් වන අතරම අප ශ්‍රී ලාංකිකයින් ලෙස ඉතාමත් පෞඩත්වයට පත්විය යුතුය. කෙසේ වෙතත් සාම සාධක රාජකාරීන් සඳහා දහසක් අයදුම්පත් අතුරින් ත්‍රිවිධ හමුදා භටපිරිස් හා පොලිස් සාමාජිකයින් තෝරාගැනිම ඉතා සූක්‍ෂම පරික්‍ෂාවකට ලක් කළ යුතු අතර එය එතරම් පහසු කාර්යයක් නොවන බැවින් මෙහිදි ශ්‍රී ලංකා මානව හිමිකම් කොම්සම් සභාව උපරිම කැපවීමකින් යුතුව සිය දායකත්වය ලබා දෙයි.     මානව හිමිකම් ක්‍රියාවලියේදි ශ්‍රී ලංකා මානව හිමිකම් කොමිසම විසින් ලබාදෙනු ලබන කඩිනම් වැඩපිළිවෙල ශ්‍රී ලංකා යුද්ධ හමුදාවේ උපරිම විශ්වාසනීයත්වයට ලක්ව ඇත. එක්සත් ජාතින්ගේ සාම සාධක මෙහෙයුම් සම්බන්ඳව නිවැරදි හා කාලීන තොරතුරු අනවශ්‍ය පුද්ගලයින්ගෙන් නොවිමසා සෘජුවම යුද්ධ හමුදාපතිවරයා හෝ යුද්ධ හමුදා මාධ්‍ය අධ්‍යක්‍ෂ වෙතින් ලබාගැනිමෙන් ශ්‍රි ලංකා යුද්ධ හමුදාව පිළිබඳ ගොඩනැගි ඇති යහපත් ප්‍රතිරූපය තවදුරටත් ස්ථාපිත කිරිමට හැකියාව ලැබි ඇත. තම මවුබිමට මහත් කැපවීමකින් යුතුව උපරිම සේවය ලබාදීමෙන් හා ස්වකීය පුරවැසියන්ගේ සිත් දිනාගැනිමෙන් ශ්‍රී ලංකා යුද්ධ හමුදාව ජාතියේ අභිවෘර්ධිය තකා නිසැකවම සේවය කරන බව මෙයින් අවධාරනය කරනු ලැබේ. (නිමාව)  යුධ හමුදා මාධ්‍ය ඒකකය"
    },
    {
        "content": "ජාතික හා මහජන ආරක්‍ෂාවට තර්ජනයක් විය හැකි මෙරට තුළ ජනතාවගේ අනන්‍යතාවය තහවුරු කර ගැනීමට බාධාවක් වන සියලුම ආකාරයේ මුහුණු ආවරණ භාවිතය වහාම ක්‍රියාත්මක වන පරිදි හෙට (2019.04.29) සිට හදිසි අවස්ථා නියෝග යටතේ තහනම් කිරීමට ජනාධිපති ගරු මෛත්‍රීපාල සිරිසේන මහතා පියවර ගෙන තිබේ. මෙහිදී අනන්‍යතාව තහවුරු කිරීමේ මූලික නිර්ණායකය වන්නේ පුද්ගලයෙකුගේ මුහුණ පැහැදිලි ලෙස නිරාවරණය කිරීමේ අවශ්‍යතාවය බව එම නියෝගය තුළින් තව දුරටත් පැහැදිලි කර තිබේ. රටේ ජාතික ආරක්‍ෂාව මෙන්ම කිසිදු ජන කොටසක් අපහසුතාවයට පත් නොවන සාමකාමී සහ සහාජීවනයෙන් යුත් සමාජයක් ඇති කිරීම වෙනුවෙන් ජනාධිපතිවරයා විසින් මෙම තීරණයට එළඹ ඇත.  ජනාධිපති මාධ්‍ය ඒකකය"
    },
    {
        "content": "ආරක්‍ෂක මාණ්ඩලික ප්‍රධානී අද්මිරාල් රවින්ද්‍ර විජේගුණරත්න මහතා අද (මැයි 02) දින ආරක්‍ෂක අමාත්‍යංශයේ ලේකම් ජෙනරාල් එස් එච් එස් කෝට්ටේගොඩ (විශ්‍රා) ඩබ්ඩබ්වී ආර්ඩබ්පී ආර්එස්පී වීඑස්වී යූඑස්පී එන්ඩීසී මහතා අමාත්‍යංශ පරිශ්‍රයේ දී හමුවිය. මෙම හමුවේදී ආරක්‍ෂක ලේකම්තුමන් සහ ආරක්‍ෂක මාණ්ඩලික ප්‍රධානි අතර රාජකාරිමය වශයෙන් දෙපාර්ශවයට වැදගත් කරුණු පිළිබඳව සුහද සාකච්ඡාවක් පැවැත්විණි. මෙම අවස්ථාව සිහිවීම වස් සමරු තිළිණ හුවමාරුවක් ද සිදුවිය."
    },
    {
        "content": "පාස්කු ඉරිදා බෝම්බ ප්‍රහාරයට ලක්වූ කොච්චිකඩේ ශාන්ත අන්තෝනි දේවස්ථානය ප්‍රතිසංස්කරණය කිරීම ශ්‍රී ලංකා නාවික හමුදාව විසින් සිදුකරනු ලබයි. ප්‍රතිසංස්කරණ ව්‍යාපෘතිය සඳහා කච්චතිව් පල්ලිය ඉදිකිරීමට ආධාර කළ ගෘහ නිර්මාණ ශිල්පියාගේම සේවය ලබා ගැනීමට නාවික හමුදාව කටයුතු කරන බැව් නාවික හමුදා මාධ්‍ය ප්‍රකාශක ලුතිනන් කමාන්ඩර් ඉසුරු සූරියබණ්ඩාර සඳුදා (අප්‍රේල්  ) දින සවස කොල්ලුපිටිය මාධ්‍ය මධ්‍යස්ථානයේ පැවතී මාධ්‍ය හමුවේ දී පැවසිය. තවද ප්‍රතිසංස්කරණ කටයුතු අවසන් වූ පසු පල්ලිය පෙර තිබු තත්ත්වයටත් වඩා හොඳින් දිස්වෙනු ඇතැයි ඔහු සඳහන් කළේය. නාවික හමුදාව සහ ගුවන් හමුදාව ද දිවයිනේ බොහෝ ප්‍රදේශ වල සෝදිසි මෙහෙයුම් ක්‍රියාත්මක කරමින් සිටි. පසුගිය පැය   තුළ නාවික හමුදාව විසින් සිදුකළ සෝදිසි මෙහෙයුම් වලදී සැකකරුවන්   දෙනෙකු අත්අඩංගුවට ගෙන තිබේ. මෝටර් රථයක්, යතුරු පැදි දෙකක් සහ ත්‍රි රෝද රථයක්ද අත්අඩංගුවට ගෙන තිබේ. අත්අඩංගුවට ගත් සැකකරුවන් සහ වාහන වැඩිදුර පරීක්‍ෂණ කටයුතු සඳහා ශ්‍රී ලංකා පොලිසීය වෙත භාර දී තිබේ. නාවික හමුදාව විසින් යාපනය ප්‍රදේශයේ සිදුකළ සෝදිසි මෙහෙයුමකදී අන්තවාදී සංවිධානයකට අයත් ලියකියවිලි ළඟ තබාගත් සැකකරුවන්   දෙනෙකු අත්අඩංගුවට ගෙන ඇති අතර, කොළඹ ප්‍රදේශයේ සිදුකල සෝදිසි මෙහෙයුමකදී තවත් එවැනිම ලියකියවිලි ළඟ තබාගත් පුද්ගලයන් තිදෙනෙකු අත්අඩංගුවට ගෙන තිබේ. කොළඹදී අත්අඩංගුවට ගත එක් සැකකරුවෙකු ළඟ තිබී ව්‍යාජ හැඳුනුම්පත්   ක් ද සොයාගෙන තිබේ. ශ්‍රී ලංකා නාවික හමුදාව විසින් ආරක්‍ෂාව සපයනු ලබන නොරොච්චෝලේ බලාගාරය ඇතුළු වැදගත් ස්ථාන සඳහා විශේෂිත වූ ආරක්‍ෂක වැඩපිළිවෙලක් ක්‍රියාවට නංවා ඇති බව නාවික හමුදා මාධ්‍ය ප්‍රකාශක වැඩිදුරටත් පැවසිය. ශ්‍රී ලංකා ගුවන් හමුදාව විසින් පසුගිය පැය   පුරා ඒකල, රද්දොළුගම හා වැලිමඩ ඇතුළු දිවයිනේ විවිධ ප්‍රදේශ වල සෝදිසි මෙහෙයුම් සිදුකල බව ගුවන් හමුදා මාධ්‍ය ප්‍රකාශක ගෘප් කපිතාන් ගිහාන් සෙනවිරත්න පවසයි. ඒකල ප්‍රදේශයේ සිදුකරන ලද සෝදිසි මෙහෙයුම් වලදී එක් සැකකරුවෙකු අත්අඩංගුවට ගෙන ඇති අතර, ඔහු ළඟ තිබී ජංගම දුරකථන   ක්, වායු රයිෆලයක්, කඩුවක්, කිනිසි  ක්, පතුරම් තුවක්කු වලට යොදන උණ්ඩ   ක්, පතුරම් හිස්කොපු   ක් හා භාවිතා කරන ලද පතොරම්   ක් සොයාගෙන තිබේ. වැඩිදුර පරීක්‍ෂණ කටයුතු සඳහා මෙම සැකකරු පොලීසිය වෙත බාරදී ඇත. මේ අතර එම ප්‍රදේශයේදීම කාන්තාවක් ඇතුළු තවත් සැකකරුවන් සිව්දෙනෙකු අත්අඩංගුවට ගෙන ඇති අතර, අන්තවාදී කණ්ඩායම්වල වීඩියෝ දර්ශන සහ පාස්කු ඉරිදා බෝම්බ ප්‍රහාරයන්ගේ දර්ශන සහිත ජංගම දුරකථන ඔවුන් සන්තකයේ තිබී සොයාගෙන ඇත. රද්දොළුගම ප්‍රදේශයේ සිදුකරන ලද සෝදිසි මෙහෙයුමක දී තවත් සැකකරුවෙකු අත්අඩංගුවට ගෙන ඇති අතර, ඔහු සන්තකයේ තිබී කඩු   ක්, රයිෆලයක් සහ රයිෆල් උණ්ඩ කිහිපයකුත් සොයාගෙන ඇත. වැඩිදුර විමර්ශනය සඳහා සියලුම සැකකරුවන් පොලීසිය වෙත භාරදී ඇත. කටුනායක සහ මත්තල යන ජාත්‍යන්තර ගුවන් තොටුපළවල ආරක්‍ෂාව තහවුරු කර ඇති බව ගුවන් හමුදා මාධ්‍ය ප්‍රකාශකවරයා සඳහන් කළේය."
    },
    {
        "content": "අප්‍රේල් 21 වනදා ඛේදවාචකය හමුවේ සියලු ලක්වැසි ජන හදවත් තුළ ඇති වූ වේදනාව ත්‍රස්තවාදය විනාශ කිරීමේ ශක්තිය බවට පත්කරගත යුතු බව ජනාධිපතිතුමා පවසයි. වැඩක් කෙරෙන බවට පෙනෙන්න නැතැයි වැනි ප්‍රකාශ සිදුකරමින් එකිනෙකාට ඇඟිල්ල දිගුකර ගැනීම නොව සිදුවිය යුත්තේ ජාතියක් ලෙස එදින සියලුදෙනා මුහුණදුන් ඛේදවාචකයේ අනුවේදනීය මතක සටහන් සමඟ ත්‍රස්තවාදය විනාශ කර රටේ සාමය ස්ථාපිත කිරීමට අධිෂ්ඨානයෙන්, ආත්ම ශක්තියෙන් සහ සාමුහිකව සියලුදෙනා එකම කොඩියක් යටතේ අත්වැල් බැඳගැනීම බව ද ජනාධිපතිතුමා අවධාරණය කළේය. ජනාධිපති ගරු මෛත්‍රීපාල සිරිසේන මැතිතුමා මේ බව ප්‍රකාශ කළේ අද (01) පස්වරුවේ කොළඹ පදනම් ආයතනයේ පැවති ශ්‍රී ලංකා නිදහස් පක්‍ෂ මැයි දින සැමරුම් උත්සවය අමතමිනි. “ආරක්‍ෂිත මවු බිමක් – ජවය පිරි වැඩ බිමක්” තේමාව යටතේ ශ්‍රී ලංකා නිදහස් පක්‍ෂ වෘත්තීය සමිති එකමුතුව විසින් සංවිධානය කර තිබු මෙම සැමරුම් උත්සවයට ශ්‍රී ලංකා නිදහස් පක්‍ෂ ජ්‍යෙෂ්ඨ නායකයන් ඇතුළු පාක්‍ෂිකයන් විශාල පිරිසක් එක්ව සිටියහ. එමෙන්ම නව සම සමාජ පක්‍ෂයේ නායක වාසුදේව නානායක්කාර, මහජන එක්සත් පෙරමුණේ නායක දිනේෂ් ගුණවර්ධන, ලංකා සම සමාජ පක්‍ෂ නායක මහාචාර්ය තිස්ස විතාරණ යන මහත්වරුන් ඇතුළු වාමාංශික පක්‍ෂ නායකයන් සහ නියෝජිතයන් ද ශ්‍රී ලංකා නිදහස් සේවක සංගමයේ ප්‍රධාන ලේකම් ලෙස්ලි දේවේන්ද්‍ර, මහතා ඇතුළු වෘත්තීය සමිති නායකයන් සහ නියෝජිතයන් මීට එක්ව සිටියහ. ජනාධිපති ගරු මෛත්‍රීපාල සිරිසේන මැතිතුමා මෙහිදී අවධාරණය කළේ රටත්, ජනතාවත් වෙනුවෙන් දිවි පරදුවට තබා ත්‍රස්තවාදය විනාශ කිරීමේ කාර්යයට උර දෙන බවයි. රටේ සෑම පුරවැසියෙකුගේම ආරක්‍ෂාව මේ වන විට තහවුරු කර තිබෙන බව සඳහන් කළ ජනාධිපතිතුමා ජාතික ආරක්‍ෂාව සම්බන්ධයෙන් ඉතා ඉහළ වැඩපිළිවෙළක් විදේශීය විශේෂඥ දැනුම ද සහිතව අපගේ ආරක්‍ෂක හමුදාවන් මේ වන විට දීප ව්‍යාප්තව ක්‍රියාවට නංවා තිබෙන බව සඳහන් කළේය. එමෙන්ම ජනාධිපතිතුමා මෙහිදී වැඩිදුරටත් කියා සිටියේ මෙම ඛේදවාචකය වළක්වාගැනීමේ වගකීම් පැහැර හැරී සියලු දෙනා වෙනුවෙන් ද ඉදිරියේ දී නිසි පියවර ගන්නා බවයි. මෙම සිදුවීම පිළිබඳ සති දෙකක වාර්තාවක් ලබාදීමට තමා පත් කළ විශේෂ පර්යේෂණ මණ්ඩලයේ අතුරු වාර්තාව ඊයේ තමාට ලැබුණු බවත්, එහි සඳහන් කරුණු පිළිබඳ හෙට නීතිපතිවරයා සමග සාකච්ඡා කර අවශ්‍ය ක්‍රියාමාර්ග ගන්නා බවත් ජනාධිපතිතුමා සඳහන් කළේය. එමෙන්ම මෙරට වැඩකරන ජනතාව, වෘත්තීය සමිති සාමාජිකයන් ඇතුළු සියලුදෙනා රටේ ජාතික ආරක්‍ෂාව තහවුරු කරමින් සාමකාමී රටක් ගොඩනැගීමේ කාර්යය සමඟ කිසිඳු බේදයකින් තොරව පෙළ ගැසෙනු ඇති බවට ද ජනාධිපතිතුමා විශ්වාසය පළ කළේය. ශ්‍රී ලංකා නිදහස් පක්‍ෂයේ ජ්‍යෙෂ්ඨ උප සභාපති හිටපු අමාත්‍ය නිමල් සිරිපාල ද සිල්වා, ශ්‍රී ලංකා නිදහස් පක්‍ෂ මහලේකම් පාර්ලිමේන්තු මන්ත්‍රී දයාසිරි ජයසේකර, එක්සත් ජනතා නිදහස් සන්ධානයේ මහ ලේකම් පාර්ලිමේන්තු මන්ත්‍රී මහින්ද අමරවීර, ශ්‍රී ලංකා නිදහස් පක්‍ෂ ජාතික සංවිධායක දුමින්ද දිසානායක යන මහත්වරුන් ඇතුළු පක්‍ෂයේ ජ්‍යෙෂ්ඨ සාමාජිකයන් පාක්‍ෂිකයන් මීට එක්ව සිටියහ.  ජනාධිපති මාධ්‍ය ඒකකය"
    },
    {
        "content": "මුළු රටම ආවරණය වන පරිදි ශ්‍රී ලංකා යුද්ධ හමුදාව විසින් අන්තවාදී ත්‍රස්තවාදීන් අත්අඩංගුවට ගැනීම සඳහා සෝදිසි මෙහෙයුම් දිගටම ක්‍රියාත්මක කරයි. නැඟෙනහිර පළාතේ සයින්දමරදු ප්‍රදේශයේ සිදුකල සාර්ථක මෙහෙයුම මෙම සෙවීම් මෙහෙයුම්වල ප්‍රතිඵල පිළිබඳ හොඳ උදාහරණයකි. අත්අඩංගුවට ගත් සැකකරුවන් සහ භාණ්ඩ වැඩිදුර විමර්ශන සඳහා යොමු කර තිබේ. පසුගිය පැය 24 පුරා යුද්ධ හමුදාව මෙහෙයුම් දියත් කර ඇත. හදිසි නීති රෙගුලාසි යටතේ කඩිනම් පියවර ගත හැකි වන පරිදි යුද්ධ හමුදා භටපිරිස් රට පුරා පුළුල්ව ස්ථානගත කර ඇති බැවින් ජනතාවගේ ඕනෑම ප්‍රයෝජනවත් තොරතුරක් යොමු කළ හැකි බව හමුදා මාධ්‍ය ප්‍රකාශක සහ කොල්ලුපිටිය මාධ්‍ය මධ්‍යස්ථානයේ අධ්‍යක්ෂ බ්‍රිගේඩියර් සුමිත් අතපත්තු සඳුදා (අප්‍රේල් 29) දින පැවති මාධ්‍ය හමුවේ දී ප්‍රකාශ කරන ලදී. සමාජ මාධ්‍ය මගින් ප්‍රචාරය වන අසත්‍ය තොරතුරු සහ කටකතා වලට නොරැවටෙන ලෙස ඔහු ජනතාවගෙන් ඉල්ලා සිටියේය. තවද ත්‍රස්තවාදී ක්‍රියා සම්බන්ධ මොනයම්ම හෝ තොරතුරක් වෙතොත් බලධාරීන් වෙත ලබාදෙන ලෙස ඔහු ජනතාවගෙන් ඉල්ලා සිටියේය. මහජන ආරක්ෂාව වෙනුවෙන් ඕනෑම පියවරක් ගැනීමට යුද්ධ හමුදාව බැදී සිටි. රටේ සහ පොදු ජනතාවගේ ආරක්ෂාව වෙනුවෙන් පසුගිය දශක කිහිපය තුල යුද්ධ හමුදාව කල කැපවීම අමුතුවෙන් මතක්කළ යුතු නැති බවද එතුමන් පැවසිය."
    },
    {
        "content": "ජපාන ස්වයං ආරක්‍ෂක ඒකාබද්ධ සාගරික බලකාය, ශ්‍රී ලංකා නාවික හමුදාව සහ ශ්‍රී ලංකා ගුවන් හමුදාව එක්ව ඉරිදා (ජනවාරි  ) දින හික්කඩුවට බටහිරින් වු මුහුදේ දී ඒකාබද්ධ සාගරික ආවේක්‍ෂණ පුහුණු අභ්‍යාසයක් ආරම්භ කරන ලද බැව් නාවික හමුදා නිල වෙබ් අඩවිය පවසයි. මෙම අභ්‍යාසය සඳහා  වර්ගයේ සමුද්‍රීය නිරීක්‍ෂණ ගුවන් යානා   ක්, නාවික හමුදා වේග ප්‍රහාරක යාත්‍රා   ක්, ශ්‍රී ලංකා ගුවන් හමුදාවේ  වර්ගයේ යානාවක් ද එක්විය. තවද මෙම ඒකාබද්ධ පුහුණු අභ්‍යසය සඳහා ශ්‍රී ලංකා නාවික හමුදාවේ සාගරික ආවේක්‍ෂණ අභ්‍යාස සම්බන්ධ විශේෂ පුහුණුව ලත් නිලධාරීන් පිරිසක් ද සහභාගී විය. මීට පෙරද ශ්‍රී ලංකා නාවික හමුදාව, ශ්‍රී ලංකා ගුවන් හමුදාව සහ විදේශීය නාවික හමුදා සාමාජිකයින් සමග මුහුදේ දී අනතුරටපත් පුද්ගලයින් සෙවීමේ සහ මුදවා ගැනීම ඇතුළු පුහුණු අභ්‍යස කිහිපයක් සිදුකර ඇත. තවද, මෙවැනි අභ්‍යාසයන් තුළින් කලාපයේ අනෙකුත් හමුදාවන් සමග සිය වෘත්තීමය නිපුණතාවය සහ සහයෝගිතාවය වර්ධනය කර ගැනීමට මහඟු අවස්ථාවක් සැලසේ."
    },
    {
        "content": "මාලි රාජ්‍යයේ එක්සත් ජාතින්ගේ සාමසාධක රාජකාරිවල නියුතු ශ්‍රී ලංකා යුද්ධ හමුදාවේ   වර්ගයේ සන්නද්ධ රථයක් බටහිර අප්‍රිකාවේ මාලි රාජයේ කීරනා  ප්‍රදේශයේ මුර සංචාරයේ යෙදී සිටියදී මාලි රාජ්‍යයේ වේලාවෙන් අද ( ) දින පෙරවරු   ට පමණ අධිබලැති පුපුරණ ද්‍රව්‍ය ප්‍රහාරයකට ලක්වී පොළොන්නරුව ප්‍රදේශයේ පදිංචි   වන ශ්‍රී ලංකා පාබල හමුදාවට අනුයුක්තව රාජකාරි කල කපිතාන් එච්.ඩබ්ලිව්.ඩි. ජයවික්‍රම සහ පොල්පිතිගම, තලකොලවැව ප්‍රදේශයේ පදිංචි   වන ශ්‍රී ලංකා යාන්ත්‍රික පාබල රෙජිමේන්තුවට අනුයුක්තව රාජකාරි කල කෝප්‍රල් එස්.එස්. විජේකුමාර ජිවිතක්‍ෂයට පත්ව ඇත. එමෙන්ම, පන්විලතැන්න ප්‍රදේශයේ පදිංචි   වන ශ්‍රී ලංකා ඉංජිනේරු බලකායට අනුයුක්තව රාජකාරී කල කෝප්‍රල් එම්.ජි.එස්. කුමාරසිංහ, කන්නතොට ප්‍රදේශයේ පදිංචි  වන ශ්‍රී ලංකා ඉංජිනේරු බලකායට අනුයුක්තව රාජකාරී කල ලාන්ස් කෝප්‍රල් කේ.සී. පුෂ්පකුමාර සහ මහව, කැකුණාව ප්‍රදේශයේ පදිංචි   වන ශ්‍රී ලංකා ඉංජිනේරු බලකායට අනුයුක්තව රාජකාරී කල ලාන්ස් කෝප්‍රල් සී.එච්.එම්.සී. චන්ද්‍රසේකර යන මෙම ප්‍රහාරයට ලක්වූ යුද්ධ හමුදා සාමාජිකයින් නයිගර් ගඟබඩ ආශ්‍රිත ප්‍රදේශයේ පිහිටි ගාඕ වෙළඳ නගරයේ රෝහලක ප්‍රතිකාර සඳහා ගුවනින් ගෙනගොස් ඇත. මාලි රාජ්‍යයේ එක්සත් ජාතින්ගේ සාමසාධක රාජකාරිවල නියුතු ශ්‍රී ලංකා යුද්ධ හමුදාවේ  වර්ගයේ සන්නද්ධ රථයක් බටහිර අප්‍රිකාවේ මාලි රාජයේ කීරනා ප්‍රදේශයේ මුර සංචාරයේ යෙදී සිටියදී මාලි රාජ්‍යයේ වේලාවෙන් අද දින පෙරවරු   ට පමණ වැඩිදියුණු කරන ලද දුරස්ථ පාලකයකින් ක්‍රියාකරන ලද අධිබලැති පුපුරණ ද්‍රව්‍ය ප්‍රහාරකයට ලක්ව ඇත. දෛනික මෙහෙයුම අවසන් කරමින්  සංග්‍රාමික රථයකින් පැමිණෙමින් සිටියදි මෙලෙස ප්‍රහාරයට ලක්ව ශ්‍රී ලංකා යුද්ධ හමුදා කපිතන්වරයෙකු සහ යුද්ධ හමුදා සාමාජිකයෙකු ජිවිතක්‍ෂයකට පත්ව යුද්ධ හමුදා සාමාජිකයින් තිදෙනෙකු තුවාල ලබා ඇත. මෙම ප්‍රහාරයෙන්  සංග්‍රාමික රථයට සහ එය පිටුපසින් පැමිණි අනෙකුත් සංග්‍රාමික රථයකට ද හානි සිදුවී ඇත. මාලි රාජ්‍යයේ එක්සත් ජාතින්ගේ සාම සාධක මෙහෙයුම් මුලස්ථානය විසින් මෙම ප්‍රහාරය සම්බන්ධයෙන් වැඩිදුරටත් පරීක්‍ෂණ සිදුකරනු ලබයි. තවද ප්‍රහාරය සම්බන්ධව වැඩි විස්තර පසුව බලාපොරොත්තු වන්න. යුධ හමුදා මාධ්‍ය ඒකකය"
    },
    {
        "content": "පාස්කු ඉරිදා සිදුවූ මරාගෙන මැරෙන බෝම්බ ප්‍රහාර මාලාවෙන් පසු රට තුල ආරක්‍ෂක විධිවිධාන තරකර ඒකාබද්ධ සෝදිසි මෙහෙයුම් රට පුරා ක්‍රියාත්මක වෙමින් පවතී. ත්‍රිවිධ හමුදාව සහ පොලිසිය ඒකාබද්ධව සිදුකරනු ලබන සෝදිසි මෙහෙයුම් මගින් සැකකරුවන් විශාල ප්‍රමාණයක් අත්අඩංගුවට ගෙන ඇති අතර අවි ආයුධ, පතුරම් සහ පුපුරණ ද්‍රව්‍ය විශාල ප්‍රමාණයක් ද සොයාගෙන ඇත. ඊයේ සවස (මැයි 01) දක්වා නැගෙනහිර පළාතේ සේරුනුවර, සමන්තුරෙයි, එරාවූර්, කල්මුණේ ප්‍රදේශ වලද, කෑගල්ල කොටියාකුඹුර ප්‍රදේශයේ ද ආරක්‍ෂක සේනා මුලස්ථානය බටහිර යටතේ මෙම මෙහෙයුම් ක්‍රියාත්මක කල බව යුද්ධ හමුදා නිල වෙබ් අඩවිය පවසයි. සමන්තුරේ නගර ප්‍රදේශයේ සිදුකල වටලා සෙවීමේ මෙහෙයුමේ දී ජෙලිග්නයිට් කූරු 200 ක්, සේවා නූල්, ඩෙටනේටර් 200 ක්, පිස්තෝල 2 ක්, පිස්තෝල උණ්ඩ, ටී .56 මැගසිනයක්, එම උණ්ඩ 170 ක් සහ ඇමෝනියා පැකට් ඇතුළු උපකරණ තොගයක් සොයා ගැනීමට හැකි විය. මේ අතර ප්‍රදේශයේ ජනතාවගෙන් ලද තොරතුරකට අනුව එරාවුර් ප්‍රදේශයේ යුද්ධ හමුදා භටපිරිස් විසින් සිදුකල සෝදිසි මෙහෙයුමක දී ටී 56 මැගසින් 6 ක්, ටී -56 පතොරම් 362 ක්, එම් පි එම් ජි පතුරම් 1 ක්, භාවිතයට නුසුදුසු අත් බෝම්බ 2 ක්, පිහි දෙකක් සහ පාවිච්චියට නුසුදුසු කඩුවක් සොයාගෙන ඇත. වාන් ඇළ සහ සේරුනුවර යන ප්‍රදේශ වල සිදු කළ සෝදිසි මෙහෙයුමකදී වායු රයිෆල් 2 ක්, කඩු 5 ක්, සැක කටයුතු යතුරු පැදි 3 ක්, දේශීයව නිෂ්පාදිත තුවක්කුවක් සහ පැරණි සේරුවාවිල බෞද්ධ විහාරස්ථානයේ සිතියමක් සොයාගෙන ඇත. යුද්ධ හමුදා භටපිරිස් විසින් කෑගල්ල කොටියාකුඹුර ප්‍රදේශයේ සිදුකරන ලද සෝදිසි මෙහෙයුමක දී පෙට්‍රල් බෝම්බ 11 ක්, වෝකි -ටෝකි යන්ත්‍ර 2 ක්, විදේශ ගමන් බලපත්‍ර 16 ක්, පිහි 09 ක්, ජංගම දුරකථන 12 ක්, වයි -ෆයි රවුටර් 4 ක්, අත් බෝම්බ 2 ක්, අත් පොරෝ 8 ක්, කඩු 3 ක්, නන්චකු 1 ක්, දුරදක්න 1 ක්, ජීපීඑස් යන්ත්‍ර 1 ක් සහ කාන්තාරවල භාවිතා කරන යුද්ධ හමුදා කැලෑ ඇදුම් වලට සමාන කලිසම් ඇතුළු භාණ්ඩ විශාල ප්‍රමාණයක් සොයාගෙන ඇත.මෙහිදී සැකකරුවන් කිහිපදෙනෙකුද අත්අඩංගුවට ගෙන ඇති අතර ඔවුන් වැඩිදුර පරීක්‍ෂණ කටයුතු සඳහා පොලිසිය වෙත භාරදී ඇත. පසුගිය දින කිහිපය තුළ සිදු කළ සෝදිසි මෙහෙයුම් වලදී සැකකරුවන් තිදෙනෙකු අත්අඩංගුවට ගත බව නාවික හමුදා මාධ්‍ය ප්‍රකාශක සඳහන් කරයි. අප්‍රේල් 27 වන දින එරක්කණ්ඩි නගරයේ සහ වෙරළ තීරයේ සිදු කළ සෝදිසි මෙහෙයුමකදී පුපුරන ද්‍රව්‍ය සමග සැකකරුවෙකු අත්අඩංගුවට ගෙන තිබේ. එරක්කන්ඩි නගරය තුල සිදුකල සෝදිසි මෙහෙයුමක දී වෝටර් ජෙල් කුරු 16 ක්, විදුලි නොවන ඩෙටනේටර් 160 ක්, එකක් අඩි 12 .5 ක් පමණ දිග සේෆ්ටි ෆියුස් 60 ක් හා සැකකටයුතු යතුරු පැදියක් අත්අඩංගුවට ගෙන ඇත. මේ අතර, ඉරක්කන්ඩි වෙරළ ප්‍රදේශයේ සිදුකළ සෝදිසි මෙහෙයුමකදී වෝටර් ජෙල් කූරු 48 ක්, විදුලි නොවන ඩෙටනේටර් 55 ක් සහ එකක් අඩි 14 .5 දිග සේෆ්ටි ෆියුස් 34 ක් සොයාගෙන ඇත. ජින්නපුරම් ප්‍රදේශයේ නාවික හමුදා භටපිරිස් සිදුකල පා මුර සංචාරයක දී එක් වෝටර් ජෙල් බටයක්, විදුලි නොවන ඩෙටනේටර් 05 ක් සහ සේෆ්ටි ෆියුස් එකක් සොයා ගන්නා ලදී. තවද පානම, පොතුවිල් හන්දිය පාලම අසල දී සිදුකරන ලද සෝදිසි මෙහෙයුමක දී සැකකරුවන් දෙදෙනෙකු සමඟ විදුලි නොවන ඩෙටනේටර් 05 ක් සහ මීටර් 53 ක් දිග සේෆ්ටි ෆියුස් තොගයක් අත්අඩංගුවට ගෙන ඇත. ශ්‍රී ලංකා ගුවන් හමුදාව විසින් කිරියන්කල්ලි ,මුල්ලාචිකුලම්හි සිදු කළ සෝදිසි මෙහෙයුමකදී අන්තවාදී අදහස් සහිත පත්‍රිකා විශාල තොගයක්, ජංගම දුරකථන සහ පරිගණක උපාංග තොගයක් සමග සැකකරුවන් 17 දෙනෙකු අත්අඩංගුවට ගෙන ඇත. තවද කනුවන මුද්‍රණාල වත්ත ප්‍රදේශයේ සිදු කළ සෝදිසි මෙහෙයුමක්කදී එක් පුද්ගලයෙකු අත්අඩංගුවට ගෙන තිබේ. මේ අතර, මඩකළපුව, තන්නමුනෙයි ප්‍රදේශයේ පිහිටි ශාන්ත ජෝශප් දේවස්ථානයේ වාර්ෂික මංගල්‍ය යුද්ධ හමුදා පුර්ණ ආරක්‍ෂාව යටතේ සිදුකරන ලදී. මේ සඳහා බැතිමතුන් 800 ක් පමණ ද කතෝලික පූජකයන් 125 ක් පමණ ද සහභාගි වූහ."
    },
    {
        "content": "ශ්‍රී ලංකාවේ ජපාන තානාපති ගරු අකිරා සුගියාමා   මැතිතුමන් අද (ජනවාරි  ) දින ගරු ආරක්‍ෂක රාජ්‍ය අමාත්‍ය රුවන් විජයවර්ධන මහතා අමාත්‍යංශ පරිශ්‍රයේ දී හමුවිය. මෙම හමුව අතරතුර දී රාජ්‍ය අමාත්‍යතුමන් සහ ජපාන තානාපතිතුමන් අතර ද්විපාර්ශ්වීය වැදගත්කමක් ඇති අන්‍යොන්‍ය කරුණු පිළිබඳව සුහද සාකච්ඡාවක් පැවැත්විණි. මෙම අවස්ථාව සිහිවීම වෙනුවෙන් සමරු තිළිණ හුවමාරුවක් ද සිදුවිය. ජපාන තානාපති කාර්යාලයේ ආරක්‍ෂක උපදේශක කපිතාන් අට්සුහිරෝ මොරෝයි   මහතා ද මෙම අවස්ථාවට එක්ව සිටියහ."
    },
    {
        "content": "ශ්‍රී ලංකා නාවික හමුදාව විසින් සංවිධානය කරනු ලැබූ ‘කොළඹ නාවික අභ්‍යාසය’   ඊයේ (ජනවාරි  ) සාර්ථකව නිමාවට පත්වූ බැව් නාවික හමුදා නිල වෙබ් අඩවිය පවසයි. ශ්‍රී ලංකා නාවික හමුදාව සතු නවීනතම ගැඹුරු මුහුද නිරීක්ෂණ නෞකාවක් වන ‘සිදුරල’ නෞකාව තුල පසුගිය සෙනසුරාදා (ජනවාරි  ) මෙම අභ්‍යාසයෙහි සමාරම්භක උත්සවය පැවැත්විණි. පුරා දින   ක් පැවති මෙම නාවික අභ්‍යාසය සඳහා ශ්‍රී ලංකා නාවික හමුදාවට අයත් නෞකාවන් වන ශ්‍රී ලංකා නාවික නෞකා සිදුරළ, සාගර, සමුදුර, ප්‍රතාප, සුරනිමිල, මිහිකත සහ රත්නදීප යන නෞකාවන්   ක් ද, ශ්‍රී ලංකා වෙරළාරක්‍ෂක නෞකාවන් වන සුරක්‍ෂා සහ සමුද්‍රරක්‍ෂා යන නෞකාවන් ද සහභාගී විය. ඊට අමතරව කොළඹට ඔබ්බෙන් ඇති මුහුදු තිරයේ පවතී මෙම අභ්‍යාසය සඳහා නාවික හමුදා ‍වේග ප්‍රහාරක යාත්‍රා මෙන්ම ශ්‍රී ලංකා ගුවන් හමුදාවට අයත් හෙලිකොප්ටර් යානා ද එක්වන ලදී. මෙහිදී මුහුදු බෝම්බ තැන්පත් කර ඇති අවස්ථාවක ජලයේ නිරුපද්‍රිතව යාත්‍රා කිරීම, මුහුදේදී සැපයුම් අවශ්‍යතා සම්පාදනය කර ගැනීම, මුහුදේදී රාත්‍රී වෙඩි පුහුණුව, මුහුදේදී පුද්ගලයින් හා භාණ්ඩ හුවමාරුව, අනතුරටපත් නෞකාවක් ඇදගෙන යාම සහ සංඥා හුවමාරු ක්‍රම ආදී වූ අභ්‍යාසයන් මෙම දින හතර පුරා සිදු කරන ලදී. තවද විශේෂයෙන්ම ශ්‍රී ලංකා ගුවන් හමුදාවට අයත් හෙලිකොප්ටර් යානාවක් උපයෝගි කර ගනිමින් නෞකාවක් තුලින් රෝගියෙකු නිරුපද්‍රිතව ලබා ගැනීමේ අභ්‍යාසය එහිදී සිදු කරන ලදී. මෙවැනි සුවිශේෂි ඒකාබද්ධ අභ්‍යාසයන් සිදු කිරීම තුලින් ශ්‍රී ලංකා නාවික හමුදාව සහ ගුවන් හමුදාව අතර අන්න්‍යෝන්‍ය අවබෝධය තව දුරටත් වර්ධනය කර ගැනීමට හැකියාව ලැබෙන අතර, අනාගතයේ ශ්‍රී ලංකාවට අයත් මුහුදු කළාපයේ සාගරික ආරක්‍ෂාව ස්ථාවරව පවත්වා ගැනීම සඳහා ගුවන් හමුදාව සමඟ ඒකාබද්ධව මෙහෙයුම් සිදු කිරීමට මෙමඟින් මහත් පිටිවහලක් සැළසෙනු ඇත."
    },
    {
        "content": "පසුගිය   වනදා මාලි රාජ්‍යයේ එක්සත් ජාතින්ගේ සාමසාධක රාජකාරීන්හි නියුතුව සිටියදී දිවිපිදු ශ්‍රී ලංකා යුද්ධ හමුදා සාමාජිකයින් දෙදෙනා ඊළඟ නිලයට උසස් කරන ලදී. ඒ අනුව   වන ශ්‍රී ලංකා පාබල හමුදාවට අනුයුක්තව රාජකාරි කල කපිතන් එච්.ඩබ්ලිව්.ඩි. ජයවික්‍රම සහ   වන ශ්‍රී ලංකා යාන්ත්‍රික පාබල රෙජිමේන්තුවට අනුයුක්තව රාජකාරි කල කෝප්‍රල් එස්.එස්. විජේකුමාර පිලිවෙලින් මේජර් සහ සැරයන් නිලයන් සඳහා උසස් කර ඇත. මේ අතර මේජර් එච්.ඩබ්ලිව්.ඩි. ජයවික්‍රම සහ සැරයන් එස්.එස්. විජේකුමාර ගේ දේහයන් ලබන සෙනසුරාදා (පෙබරවාරි  ) දින කොළඹ බණ්ඩාරනායක ජාත්‍යන්තර ගුවන් තොටුපල වෙත රැගෙන ඒමට නියමිතය. මාලි රාජ්‍යයේ එක්සත් ජාතින්ගේ සාමසාධක රාජකාරිවල නිරත වී සිටි ශ්‍රී ලංකා යුද්ධ හමුදා සාමාජිකයින් රැගත්   වර්ගයේ සන්නද්ධ රථයක් මාලි රාජ්‍යයේ කීරනා   ප්‍රදේශයේ මුර සංචාරයේ යෙදී සිටියදී ඉකුත් සිකුරාදා (ජනවාරි   දින අධිබලැති පුපුරණ ද්‍රව්‍ය ප්‍රහාරයකට ලක්වූ අතර එහිදී සාමසාධක රාජකාරීන්හි නිරත මෙම හමුදා සාමාජිකයින් දෙදෙනා ජිවිතක්ෂයට පත්විය."
    },
    {
        "content": "එක්සත් ජාතීන්ගේ සාමසාධක රාජකාරියේ නිරතව සිටියදි දිවිපිදු ශ්‍රී ලංකා යුද්ධ හමුදා රණවිරුවන් දෙදෙනාගේ දේහයන් සඳුදා (පෙබරවාරි  ) දින දිවයිනට ගෙනෙන ලදී. මේජර් ඩබ්ලිව්.ඩි. ජයවික්‍රම සහ සැරයන් එස්.එස්. විජේකුමාර ගේ දේහයන් තැන්පත් කරන ලද දෙණ, හමුදා සම්ප්‍රදායානුකූල උත්සවයකින් ගෞරවාන්විතව භාරගන්නා ලදී. මෙම අවස්ථාවට ගරු ආරක්ෂක රාජ්‍ය අමාත්‍ය රුවන් විජයවර්ධන මහතා ද කටුනායක ගුවන්තොටුපළේ දී සහභාගී වන ලදී. එක්සත් ජාතින්ගේ ධජයන්ගෙන් ආවරණය කරන ලද දිවිපිදු රණවිරුවන්ගේ දේහයන් තැන්පත් කරන ලද දෙණ, එක්සත් ජාතීන්ගේ සාමසාධක මෙහෙයුම් මූලස්ථානයේ ආඥාපති ලුතිනන් ජෙනරාල් ඩෙනිස් ගිලිස්පොරේ   ඇතුළු පිරිස විසින් යුද්ධ හමුදාධිපති ලුතිනන් ජෙනරාල් මහේෂ් සේනානායක වෙත නිල වශයෙන් භාරදෙන ලදී. ඉන් අනතුරුව, යුද්ධ හමුදා සාමාජිකයින් විසින් හමුදා සම්ප්‍රදායානුකූලව ශ්‍රී ලංකා ජාතික ධජයෙන් එම දේහයන් තැන්පත් කරන ලද දෙණ,  ආවරණය කිරීමෙන් අනතුරුව එක්සත් ජාතීන්ගේ ධජයන් එක්සත් ජාතීන්ගේ සාමසාධක මෙහෙයුම් මූලස්ථානයේ ආඥාපති වෙත භාරදීම සිදු කෙරිණි. පසුව මෘත ශරීර පශ්චාත් මරණ පරීක්ෂණ කටයුතු සඳහා මීගමුව රෝහල වෙත රැගෙන යන ලදී. එක්සත් ජාතීන්ගේ සාමසාධක රාජකාරීන්හි නිරතව සිටියදී දිවිපිදු මෙම රණවිරුවන් දෙදෙනාගේ අවසන් කටයුතු පුර්ණ හමුදා ගෞරව සහිතව ඔවුන්ගේ ගම්පියසවල් වන පොළොන්නරුව හා පොල්පිතිගම යන ප්‍රදේශ වලදී සිදුකිරීමට නියමිතය. ගුවන් තොටුපලේ දී පැවැති දිවිපිදු රණවිරුවන්ගේ දේහයන් භාරගැනීමේ අවස්ථාව සඳහා ශ්‍රී ලංකාවේ එක්සත් ජාතීන්ගේ නේවාසික සම්බන්ධීකාරක හනා සිංගර් මහත්මිය, ජ්‍යෙෂ්ඨ යුද්ධ හමුදා නිලධාරීන් සහ මියගිය රණවිරුවන් දෙදෙනාගේ පවුලේ ඥාතින් ඇතුළු පිරිසක් සහභාගී වුහ. මාලි රාජ්‍යයේ එක්සත් ජාතින්ගේ සාමසාධක රාජකාරිවල නියුතු ශ්‍රී ලංකා යුද්ධ හමුදාවේ  වර්ගයේ සන්නද්ධ රථයක් ජනවාරි මස  වන දින කීරනා  ප්‍රදේශයේ මුර සංචාරයේ යෙදී සිටියදී අධිබලැති පුපුරණ ද්‍රව්‍ය ප්‍රහාරයකට ලක්වී කපිතාන් එච්.ඩබ්ලිව්.ඩි. ජයවික්‍රම සහ කෝප්‍රල් එස්.එස්. විජේකුමාර ජිවිතක්‍ෂයට පත් විය. මේ හේතුවෙන් ඔවුන් දෙදෙනා ඔවුන්ගේ ඊළඟ නිලයට උසස් කරන ලදී."
    },
    {
        "content": "ශ්‍රී ලංකා නාවික හමුදාව විසින් මැලේසියානු නාවික හමුදාවට අයත් නෞකාවක සිටි රෝගාතුර නාවිකයෙකු වෛද්‍ය ප්‍රථිකාර සඳහා කඩිනමින් ගොඩබිමට රැගෙන ඒමට අද (ජනවාරි  ) කටයුතු කරන ලද බව නාවික හමුදා නිල වෙබ් අඩවිය පවසයි. මැලේසියානු මහ කොමසාරිස් කාර්යාලය මඟින් ශ්‍රී ලංකා නාවික හමුදා මුලස්ථානයේ ස්ථාපිත සමුද්‍රීය මුදවාගැනීම් සම්බන්ධීකරණ මධ්‍යස්ථානයට   සිදු කරන ලද දැනුම්දීමකට අනුව ශ්‍රී ලංකා නාවික හමුදාව විසින් මැලේසියානු නාවික හමුදාවට අයත් කස්තුරි   නෞකාවේ සිටි රෝගාතුර නාවිකයා වෛද්‍ය ප්‍රථිකාර සඳහා කඩිනමින් ගොඩබිමට රැගෙන ඒම සඳහා සිය වේග ප්‍රහාරක යාත්‍රාවක් කඩිනමින් යෙදවීමට කටයුතු කරන ලදී. කොළඹ ප්‍රදීපාගාරයේ සිට නාවික සැතපුම්   ක් දකුණු දෙසින් වූ මුහුදු ප්‍රදේශයේදී එම රෝගියා වේග ප්‍රහාරක යාත්‍රාව වෙත නංවාගෙන නිරුපද්‍රිතව කොළඹ වරාය පරිශ්‍රයට රැගෙන ඒමට කටයුතු කරන ලදී. ඉන් අනතුරුව ඔහු වෛද්‍ය ප්‍රථිකාර සඳහා කොළඹ පිහිටි පෞද්ගලික රෝහලක් වෙත ඇතුළත් කිරීමට කටයුතු කෙරිණි."
    },
    {
        "content": "ආරක්‍ෂක අමාත්‍යංශය, ආපදා කළමණාකරන අමාත්‍යාංශය සහ ඩයලොග් ආසියාටා පීඑල්සී සමාගම සමග එක්ව දියත් කළ 'සෙනෙහෙ සියපත' සුභසාධන ව්‍යාපෘතිය යටතේ උතුරු පළාතේ පාසල් සිසුන්   කට අධික පිරිසකට විශාල පාසල් උපකරණ තොගයක් බෙදාදීම පසුගියදා සිදුවිය. ඒ අනුව පසුගියදා ඇති වූ ගංවතුරින් ආපදාවට ලක්වූ කිලිනොච්චි ප්‍රදේශයේ පාසල් සිසුන්   දෙනෙකු සඳහා මෙම වැඩසටහන යටතේ පාසල් උපකරණ ලබාදෙන ලදී. කිලිනොච්චි ප්‍රදේශයේ සේවයේ නියුතු යුද්ධ හමුදා භාටපිරිස්හි පුර්ණ දායකත්වයෙන් පසුගිය ජනවාරි   දින සිට පෙබරවාරි   දින දක්වා පැවතී මෙම වැඩසටහන සඳහා ප්‍රදේශයේ රාජ්‍ය නිලධාරීන්ගේ සහ පාසල් බලධාරිගේ නිර්දේශයන් තුලින් පාසැල්   කින් මෙම ප්‍රතිලාභින් තෝරාගනු ලැබිණි."
    },
    {
        "content": "එක්සත් ජාතීන්ගේ සාමසාධක මෙහෙයුම් මූලස්ථානයේ ආඥාපති ලුතිනන් ජෙනරාල් ඩෙනිස් ගිලිස්පොරේ   මහතා ඊයේ (පෙබරවාරි ) දින ආරක්ෂක අමාත්‍යංශයේ ලේකම් හේමසිරි ප්‍රනාන්දු මහතා අමාත්‍යංශ පරිශ්‍රයේ දී හමුවිය. ආරක්ෂක ලේකම් ප්‍රනාන්දු මහතා සහ ලුතිතන් ජෙනරාල් ගිලිස්පොරේ අතර සුහද සාකච්ඡාවක් පවතී අතර මෙම හමුව සිහිවීම සඳහා දෙදෙනා අතර සමරු තිලින හුවමාරුවක් ද සිදුවිය. පසුගිය මාසයේ (ජනවාරි  ) මාලි රාජ්‍යයේ එක්සත් ජාතින්ගේ සාමසාධක රාජකාරීන්හි නියුතුව සිටියදී අධිබලැති පුපුරණ ද්‍රව්‍ය ප්‍රහාරයකට ලක්වී දිවිපිදු ශ්‍රී ලංකා යුද්ධ හමුදා සාමාජිකයන් දෙදෙනාගේ දේහයන් නිල වශයෙන් භාරදීම සඳහා පසුගිය සඳුදා (පෙබරවාරි  ) දින ලුතිනන් ජෙනරාල් ඩෙනිස් ගිලිස්පොරේ දිවයිනට පැමිණෙන ලදී."
    },
    {
        "content": "මාලි රාජ්‍යයේ එක්සත් ජාතින්ගේ සාමසාධක රාජකාරිවල නියුතු ශ්‍රී ලංකා යුද්ධ හමුදාවේ   වර්ගයේ සන්නද්ධ රථයක් බටහිර අප්‍රිකාවේ මාලි රාජයේ කීරනා  ප්‍රදේශයේ මුර සංචාරයේ යෙදී සිටියදී මාලි රාජ්‍යයේ වේලාවෙන් අද ( ) දින පෙරවරු   ට පමණ අධිබලැති පුපුරණ ද්‍රව්‍ය ප්‍රහාරයකට ලක්වී පොළොන්නරුව ප්‍රදේශයේ පදිංචි   වන ශ්‍රී ලංකා පාබල හමුදාවට අනුයුක්තව රාජකාරි කල කපිතාන් එච්.ඩබ්ලිව්.ඩි. ජයවික්‍රම සහ පොල්පිතිගම, තලකොලවැව ප්‍රදේශයේ පදිංචි   වන ශ්‍රී ලංකා යාන්ත්‍රික පාබල රෙජිමේන්තුවට අනුයුක්තව රාජකාරි කල කෝප්‍රල් එස්.එස්. විජේකුමාර ජිවිතක්‍ෂයට පත්ව ඇත. එමෙන්ම, පන්විලතැන්න ප්‍රදේශයේ පදිංචි   වන ශ්‍රී ලංකා ඉංජිනේරු බලකායට අනුයුක්තව රාජකාරී කල කෝප්‍රල් එම්.ජි.එස්. කුමාරසිංහ, කන්නතොට ප්‍රදේශයේ පදිංචි  වන ශ්‍රී ලංකා ඉංජිනේරු බලකායට අනුයුක්තව රාජකාරී කල ලාන්ස් කෝප්‍රල් කේ.සී. පුෂ්පකුමාර සහ මහව, කැකුණාව ප්‍රදේශයේ පදිංචි   වන ශ්‍රී ලංකා ඉංජිනේරු බලකායට අනුයුක්තව රාජකාරී කල ලාන්ස් කෝප්‍රල් සී.එච්.එම්.සී. චන්ද්‍රසේකර යන මෙම ප්‍රහාරයට ලක්වූ යුද්ධ හමුදා සාමාජිකයින් නයිගර් ගඟබඩ ආශ්‍රිත ප්‍රදේශයේ පිහිටි ගාඕ වෙළඳ නගරයේ රෝහලක ප්‍රතිකාර සඳහා ගුවනින් ගෙනගොස් ඇත. මාලි රාජ්‍යයේ එක්සත් ජාතින්ගේ සාමසාධක රාජකාරිවල නියුතු ශ්‍රී ලංකා යුද්ධ හමුදාවේ  වර්ගයේ සන්නද්ධ රථයක් බටහිර අප්‍රිකාවේ මාලි රාජයේ කීරනා ප්‍රදේශයේ මුර සංචාරයේ යෙදී සිටියදී මාලි රාජ්‍යයේ වේලාවෙන් අද දින පෙරවරු   ට පමණ වැඩිදියුණු කරන ලද දුරස්ථ පාලකයකින් ක්‍රියාකරන ලද අධිබලැති පුපුරණ ද්‍රව්‍ය ප්‍රහාරකයට ලක්ව ඇත. දෛනික මෙහෙයුම අවසන් කරමින්  සංග්‍රාමික රථයකින් පැමිණෙමින් සිටියදි මෙලෙස ප්‍රහාරයට ලක්ව ශ්‍රී ලංකා යුද්ධ හමුදා කපිතන්වරයෙකු සහ යුද්ධ හමුදා සාමාජිකයෙකු ජිවිතක්‍ෂයකට පත්ව යුද්ධ හමුදා සාමාජිකයින් තිදෙනෙකු තුවාල ලබා ඇත. මෙම ප්‍රහාරයෙන්  සංග්‍රාමික රථයට සහ එය පිටුපසින් පැමිණි අනෙකුත් සංග්‍රාමික රථයකට ද හානි සිදුවී ඇත. මාලි රාජ්‍යයේ එක්සත් ජාතින්ගේ සාම සාධක මෙහෙයුම් මුලස්ථානය විසින් මෙම ප්‍රහාරය සම්බන්ධයෙන් වැඩිදුරටත් පරීක්‍ෂණ සිදුකරනු ලබයි. තවද ප්‍රහාරය සම්බන්ධව වැඩි විස්තර පසුව බලාපොරොත්තු වන්න. යුධ හමුදා මාධ්‍ය ඒකකය"
    },
    {
        "content": "ආරක්‍ෂක අමාත්‍යංශයේ ලේකම් හේමසිරි ප්‍රනාන්දු මහතා වෙත උපහාර පිදීමේ උත්සවයක් පසුගිය සඳුදා දින (ජනවාරි  ) දින නාලන්දා විද්‍යාලිය ආදී ශිෂ්‍ය සංගමය විසින් සංවිධානය කරන ලදී. එම අවස්ථාවට සපැමිණි ආරක්‍ෂක ලේකම්තුමන්, නාලන්දා විද්‍යාලිය ආදී ශිෂ්‍ය සංගමයේ රණවිරු සංසදයේ සභාපති මෙන්ම ගුවන් හමුදාපති එයාර් මාර්ෂල් කපිල ජයම්පති සහ පාසැල් නිලධාරින් විසින් පිළිගන්නා ලදී. අනතුරුව, පාසලේ පිහිටි රණවිරු ස්මාරකය වෙත ගිය ආරක්‍ෂක ලේකම්තුමන් මියගිය රණවිරුවන් සිහිකරමින් පුෂ්පෝපහාර දක්වන ලදී. ඉන් අනතුරුව විද්‍යාලිය ශිෂ්‍ය භට ඛණ්ඩය විසින් ඔහු වෙත සම්මාන මුරයක් පිරිනමන ලදී. දිවයිනේ කීර්තිමත් පාසලක් වන නාලන්දා විද්‍යාලයේ දීප්තිමත් ආදී ශිෂ්‍යයකු වන හේමසිරි ප්‍රනාන්දු මහතා වෙත උපහාර පිදීම සඳහා දැනට සේවයේ නියුතු සහ විශ්‍රාම ලත් ආදී නාලන්දීය ත්‍රිවිධ හමුදා සහ පොලිස් නිලධාරින් විශාල පිරිසක් සහභාගී වූහ. මෙහිදී අදහස් දක්වමින් ආරක්‍ෂක ලේකම්තුමන්, සිය පාසල් කාලය පිළිබඳ අතීත මතකයන් සිහිපත් කල අතර අලුත් පරම්පරාව වෙත පුළුල් අධ්‍යාපනයක් ලබා දීම සඳහා පාසල විසින් සිදුකරනු ලබන විශිෂ්ඨ සේවය පිළිබඳව ඔහු සිහිපත් කළේය. රටේ නිදහස වෙනුවෙන් රණවිරුවන් විසින් කරන ලද සේවය හා කැපකිරීම් පිළිබඳව එතුමන් සිය කෘතඥතාව පළ කළේය. තම පාසල් කාලය තුල ඔහුට අධ්‍යාපනය ලබාදුන් ගුරුවරුන් පිළිබඳව සිපත් කල එතුමන් විෂය පථයට පමණක් සිමා නොවී විෂය පරිබාහිර ක්‍රියාකාරකම් සඳහාද ඔවුන්ගේ කාලය, ශ්‍රමය කැපකරමින් පාසල් දරුවන් යොමුකරවීම පිළිබඳව සිය කෘතඥතාව පලකල එතුමන් එසේ ලබාගත් දැනුම සහ පුහුණුව තුලින් ජිවිතයේ විවිධ අභියෝගයන් ජයගැනීමට රුකුලක් වන බව වැඩිදුරටත් පැවසිය. වර්තමානයේ සිසුන් වෙත පාසල් අධ්‍යාපනයට අමතරව විෂය පරිබාහිර ක්‍රියාකාරකම් සඳහා යෙදවීමේ ඇති වැදගත්කම එතුමන් අවධාරණය කළේය. තවද තම මාතෘභූමිය වෙනුවෙන් ඉටුකරන සේවය කැපවීමෙන් සහ පක්‍ෂපාතීව සිදුකරන ලෙස එතුමන් පාසල් දරුවන්ගෙන් ඉල්ලා සිටියේය. මෙම උත්සවයේ දී ආරක්‍ෂක ලේකම්තුමන්ගේ සේවය අගයමින් විශේෂ සමරු සිහිවටනයක් ද ප්‍රධානය කරන ලදී. උත්සවයෙන් අනතුරුව ආරක්‍ෂක ලේකම්තුමන් පාසල් භුමිය තුල නිරීක්‍ෂණ චාරිකාවක් ද සිදුකළේය.   මහා සංඝරත්නය, විදුහල්පති, ආදී නාලන්දියන්, පාසලේ කාර්ය මණ්ඩලය සහ සිසුන් ඇතුළු විශාල පිරිසක් මෙම අවස්ථාවට සහභාගී වූහ."
    },
    {
        "content": "ඕස්ට්‍රේලියානු රජය විසින් ශ්‍රී ලංකාව වෙත යාත්‍රා ත්‍රිත්වයක්   ප්‍රධානය කිරීමේ උත්සවය අද (ජනවාරි  ) දින කොළඹ වරාය පරිශ්‍රයේ පිහිටි ශ්‍රී ලංකා නාවික නෞකා රංගල ආයතනයේදී සිදු කරන ලද අතර එම උත්සවයේ ප්‍රධාන ආරාධිත අමුත්තා වශයෙන් ගරු ආරක්‍ෂක රාජ්‍ය අමාත්‍ය, රුවන් විජේවර්ධන මහතා සහභාගි විය. ඕස්ට්‍රේලියානු ගරු අග්‍රාමාත්‍ය මැල්කම් ට්‍රැන්බල්   මැතිතුමන්   වසරේදිවසරේ දී ශ්‍රී ලංකාවේ සිදුකරන ලද සංචාරයක් අතරතුර දී ලබාදෙන ලද පොරොන්දුවක් ඉටුකරමින් ශ්‍රී ලංකා වෙරළ ආරක්‍ෂක බලකාය වෙත මෙම යාත්‍රා තුන ලබාදෙන ලදී. ශ්‍රී ලංකාවේ ඕස්ට්‍රේලියානු මහ කොමසාරිස් අතිගරු බ්‍රයිස් හච්සන්   මහතා විසින් මෙම යාත්‍රා ආරක්‍ෂක රාජ්‍ය අමාත්‍යතුමන් වෙත නිල වශයෙන් භාර දෙන ලදී. ඉන් අනතුරුව ආරක්‍ෂක රාජ්‍ය අමාත්‍යතුමන් ඇතුළු සම්භාවනීය අමුත්තන් පිරිස මෙම යාත්‍රාවන්හි නිරීක්ෂණ සංචාරයක ද නිරත විය. මෙම අවස්ථාවේ දී ශ්‍රී ලංකා වෙරළාරක්‍ෂක බලකායේ අධ්‍යක්ෂ ජෙනරාල් විසින් ශ්‍රී ලංකාවේ ඕස්ට්‍රේලියානු මහකොමසාරිස් තුමන් වෙත සමරු තිළිණයක් ද පිරිනමන ලදී. මීටර්   ක දිගින් යුත් මෙම යාත්‍රා පැයට නාවික සතපුන්   ක වේගයකින් යාත්‍රා කල හැකි අතර නවීන රේඩාර් පද්ධතියකින් ද සමන්විත වේ. මෙම අවස්ථාවට ඕස්ට්‍රේලියානු ස්වදේශ කටයුතු අමාත්‍යංශයේ උපදේශිකා ටාරා කැවානා   මහත්මිය ද, ආරක්‍ෂක මාණ්ඩලික ප්‍රධානි, නාවික හමුදාධිපති, ශ්‍රී ලංකා වෙරළාරක්‍ෂක බලකායේ අධ්‍යක්ෂ ජෙනරාල්, ඕස්ට්‍රේලියානු මහකොමසාරිස් කාර්යාලයේ නිලධාරීන්, නාවික හමුදා සහ වෙරළාරක්‍ෂක බලකා ජේෂ්ඨ නිලධාරීන් ඇතුළු විශේෂ ආරාධිතයින් රැසක් ද සහභාගී වූහ."
    },
    {
        "content": "ගුවන් හමුදාධිපති එයාර් මාෂල් කපිල ජයම්පති මහතා අද (මැයි 03) දින ආරක්‍ෂක අමාත්‍යංශයේ ලේකම් ජෙනරාල් එස් එච් එස් කෝට්ටේගොඩ (විශ්‍රා) ඩබ්ඩබ්වී ආර්ඩබ්පී ආර්එස්පී වීඑස්වී යූඑස්පී එන්ඩීසී මහතා අමාත්‍යංශ පරිශ්‍රයේ දී හමුවිය. මෙම හමුවේදී ආරක්‍ෂක ලේකම්තුමන් සහ ගුවන් හමුදාධිපතිතුමන් අතර රාජකාරිමය වශයෙන් දෙපාර්ශවයට වැදගත් කරුණු පිළිබඳව සුහද සාකච්ඡාවක් පැවැත්විණි. මෙම අවස්ථාව සිහිවීම වස් දෙදෙනා අතර සමරු තිළිණ හුවමාරුවක් ද සිදුවිය."
    },
    {
        "content": "ශ්‍රී ලංකා යුද්ධ හමුදාව විසින් වන්නි ප්‍රදේශයේ ආරක්‍ෂක කටයුතු සඳහා භාවිතා කල තවත් ඉඩම් ප්‍රමාණයක් නිදහස් කර ඇති බව යුද්ධ හමුදා නිල වෙබ් අඩවිය පවසයි. මෙහිදී යුද්ධ හමුදාව විසින් භාවිතා කල රජයේ සහ පුද්ගලික ඉඩම් අක්කර   කට අයත් නිල ලේඛණ පසුගිය බදාදා (ජනවාරි  ) දින උතුරු පළාත් ගරු ආණ්ඩුකාර ආචාර්ය සුරෙන් රඝාවන් මහතා වෙත යාපනයේ පිහිටි ආණ්ඩුකාර කාර්යාලයේදි නිත්‍යානුකූලව භාරදෙන ලදී. ඒ අනුව මෙවර නිදහස් කල ඉඩම් අතර රාජ්‍ය ඉඩම් අක්කර  ක් සහ පෞද්ගලික ඉඩම් අක්කර   ක් වේ. මෙම අවස්ථාවට ජ්‍යෙෂඨ හමුදා නිලධාරීන් සහ රජයේ නිලධාරීන් පිරිසක් ද සහභාගී වූහ."
    },
    {
        "content": "මෙරට මුහුදු සීමාව සිතියම් ගත කිරීමේ එකාබද්ධ වැඩසටහනට සහභාගී වූ ඉන්දියානු නාවික හමුදාවට අයත් ‘ජමුනා’ නෞකාව අද (පෙබරවාරි  ) දින දිවයිනෙන් පිටත්ව ගිය බව නාවික හමුදා නිල වෙබ් අඩවිය පවසයි. කොළඹ වරායෙන් පිටත්වන අවස්ථාවේදී, ශ්‍රී ලංකා නාවික හමුදාව විසින් නාවික සම්ප්‍රදායානුකූලව එම නෞකාව වෙත සමුදීම සිදු කරන ලදී. කොළඹ සිට ගාල්ල දක්වා මුහුදු සීමාව සිතියම් ගත කිරීමේ එකාබද්ධ වැඩසටහනට සහභාගීවිම සඳහා පසුගිය දෙසැම්බර්   වන දින ජමුනා නෞකාව දිවයිනට සේන්දු විය. දිගින් මීටර්   කින් සහ පළල මීටර්   කින් යුත් මෙම නෞකාව, නාවිකයින්   ක කාර්ය මණ්ඩලයකින් සමන්විත වේ. සිය මිණුම් කාර්යයන් සාර්ථක ලෙස නිමා කිරීමෙන් පසු මෙම නෞකාව අද දිවයිනෙන් පිටත් විය."
    },
    {
        "content": "\"පියවර\" ව්‍යාපෘතිය යටතේ ඉදිකරන ලද   වන පෙර පාසල අනුරාධපුරයේ සියඹලාව ප්‍රදේශයේ මෑතක දී ඉදිකරන ලද බව යුද්ධ හමුදා නිල වෙබ් අඩවිය පවසයි. වන්නි ආරක්ෂක සේනා මුලස්ථානය විසින් හේමාස් අවුට්රීච් පදනමේ සහයෝගය ඇතිව වන්නි ප්‍රදේශයේ දරුවන් සඳහා පෙර පාසල්  ක් ඉදි කිරීමේ අරමුණින් මෙම ව්‍යාපෘතිය ආරම්භ කරන ලදී. යුද්ධ හමුදා භටපිරිස් විසින් දිවයිනේ විවිධ ප්‍රදේශවල මෙම පෙර පාසැල්   ස්ථාපිත කර ඇත. මෙම පෙර පාසල් අතුරින් විශාල ප්‍රමාණයක් වන්නි ප්‍රදේශයේ පිහිටුවා ඇති අතර එමගින්  කට අධික දරුවන් පිරිසක් පූර්ව ළමාවිය ඉගෙනුම් කටයුතුවල නිරත වේ.තවද මෙම පෙර පාසල් හි ගුරුවරුන් දෙනෙකු සේවය කරයි."
    },
    {
        "content": "අන්තර්ජාතික හමුදා ක්‍රීඩා කවුන්සිලයේ  සංවත්සරය නිමිත්තෙන් එහි සාමාජික රටවල සහභාගිත්වයෙන් වර්ෂිකව සංවිධානය කරනු ලබන අන්තර්ජාතික හමුදා ක්‍රීඩා කවුන්සිල සැමරුම් මාර්ග ධාවනය   පෙබරවාරි  වන දින මෙවරත් ගාළු මුවදොරදී පැවැත්විමට කටයුතු සංවිධානය කර ඇත. ත්‍රිවිධ හමුදා නිලධාරින් ඇතුළු සම්භාවනීය ආරාධිතයින්ගේ සහභාගිත්වයෙන් පැවැත්විමට නියමිත අන්තර්ජාතික හමුදා ක්‍රීඩා කවුන්සිල සැමරුම් මාර්ග ධාවනය මෙවර ශ්‍රී ලංකා නාවික හමුදාව සංවිධානය කරනු ලබයි. හමුදා පසුබිමක් සහිත පුද්ගලයින් තුළ ද ක්‍රීඩාවට ඇති නැඹුරුතාව වර්ධනය කිරීමේ අරමුණ ඇතිව 2006 වසරේදි අන්තර්ජාතික හමුදා ක්‍රීඩා කවුන්සිල සැමරුම් මාර්ග ධාවනය ආරම්භ වූ අතර, එමඟින් ක්‍රීඩා සම්මේලන, ඔලිම්පික් කමිටු වැනි ක්‍රීඩාවන් සම්බන්ධ පාර්ශවකරුවන් සහ අනෙකුත් ජාත්‍යාන්තර සංවිධාන, සන්නද්ධ හමුදාවන් සහ ආරක්‍ෂක අමාත්‍යාංශය සමඟින් ඒකාබද්ධව කටයුතු කිරීමට අවස්ථාව උදාවිය එමෙන්ම,   වර්ෂයේදී ප්‍රථම වරට ආරම්භ වූ මෙම සුවිශේෂි ධාවනය එතැන් පටන් සෑම වර්ෂයකම පෙබරවාරි මස  වන දින ලොව පුරා ක්‍රියාත්මක වන අතර, සන්නද්ධ හමුදා දායකත්වයෙන් ක්‍රීඩාව තුලින් සාමය ලඟාකර ගැනීම යන උදාර ‍තේමාව යටතේ ප්‍රංශ ජාතික ස්කොඩ්රන් ලිඩර්වරයෙකු වූ හෙන්රි ඩිමෲස් මහතා ප්‍රථම වරට ජාත්‍යාන්තර හමුදා ක්‍රීඩා කවුන්සිලය පිහිටුවා ඇත. එයට ප්‍රංශ, බෙල්ජියම්, නෙදර්ලන්ත, ලක්සම්බර්ග් සහ ඩෙන්මාර්ක් හමුදාවන්ගේ දායකත්වය ද ලබා ගෙන ඇති අතර, වර්ථමානයේදී අන්තර්ජාතික හමුදා ක්‍රීඩා කවුන්සිලයේ සංවත්සරය සහ එහි සමාරම්භය සිහිගන්වනු පිණිස පැවැත්වෙන වැදගත්ම අංගය මෙම මාර්ග ධාවනය ලෙස හැඳින්විය හැක. අන්තර්ජාතික හමුදා ක්‍රීඩා කවුන්සිලයේ සහයෝගිතා මුලධර්ම සමඟ අත්වැල් බැඳගනිමින් ක්‍රියාත්මක වන මෙම ධාවන තරඟය ලෝක සාමය උදෙසා කදිම දායකත්වයක් ලබා දෙන අතරම එය ලොව වටා සිටින සාමාජිකයින් අතර සම්ප්‍රදායක් බවට ද පත්වෙමින් ඇත. තවද, මේවන විට සාමාජිකයින්  ක් අවම වශයෙන් එක් අන්තර්ජාතික හමුදා ක්‍රීඩා කවුන්සිල සැමරුම් මාර්ග ධාවනයක් හෝ පවත්වා ඇත. මෙහි ක්‍රීඩා අංශය අතර කෙටි දුර හෝ දිගු දුර ධාවනය, ඇවිදීම සහ හිමමත ලිස්සා යාම වැනි ක්‍රීඩා අංගයන් ඇතුලත් වේ. අන්තර්ජාතික හමුදා ක්‍රීඩා කවුන්සිලයේ තේමාව වන ‘ක්‍රීඩාව තුලින් මිත්‍රත්වය’ යන ආදර්ශ පාඨය ලොව පුරා රටවල්  ක වෙසෙන හමුදා සාමාජිකයින් වෙත ලඟාකරවිම මෙම වැඩසටහනේ ප්‍රධානතම අරමුණ වන අතර, ඒ අනුව ලොව පුරා වෙසෙන හමුදා සාමාජිකයින් ක්‍රීඩාවේ සහ සාමයේ නාමයෙන් මෙම දිනය සඳහා සිය දායකත්වය ලබාදේ. තවද, මේ සඳහා එක්වන සියලු පර්ශවකරුවන් සිය විවිධ වූ ශාරිරික ශක්තිය, ක්‍රීඩා හැකියාව, සාමාජ තත්වය සහ ස්ත්‍රි පුරුෂ භාවය හෝ වයස වැනි කරුණු මදකට අමතක කර ලෝක සාමය නම් උතුම් සංකල්පය ප්‍රමුඛ ‍කොටගෙන ක්‍රීඩාවේ නිරතවිම විශේෂත්වයකි.  නාවික හමුදා මාධ්‍ය ඒකකය"
    },
    {
        "content": "පසුගිය දිනවල උතුරු ප්‍රදේශයට ඇතිවූ ගංවතුර හේතුවෙන් අවතැන් වූ ජනතාවට යුද්ධ හමුදා භටපිරිස් විසින් සහන සැලසීමේ කටයුතු දිගටම සිදුකල අතර එහි තවත් එක් ප්‍රජා සත්කාරයක් ලෙස ජලගැලීම්වලින් හානියට පත්වූ කාකතිවු අනාකෝට්ටායි පෙර පාසල් පරිශ්‍රයේ ඇති ළමා උද්‍යානය සම්පුර්ණයෙන්ම අලුත්වැඩියා කිරීමට පියවර ගන්නා ලද බව යුද්ධ හමුදා නිල වෙබ් අඩවිය පවසයි.‍ ඒ අනුව, පසුගිය අඟහරුවාදා (පෙබරවාරි  ) ප්‍රතිසංස්කරණය කරන ලද ළමා උද්‍යානය විවෘත කිරීමේ උත්සවය පවත්වන ලදී. තවද, පෙරපාසල් ළමුන්   දෙනෙකු සඳහා පාසල් උපකරණ අඩංගු ත්‍යාග පාර්සල්   ක් ද, අඩු ආදායම්ලාභී පවුල්වල කාන්තාවන්   දෙනෙකු සඳහා වියළි සළාක පර්සල් 50 ක් ද මෙම අවස්ථාවේදී බෙදාදෙන ලදි. මෙම අවස්ථාවට   වන සේනාංකයේ සේනාංකාධිපති මේජර් ජෙනරාල් රොෂාන් සෙනෙවිරත්න, ජේෂ්ඨ හමුදා නිලධාරීන්, ප්‍රතිලාභීන් ඇතුළු ප්‍රදේශවාසින් විශාල පිරිසක් සහභාගි වූහ. පසුගිය වසරේ දෙසැම්බරයේ දී ඇති වූ අයහපත් කාලගුණික තත්ත්වය හේතුවෙන් උතුරේ බොහෝ ප්‍රදේශ ජලයෙන් යට විය. ගංවතුරෙන් පීඩාවට පත් වූ ජනතාව බේරා ගැනීමේ මුලික මෙහෙයුම් සහ සහන සැලසීමේ කටයුතුවලට අමතරව, ඔවුන්ගේ ජන ජීවිතය නැවත යතා තත්ත්වයට පත් කිරීම සඳහා හමුදා භටපිරිස් විසින් ව්‍යාපෘති ගණනාවක් ක්‍රියාත්මක කරන ලදී. අදාළ සුභසාධන ව්‍යාපෘතියේම කොටසක් ලෙස මෙම ළමා උද්‍යානය අලුත්වැඩියා කිරීම ද සිදුකර ඇත."
    },
    {
        "content": "පසුගිය දිනවල කිලිනොච්චි හා මුලතිව් දිස්ත්‍රික්ක වල ඇතිවූ ගංවතුර හේතුවෙන් ආපදාවට පත්වූ පාසල් සිසුන් සඳහා පාසල් උපකරණ තොගයක් බෙදාදීම පසුගියදා සිදුකරන ලදී. ආරක්ෂක අමාත්‍යංශය, ආපදා කළමනාකරණ අමාත්‍යංශය සහ ඩයලොග් ආසියාටා සමාගම සමග එක්ව දියත් කරන ලද 'සෙනෙහෙ සියපත' ව්‍යාපෘතියෙහි   වැනි අදියර යටතේ, මුලතිව් මාන්කුලම් විද්‍යාලය, මුලතිව් පන්නන්කඩ්ඩි රජයේ දෙමළ මිශ්‍ර පාසල, මුලතිව් තිරුමුරුන්කණ්ඩි විද්‍යාලය සහ මුලතිව් නාටලිආරු දෙමළ විද්‍යාලය යන පාසල් වලට අයත් දරුවන්   දෙනෙකු සඳහා මෙම පාසල් උපකරණ බෙදාදීම පසුගිය බ්‍රහස්පතින්දා සහ සිකුරාදා (පෙබරවාරි  හා  ) යන දෙදින එම පාසල් වල පවත්වන ලද උත්සව වලදී සිදුකරන ලදී. කිලිනොච්චි හා මුලතිව් ප්‍රදේශයේ සේවයේ නියුතු යුද්ධ හමුදා භටපිරිස් විසින් මෙම ව්‍යාපෘතිය සාර්ථක කරගැනීම සඳහා සිය දායකත්වය ලබාදෙන ලදී. එම ප්‍රදේශ වලට මෑතකදී බලපැවැත්වුනු ගංවතුර හේතුවෙන් පාසල් දරුවන්ගේ අධ්‍යාපනික කටයුතු අඩපන වූ අතර එය නැවත නගාසිටුවීම සඳහා මෙසේ පාසල් උපකරණ පරිත්‍යාග කිරීම සිදුකරන ලදී."
    },
    {
        "content": "එක්සත් ජාතීන්ගේ සාමසාධක රාජකාරියේ නිරතව සිටියදි දිවිපිදු ශ්‍රී ලංකා යුද්ධ හමුදා රණවිරුවන් දෙදෙනාගේ අවසන් කටයුතු පූර්ණ හමුදා ගෞරව මධ්‍යයේ බ්‍රහස්පතින්දා (පෙබරවාරි  ) දින සිදුකරන ලද බැව් යුද්ධ හමුදා නිල වෙබ් අඩවිය පවසයි. ඒ අනුව දිවිපිදු පොළොන්නරුව ප්‍රදේශයේ පදිංචි   වන ශ්‍රී ලංකා පාබල හමුදාවට අනුයුක්තව රාජකාරි කල මේජර් එච්.ඩබ්ලිව්.ඩි. ජයවික්‍රම ගේ සහ තලකොලවැව, පොල්පතිගම ප්‍රදේශයේ පදිංචි   වන යාන්ත්‍රික පාබල රෙජිමේන්තුවට අනුයුක්තව රාජකාරි කල සැරයන් එස්.එස්. විජේකුමාර යන විරුවන්ගේ අවසන් කටයුතු, පිලිවෙලින් පොළොන්නරුව අභයපුර පොදු සුසාන භූමියේ දී සහ රාව ඇල පොදු සුසාන භූමියේ දී ඊයේ සන්ධ්‍යාවේ දී සිදු කෙරිණි. චාරිත්‍රනුකූලව ආගමික වතාවත් සිදුකරමින් පාංශුකූලය ලබාදීමෙන් අනතුරුව ලෝක සාමය වෙනුවෙන් සිය ජීවිතය කැපකළ රණවිරුවන් දෙදෙනාගේම දේහයන් වෙත පූර්ණ හමුදා ගෞරවය පිරිනමන ලදී. යුද්ධ හමුදාධිපති ලුතිතන් ජෙනරාල් මහේෂ් සේනානායක පොල්පිතිගම ප්‍රදේශයේ දී සිදුකල සැරයන් විජේකුමාර විරුවාගේ අවසන් කටයුතු වලට සහභාගී වීමෙන් අනතුරුව පොළොන්නරුවේ දී සිදුකල මේජර් ජයවික්‍රම විරුවාගේ අවසන් කටයුතු වලට සහභාගී විය. හමුදා සම්ප්‍රදායානුකුලව, දිවිපිදු මේජර් ජයවික්‍රම වෙනුවෙන් නිකුත් කරන ලද විශේෂ නියෝග  , අවමංගල්‍ය අවස්ථාවට පැමිණි පිරිස ඉදිරියේ ශ්‍රී ලංකා පාබල හමුදාවේ රෙජිමේන්තු අධිපති මේජර් ජෙනරාල් රුවන් කුලතුංග විසින් ප්‍රකාශ කල අතර දිවිපිදු සැරයන් විජේකුමාර වෙනුවෙන් නිකුත් කරන ලද විශේෂ නියෝග   අවමංගල්‍ය අවස්ථාවට පැමිණි පිරිස ඉදිරියේ වන යාන්ත්‍රික පාබල රෙජිමේන්තුවේ අණදෙන නිලධාරි කර්නල් ඩබ්ලිව්.ඩි.එස් ගමගේ විසින් ප්‍රකාශ කරන ලදී. එක්සත් ජාතීන්ගේ සාමසාධක රාජකාරියේ නිරතව සිටියදි දිවිපිදු රණවිරුවන් වෙනුවෙන් අතිගුරු ජනාධිපති මෛත්‍රිපාල සිරිසේන මැතිතුමා, මාලි ජනරජයේ අතිගරු ජනාධිපති ඊබ්රාහිම් බුබකාර් කීටා   ගරු කථානායක තුමන්, එක්සත් ජාතින්ගේ මහලේකම්, ශ්‍රී ලංකාවේ එක්සත් ජාතීන්ගේ නේවාසික සම්බන්ධීකාරක, එක්සත් ජාතීන්ගේ සාමසාධක මෙහෙයුම් මූලස්ථානයේ ආඥාපති, එක්සත් ජාතින්ගේ ආරක්‍ෂක කවුන්සිලයේ බලධාරීන් මෙන්ම දේශීය හා ජාත්‍යන්තර ආයතන කිහිපයක්ම මෙම අවමංගල්‍යයන් වෙනුවෙන් සිය ශෝක පණිවිඩ නිකුත් කර ඇත. මාලි රාජ්‍යයේ එක්සත් ජාතින්ගේ සාමසාධක රාජකාරිවල නිරත වී සිටි ශ්‍රී ලංකා යුද්ධ හමුදා සාමාජිකයින් රැගත්   වර්ගයේ සන්නද්ධ රථයක් මාලි රාජ්‍යයේ කීරනා   ප්‍රදේශයේ මුර සංචාරයේ යෙදී සිටියදී පසුගිය මස   වන දින අධිබලැති පුපුරණ ද්‍රව්‍ය ප්‍රහාරයකට ලක්ව කපිතාන් එච්.ඩබ්ලිව්.ඩි. ජයවික්‍රම සහ කෝප්‍රල් එස්.එස්. විජේකුමාර ජිවිතක්‍ෂයට පත්වූහ. ඔවුන්ගේ දේහයන් පසුගිය සඳුදා (පෙබරවාරි  ) දිවයිනට රැගෙන එන ලදී. තවද, මෙම ප්‍රහාරයට ලක්ව තුවාල ලැබූ තවත් යුද්ධ හමුදා සාමාජිකයින් තිදෙනෙකු මාලි රාජ්‍යයේ ගාඕ නගරයේ රෝහලක ප්‍රතිකාර ලබමින් සිටිති. මෙසේ දිවිපිදු හමුදා සාමාජිකයන් දෙදෙනා පිලිවෙලින් ඔවුන්ගේ ඊළඟ නිල වන මේජර් හා සැරයන් යන නිලයන් වෙත උසස් කරන ලදී. ජේෂ්ඨ හමුදා නිලධාරීන්, එක්සත් ජාතීන්ගේ සංවිධානයේ නියෝජිතයින් ඇතුළු විශාල පිරිසක් මෙම රණවිරුවන් දෙදෙනාගේ අවමංගල්‍ය උත්සව අවස්තාව සඳහා සහභාගි වූහ."
    },
    {
        "content": "යාපනය ආරක්ෂක සේනා මුලස්ථානය විසින් සංවිධානය කරන ලද එම ප්‍රදේශයේ පාසල්  ක සිසුන්  දෙනෙකු සහ දකුණ නියෝජනය කරමින් පාසල් සිසුන්   කට වැඩි පිරිසකගේ සහභාගීත්වයෙන් දින තුනක් පුරා යාපනය දොරේඅප්පා ක්‍රිඩාංගනයේදී පසුගියදා පුහුණු වැඩමුළුවක් පවත්වන ලදී. මෙම පුහුණු වැඩසටහන සංහිඳියාව හා සහජීවනය ශක්තිමත් කිරීමේ අරමුණින් යාපනය ප්‍රදේශයේ සේවයේ නියුතු යුද්ධ හමුදා භටපිරිස් විසින් සංවිධානය කර ඇත. මෙමගින් පාසල් ශිෂ්‍යභට කණ්ඩායම් සහ බටහිර තූර්යවාදන කණ්ඩායම් සඳහා ඔවුන්ට අදාළ විෂයයන් පිළිබඳව න්‍යායාත්මක දැනුම සහ ප්‍රායෝගික පුහුණුව ලබාදීම සිදුකරන ලදි. යාපනය ආරක්ෂක සේනා මුලස්ථානයේ ඉල්ලීම මත මෙම පුහුණු වැඩසටහන සඳහා උපදෙස් හා සහය ජාතික ශිෂ්‍යභට බලකායේ උපදේශකවරුන්ගෙන් ලැබුණු අතර ඒ සඳහා උතුර හා දකුණ නියෝජනය කරමින් සිසුන් සිය ගණනක් සහභාගී වූහ. මෙම වැඩසටහනේ අවසන් අවස්ථාව සෙනසුරාදා (පෙබරවාරි  ) දින යාපනය ආරක්ෂක සේනා මුලස්ථානයේ ආරාධනය මත පැමිණි විශාල ආරාධිතයන් පිරිසකගේ සහභාගිත්වයෙන් පැවති අතර විශිෂ්ඨ තූර්ය වාදක සංදර්ශනයකින් අවසන් විය. මේ අතර, මුලතිව් ප්‍රදේශයේ වොලිබෝල් ක්‍රීඩක ක්‍රීඩීකාවන් සඳහා මුලතිව් ආරක්ෂක සේනා මූලස්ථානය විසින් සංවිධානය කරනු ලැබු වොලිබෝල් පුහුණු කඳවුරක් පසුගියදා ඔඩ්ඩූසුඩ්ඩාන් මහා විද්‍යාල පරිශ්‍රයේදි පැවැති බව යුද්ධ හමුදා නිල වෙබ් අඩවිය පවසයි. මේ පුහුණු සැසිය සඳහා පාසල් සහ ක්‍රීඩා සාමාජ නියෝජනය කරමින් කාන්තා හා පිරිමි උපදේශකයින්, ක්‍රීඩා ගුරුවරුන් හා පුහුණු කරුවන්   ට වැඩි පිරිසක් සහභාගීවූ අතර මෙම ව්‍යාපෘතිය යුද්ධ හමුදා පුහුණු උපදේශකයින් ගේ උපදෙස් හා පූර්ණ අධීක්ෂණය මත පැවැත්විනි. මුලතිව් ආරක්ෂක සේනා ආඥාපතිතුමන් ඇතුළු ජ්‍යෙෂ්ඨ නිළධාරීන් සහ ප්‍රදේශයේ සිවිල් ජනතාව විශාල ප්‍රමාණයක් මෙම පුහුණු වැඩසටහන නැරඹීම සඳහා පැමීණ සිටියහ."
    },
    {
        "content": "ශ්‍රී ලංකා නාවික හමුදාව විසින් අද (මාර්තු 31) දින බරපතල ලෙස රෝගාතුර වූ ධීවරයෙකු කඩිනම් වෛද්‍ය ප්‍රථිකාර සදහා ගොඩබිම වෙත රැගෙන ඒමට කටයුතු කරන ලද බැව් නාවික හමුදා නිල වෙබ් අඩවිය පවසයි. ධීවර හා ජලජ සම්පත් දෙපාර්තමේන්තුව සිදු කළ දැනුම් දීමකට අනුව, රෝගියා රැගෙන ඒම සඳහා දකුණු නාවික විධානයට අයත් වේග ප්‍රහාරක යාත්‍රාවක් පිටත් කර යැවීමට කටයුතු කරන ලදී. ගාල්ල, ධීවර වරායෙන් ධීවර කටයුතු සඳහා පිටත්ව ගොස් තිබූ ‘මධුෂාන් පුතා’ නැමති බහුදින ධීවර යාත්‍රාවේ සිටි ධීවරයෙකු මෙසේ හදිසියේ අසනීප වී ඇත. නාවික හමුදා වේග ප්‍රහාරක යාත්‍රාවට, ගාල්ල ප්‍රදිපාගාරයට නාවික සැතපුම් 64 ක් පමණ වූ දුරකදි රෝගියා සහිත බහුදින ධිවර යාත්‍රාව හමුවී ඇත. වේග ප්‍රහාරක යාත්‍රාව වෙත නංවාගත් රෝගියා හට මුලික ප්‍රථමාධාර ලබාදීමෙන් අනතුරුව නිරුපද්‍රිතව ගොඩබිම වෙත රැගෙන ඒමට කටයුතු කෙරුණු අතර, ගාල්ල වරාය වෙත රැගෙන එනු ලැබූ රෝගියා වෛද්‍ය ප්‍රථිකාර සඳහා කරාපිටිය, ශික්‍ෂණ රෝහල වෙත යොමු කරන ලදී."
    },
    {
        "content": "‘ඉන්දු - පැසිෆික් සහයෝගීතා  ’ වැඩසටහන යටතේ ඒකාබද්ධ මානුෂිය ආධාර සහ ආපදා ප්‍රතිචාර මෙහෙයුම් වැඩසටහනක් බදාදා (මාර්තු  ) දින පුත්තලම, එළුවන්කුලම්හි ග‍ඟේවාඩිය ප්‍රදේශයේ ස්ථාපිත ක්ෂණික ක්‍රියාකාරී යාත්‍රා බලඝණ මූලස්ථානයේදී පවත්වන ලදී. මෙහිදි ක්ෂණික ක්‍රියාකාරී යාත්‍රා බලඝණ නාවික භටපිරිස් විසින් ආපදා කළමණාකරණය පිළිබඳ ඔවුන්ගේ න්‍යායාත්මක හා ප්‍රායෝගික දැනුම හුවමාරු කරගැනීමට කටයුතු කල බව නාවික හමුදා නිල වෙබ් අඩවිය පවසයි. මෙම වැඩසටහන ගංවතුර සහ නායයෑම් වශයෙන් අධියර දෙකක් යටතේ පවත්වන ලදී. ඒ සඳහා නාවික හමුදා භටපිරිස් සමග ඕස්ට්‍රේලියානු ආරක්‍ෂක බලකායට අනුයුක්ත සාමාජිකයින් ද සහභාගිවන ලදී. මෙම අවස්ථාව සඳහා වයඹ නාවික විධානය භාර ආඥාපති, රියර් අද්මිරාල් රුවන් පෙරේරා, ශ්‍රී ලංකාවේ ඕස්ට්‍රේලියානු මහකොමසාරිස් කාර්යාලයේ නිලධාරින්, ත්‍රිවිධ හමුදා සාමාජිකයින් සහ පොලිස් නිලධාරින් මෙන්ම රාජ්‍ය නිලධාරින් පිරිසක් ද සහභාගිවි සිටියහ."
    },
    {
        "content": "මේ දිනවල පාකිස්ථානයේ පැවැත්වෙන අමාන් ජාත්‍යන්තර නාවික අභ්‍යාසය   සඳහා සහභාගී වී සිටින ආරක්‍ෂක මාණ්ඩලික ප්‍රධානී අද්මිරාල් රවින්ද්‍ර විජේගුණරත්න මහතා, පාකිස්ථාන රජය විසින් පිරිනමනු ලබන   නැමති ගෞරවාන්විත හමුදාමය පදක්කමෙන් පිදුම් ලැබීය. පාකිස්ථානයේ අතිගරු ජනාධිපති තුමන් අරිෆ් අල්වි   විසින් ඉස්ලාමාබාද් නගරයේදී පැවති විශේෂ උත්සවයකදී ඊයේ (පෙබරවාරි   දින මෙම පදක්කම් ප්‍රධානය සිදු කරන ලදී. අද්මිරාල් විජේගුණරත්න 1995 දී පාකිස්ථානයේ කරච්චි විශ්ව විද්‍යාලයෙන් ගෞරව   උපාධිය ලබා ඇති අතර, එය මෙරට හමුදා නිලධාරියෙකු ලද ප්‍රථම උපාධිය ලෙස ඉතිහාසයට එක්ව ඇත. අද්මිරාල් විජේගුණරත්නයන් අසමමිතික නාවික සංග්‍රාම   හා කුඩා යාත්‍රා මෙහෙයුම් පිළිබඳ විශේෂඥයෙකු වන අතර, නාවික හමුදාවේ කොමාණ්ඩෝ බලකාය ලෙස සලකන විශේෂ යාත්‍රා බලඝණයේ   නිර්මාතෘ මෙන්ම එහි ජ්‍යෙෂ්ඨතම නිලධාරියාද වන්නේය. පාකිස්ථානයේ ලාහෝර්හි පිහිටි යුද පාසලෙහි   නිත්‍ය කතිකාචාර්ය වරයෙකුද වන විජේගුණරත්නයන්, යුධබිමේ ප්‍රායෝගික ක්‍රියාකාරකම් හා අසමමිතික නාවික මෙහෙයුම් පිළිබඳව සිය දේශන පවත්වනු ලබයි. නාවික හමුදාධිපති ධූරය දරණ සමයේදී මෙන්ම ආරක්‍ෂක මාණ්ඩලික ප්‍රධානී ලෙස වර්ථමානයේදී දෙරටේ හමුදාමය සම්බන්ධතාවයන් වර්ධනය කිරීමෙහිලා ඔහු විසින් මහත් සේවයක් සිදු කර ඇත. එහි ප්‍රථිඵලයක් ලෙස 2018 වසරේදී, දෙරටේ හමුදාවන් අතර පැවති මාණ්ඩලික සාකච්ඡාවන්   දැක්විය හැකිය.  නමින් හැදින්වෙන පදක්කම සුවිශේෂී ජයග්‍රහණයන් උදෙසා එරට සිවිල් පුද්ගලයන් හට පිරිනමනු ලබන ඉහළම අගැයීම් සම්මානය වේ. එම පිදුම සිවිල් පුද්ගලයින් මෙන්ම හමුදාමය පුද්ගලයින්ට පවා පිරිනමනු ලබයි. ඔවුන් එය හමුදා පළඳනාවක් ලෙස තම නිල ඇඳුමෙහි පලඳිනු ලබයි. ඊයේ (පෙබරවාරි  ) දින අද්මිරාල් විජේගුණරත්නයන් විසින් පිදුම් ලැබූ   නමැති පදක්කම, පාකිස්ථානු රජය විසින් පිරිනමනු ලබන්නේ විදේශීය රටවල රාජ්‍ය ප්‍රධානින් හට පමණි. එමෙන්ම ප්‍රශංසනීය හමුදා සේවයකට හිමිකම් කියන ජෙනරාල් (යුද්ධ හමුදා), අද්මිරාල් (නාවික හමුදාව, වෙරළාරක්‍ෂක හෝ මැරීන් බලකාය) සහ එයාර් චීෆ් මාර්ෂල් (ගුවන් හමුදාව) යන නිලයන් සඳහාද පිරිනමනු ඇත. අතිශයින්ම සීමිත හා ගෞරවාන්විත ප්‍රධානයක් වන   නමැති පදක්කම, ඇමෙරිකා එක්සත් ජනපද රජය විසින් ප්‍රධානය කරනු ලබන ජානාධිපති නිදහස් පදක්කම   සහ මහා බ්‍රිතාන්‍ය විසින් පිරිනමනු ලබන   යන පදක්කම් වලට දළ වශයෙන් සමානත්වයක් උසුලයි."
    },
    {
        "content": "ශ්‍රීමත් ජෝන් කොතලාවල ආරක්‍ෂක විශ්ව විද්‍යාලයේ උප කුලපති, එයාර් වයිස් මාර්ෂල් සාගර කොටකදෙණිය මහතා ඊයේ (පෙබරවාරි  ) දින ආරක්‍ෂක අමාත්‍යංශයේ ලේකම් හේමසිරි ප්‍රනාන්දු මහතා අමාත්‍යංශ පරිශ්‍රයේ දී හමුවිය. මෙම හමුවේ දී ආරක්‍ෂක ලේකම්තුමන් සහ උපකුලපතිතුමන් අතර සුහද සාකච්ඡාවක් පැවැත්විණි. මෙම අවස්ථාව සිහිවීම වස් සමරු තිළිණ හුවමාරුවක් ද සිදුවිය."
    },
    {
        "content": "පසුගිය සෙනසුරාදා (මාර්තු  ) දින පැවතී පොලිස් මළල ක්‍රීඩා උළෙලේ අවසන් දින උත්සවයේ ප්‍රධාන ආරාධිතයා ලෙස ආරක්‍ෂක අමාත්‍යංශයේ ලේකම් හේමසිරි ප්‍රනාන්දු මහතා සහභාගී විය. මෙම ක්‍රීඩා උළෙලේ අවසන් උත්සවය බම්බලපිටිය පොලිස් ක්‍රිඩාංගණයේ දී පැවැත්විණි. මෙය ශ්‍රී ලංකා පොලිසිය විසින් පවත්වන ලද   වන මළල ක්‍රීඩා උළෙලයි. අවසන් දින උළෙලට සපැමිණි ආරක්‍ෂක ලේකම්තුමන්, පොලිස්පති පූජිත් ජයසුන්දර මහතා විසින් පිළිගන්නා ලදී. මෙහිදී අදහස් දක්වමින් ආරක්‍ෂක ලේකම්තුමන් පොලිස් නිලධාරීන්ගේ ක්‍රීඩා කුසලතා ඔප්නැංවීම සඳහා ශ්‍රී ලංකා පොලිසිය විසින් සිදුකරනු ලබන සේවය ප්‍රසංසාවට කළේය. ශ්‍රී ලංකා පොලිසිය සතු ක්‍රීඩකයින් බොහෝ අවස්ථාවල ජාතිය නියෝජනය කරමින් ජාත්‍යන්තර ක්‍රීඩා තරඟාවලි සඳහා ද සහභාගී වී රටට කීර්තියක් අත්කර දී ඇති බව ද එතුමන් පැවසිය. රටේ ක්‍රීඩා සංවර්ධනය සඳහා ත්‍රිවිධ හමුදා හා පොලිස් නිලධාරීන්ගේ දායකත්වය විශාල පිටුවහලක් බව තමන් නිරීක්ෂණය කර ඇති බව එතුමන් වැඩිදුරටත් පැවසිය. ක්‍රීඩා ක්‍ෂේත්‍රය තුල පොලිසියේ ඇති කැපවීම ද මෙහිදී ඔහු අගය කළේය. මෙහිදී විවිධ ක්‍රීඩා ඉසව් වලින් දක්ෂතා දැක්වූ ක්‍රීඩක ක්‍රීඩිකාවන්ට ලේකම් තුමන් අතින් සහතික සහ කුසලාන පිරිනමන ලදී. මෙම අවස්ථාව සිහිවීම සඳහා පොලිස්පතිතුමන් විසින් ආරක්‍ෂක ලේකම්තුමන් වෙත සමරු තිළිණයක් ද ප්‍රදානය කරන ලදී. මෙම අවස්ථාවට ජ්‍යෙෂ්ඨ පොලිස් නිලධාරීන්, රාජ්‍ය නිලධාරීන් සහ පොලිස් නිලධාරීන් විශාල පිරිසක් ද සහභාගි වූහ."
    },
    {
        "content": "වන්නි ආරක්‍ෂක සේනා මුලස්ථානය යටතේ සේවයේ නියුතු හමුදා භටපිරිස් විසින් විසින් එම මුලස්ථානයෙහි සේවයේ නියුතු සිවිල් සේවකයෙකු සඳහා නව නිවසක් ඉදිකර දී ඇත. ආර්ථික දුෂ්කරතා වලින් පෙළුණු මෙම සිවිල් සේවක මහතා පිළිබඳව තොරතුරු දැනගත් පසු මෙසේ ඔහු වෙනුවෙන් අංග සම්පුර්ණ නිවසක් ඉදිකර දීමට යුද්ධ හමුදා භටපිරිස් කටයුතු කල අතර එමගින් ඔහු මුහුණ පෑ ගැටළු වලට යම්තාක් දුරට හෝ සහනයක් ලබාදීමට හැකිවිය.  බලසේනාවට අයත්   වන ශ්‍රී ලංකා සන්නාහ සන්නද්ධ බලකායේ භටපිරිස් විසින් මෙම නිවාස ඉදිකිරිම සඳහා ශ්‍රම දායකත්වය ලබාදුන් අතර මුල්‍ය දායකත්වය පෞද්ගලික පරිත්‍යාගශිලින් විසින් දරන ලදී. විදුලිබල, ජලය සහ අනෙකුත් සියලු පහසුකම් සහිතව මෙම නව නිවාස ඉදිකර දී ඇත. මෙහිදී මෙම පවුල සඳහා රුපියල්   ක් පමණ වටිනා ගෘහ භාණ්ඩ හා අත්‍යවශ්‍ය ගෘහ උපකරණ කට්ටලයක්ද පරිත්‍යාග කරන ලදී. මීට අමතරව, පාසල් යාමේදී ගමනාගමන දුෂ්කරතාවයන්ට මුහුණ දුන් සිවිල් සේවක මහතාගේ දියණිය සඳහා නව බයිසිකලයක් හමුදා නිලධාරීන් දෙදෙනෙකු ගේ මුල්‍ය පරිත්‍යාගයෙන් ලබාදෙන ලදී. මෙම නව නිවාස ප්‍රතිලාභීන් වෙත භාරදීමේ චාම් උත්සවයේ ප්‍රධාන ආරාධිතයා ලෙස වන්නි ආරක්‍ෂක සේනා ආඥාපති මේජර් ජෙනරාල් කුමුදු පෙරේරා සහභාගී විය."
    },
    {
        "content": "විෂ මත්ද්‍රව්‍ය මෙරටට ගෙන්වන්නන්, අළෙවි කරන්නන් මෙන් ම ඒවා ළග තබා ගන්නා සහ භාවිතා කරන පුද්ගලයන්ට එරෙහිව ද ඉදිරියේ දී දැඩි නීති රීති ක්‍රියාත්මක කෙරෙන බව ජනාධිපතිතුමා පවසයි. මත්ද්‍රව්‍ය පාලනයට සහ අපරාධ අවම කිරීමට අදාළ පනත් කෙටුම්පත් පිළිබඳ අද (02) පස්වරුවේ ජනාධිපති කාර්යාලයේ පැවති සාකච්ඡාවක දී ජනාධිපති ගරු මෛත්‍රීපාල සිරිසේන මැතිතුමා මේ බව ප්‍රකාශ කළේය. විෂ මත්ද්‍රව්‍ය ළග තබා ගැනීම හේතුවෙන් අත්අඩංගුවට ගන්නා පුද්ගලයන්ට නීතිය ක්‍රියාත්මක කිරීමේ දී ඔවුන් සතුව පවතින මත්ද්‍රව්‍ය ප්‍රමාණය ගණනය කිරීම ඇතු`ථ රස පරික්ෂක දෙපාර්තමේන්තුවෙන් සිදුවන ක්‍රියාවලියේ දී සම්පත් හිඟවීම ඇතු`ථ කරුණු හේතුවෙන් ප්‍රායෝගික ප්‍රමාදයන් දක්නට ලැබෙන අතර ඒ පිළිබඳ අධ්‍යයනයක් සිදුකර එම ප්‍රමාදයන් වළක්වා ගනිමින් වැරදිකරුවන්ට නීතිය ක්‍රියාත්මක කිරීම කඩිනමි කිරීම සඳහා සුදුසු වැඩපිළිවෙළක් නීතිපති දෙපාර්තමේන්තුව, රස පරික්ෂක දෙපාර්තමේන්තුව සහ පොලිස් දෙපාර්තමේන්තුව එක් කර ගනිමින් අධිකරණ අමාත්‍යාංශයේ මූලිකත්වයෙන් කඩිනමින් ක්‍රියාවට නංවන ලෙස ජනාධිපතිතුමා අධිකරණ ඇමතිණ තලතා අතුකෝරල මහත්මිය වෙත උපදෙස් දුන්නේ ය. එමෙන් ම මත්ද්‍රව්‍යවලට ඇබ්බැහිවූවන් පුනරුත්ථාපනය වෙනුවෙන් දැනට විවිධ රාජ්‍ය ආයතන හා පෞද්ගලික ආයතන මඟින් සිදුකරන වැඩසටහන් පිළිබඳව ද මෙහිදී අවධානය යොමු කෙරුණු අතර එම සියලු ආයතන සමඟ සාකච්ඡාවක් කැඳවා මත්ද්‍රව්‍යවලට ඇබ්බැහිවූවන් පුනරුත්ථාපනය වෙනුවන් ඒකාබද්ධ පු`ථල් වැඩපිළිවෙළක් ක්‍රියාවට නැංවීම පිළිබඳව ද අවධානය යොමු කෙරිණි. සුරාබදු ආඥා පනත සංශෝධනයට අදාළ කටයුතුවල මේ වන විට ප්‍රගතිය පිළිබඳව ද මෙහිදී සමාලෝචනය කෙරුණු අතර අදාළ සංශෝධන මුදල් අමාත්‍යාංශය මගින් කඩිනමින් කැබිනට් මණ්ඩලයට යොමු කරන ලෙස ද ජනාධිපතිතුමා උපදෙස් දුන්නේ ය. එමෙන් ම විෂ මත්ද්‍රව්‍ය ආඥා පනතේ සංශෝධන පිළිබඳව ද සාකච්ඡාවට ලක් විය. බන්ධනාගාරවල ආරක්ෂාව පිළිබඳව මෙහි දී සාකච්ඡාවට බඳුන් වූ අතර බූස්ස බන්ධනාගාරයේ සංවර්ධන කටයුතු පිළිබඳවත් වැලිකඩ බන්ධනාගාරයේ රැදවියන් බූස්ස බන්ධනාගාරය වෙත මාරුකිරීමේ වැඩපිළිවෙළට අදාළ කටයුතුවල ප්‍රගතිය පිළිබඳවත් ජනාධිපතිතුමා නිලධාරින්ගෙන් කරුණු විමසීය. මාර්ග අනතුරු වළක්වා ගැනීම වෙනුවෙන් ක්‍රියාත්මක වැඩපිළිවෙළ සහ නවීන තාක්ෂණ ක්‍රමවේදයන් සමඟ මෝටර් රථ දෙපාර්තමේන්තුවේ සිදුකරමින් පවතින වෙනස්කම් පිළිබඳව ද සමාලෝචනයට ලක් විය. අධිකරණ ඇමති තලතා අතුකෝරල, ජනාධිපති ලේකම් උදය ආර්. සෙනෙවිරත්න, ආරක්ෂක ලේකම් හේමසිරි ප්‍රනාන්දු යන මහත්වරුන් සහ අදාළ ආයතන ප්‍රධානින් ද, පොලිස්පති පූජිත ජයසුන්දර මහතා ඇතු`ථ ආරක්ෂක අංශ ප්‍රධානිහු මෙම සාකච්ඡාවට එක්ව සිටියහ.  ජනාධිපති මාධ්‍ය ඒකකය"
    },
    {
        "content": "ත්‍රිපිටකය ලෝක උරුමයක් බවට පත්කිරීමේ යෝජනාවට සමගාමිව “ත්‍රිපිටකාභිවන්දනා” සතිය ප්‍රකාශයට පත්කරමින් සෙනසුරාදා (මාර්තු  ) දින පවත්වන ලද සමාරම්භක උත්සවයේ ප්‍රධාන ආරාධිතයා ලෙස ආරක්‍ෂක    අමාත්‍යංශයේ ලේකම් හේමසිරි ප්‍රනාන්දු මහතා සහභාගී විය. මෙහිදී බෞද්ධ භික්ෂුන් වහන්සේලා   නමකගේ සහභාගීත්වයෙන් පින්ඩපාත දානමය පින්කමක් කුරුඳුවත්ත පොලිස් ස්ථානය විසින් සංවිධානය කර තිබුණි. මෙම උත්සවය සෙනසුරාදා උදෑසන නිදහස් චතුරශ්‍රයේ දී පැවැත්විණි. “ත්‍රිපිටකාභිවන්දනා” සතිය මෙම මස වැනිදා සිට  වැනිදා දක්වා ප්‍රකාශයට පත්කර තිබේ. මෙම අවස්ථාවට ජ්‍යේෂ්ඨ රාජ්‍ය නිළධාරීන්, යුද්ධ හමුදාධිපතිතුමන්, පොලිස්පතිතුමන් ඇතුළු විශාල පිරිසක් සහභාගී වූහ."
    },
    {
        "content": "අද (අප්‍රේල්  ) දින ගරු ආරක්‍ෂක රාජ්‍ය අමාත්‍ය රුවන් විජයවර්ධන මහතා කොළඹ වරායට පැමිණි බ්‍රිතාන්‍ය රාජකීය නාවික හමුදාවට අයත් ‘මොන්ට්රොස්’ නෞකාවේ සංචාරයක නිරත විය. මෙම නෞකාව ඊයේ (අප්‍රේල්   දින සුහද සංචාරයක් සඳහා දිවයිනට පැමිණියේය. නෞකාවේ අණදෙන නිලධාරී වන කොමාණ්ඩර් කෝනර් ඕනේල් ( ) විසින් රාජ්‍ය අමාත්‍යතුමන් මහත් හරසරින් පිළිගනු ලැබිය. මෙම සංචාරයේ දී ආරක්‍ෂක රාජ්‍ය අමාත්‍යතුමන් නෞකාවේ කාර්ය මණ්ඩලය ද හමුවූ අතර එම අවස්ථාව සිහිවීම වස් නෞකාවේ අණදෙන නිලධාරි සමග සමරු තිලිණ හුවමාරුවක් ද සිදුවිය. මෙම අවස්ථාවට ශ්‍රී ලංකාවේ බ්‍රිතාන්‍ය මහ කොමසාරිස් හා ශ්‍රී ලංකා නාවික හමුදාවේ ජ්‍යෙෂ්ඨ නිලධාරීන් පිරිසක්ද එක්ව සිටියහ."
    },
    {
        "content": "යුද්ධ හමුදාව විසින් නැගෙනහිර පළාතේ ආරක්‍ෂක කටයුතු සඳහා භාවිතා කල තවත් ඉඩම් ප්‍රමාණයක් නිදහස් කිරීමට නියමිත බව යුද්ධ හමුදා නිල වෙබ් අඩවිය පවසයි. ඒ අනුව කුච්චිවෙලි, කල්මූණේ සහ තිරුක්කෝවිල් ප්‍රාදේශීය ලේකම් කොට්ඨාසවල තිරියාය, පෙරියණිලාවේලි සහ තිරුක්කෝවිල් ග්‍රාම සේවා වසම්හි ඉඩම් අක්කර 5.05 ක් එළබෙන සඳුදා (මාර්තු 25) දින නිදහස් කිරීමට නියමිතය. නිදහස් කිරීමට නියමිත ඉඩම්වලින් අක්කර 3.5 ක් පෞද්ගලික ඉඩම් හිමියන්ට අයත් වන අතර ඉතිරි කොටස රජය සතු ඉඩම්ය. මෙලෙස නිදහස් කිරීමට නියමිත ඉඩම් සඳහා වූ නිල ලේඛණ අම්පාර දිස්ත්‍රික් ලේකම් කාර්යාලයේ දී නිල වශයෙන් භාරදීමට නියමිතව ඇති අතර මෙම අවස්ථාව සඳහා ආගමික නායකයින්, ආණ්ඩුකාරතුමන්, ජ්‍යේෂ්ඨ රා"
    },
    {
        "content": "නැගෙනහිර ආරක්‍ෂක සේනා මූලස්ථානය ( ) විසින් පසුගියදා අන්තර් ලීග් පාපන්දු තරඟාවලියක් සංවිධානය කරන ලද බැව් යුද්ධ හමුදා නිල වෙබ් අඩවිය පවසයි. මෙම 'නැගෙනහිර ආඥාපති ශුරතා කුසලාන' පාපන්දු තරගාවලිය පසුගිය ඉරිදා (මාර්තු  ) දින මඩකලපුව වෙබර් ක්‍රිඩාංගණයේදී පැවැත්විණි. නැඟෙනහිර පළාතේ පාපන්දු කණ්ඩායම්   ක් සහභාගී වූ මෙම තරඟාවලියෙහි මුලික තරඟ මාර්තු මස   වැනිදා සිට ආරම්භ විය. මෙහි අවසන් මහා තරඟය මඩකළපුව ක්‍රිඩාංගණයේ දී පැවැත්වූ අතර 'නැගෙනහිර ආඥාපති ශුරතා කුසලානය' මඩකලපුව පාපන්දු කණ්ඩායම විසින් දිනාගන්නා ලදී. ජයග්‍රාහි කණ්ඩායම වෙත ශූරතා කුසලානය සහ මුදලින් රු.   ක ත්‍යාගයක් හිමිවිය. මීට අමතරව අනුශුරතාවයට සහ දක්‍ෂතා දැක්වූ ක්‍රීඩකයන් වෙත සහතිකපත් සහ මුදල් ත්‍යාග ද පිරිනමන ලදී. දෙවන සහ තෙවන ස්ථාන පිළිවෙළින් අම්පාර පාපන්දු කණ්ඩායම සහ ත්‍රිකුණාමලය කින්නියා පාපන්දු කණ්ඩායම විසින් දිනා ගන්නා ලදී. පසුගිය ඉරිදා පැවති අවසන් මහා තරඟයේ ප්‍රධාන ආරාධිතයා ලෙස යුද්ධ හමුදාපති ලුතිතන් ජෙනරාල් මහේෂ් සේනානායක සහභාගී වූ අතර එතුමන් අතින් ජයග්‍රාහකයන් වෙත කුසලානය හා සහතික පත් ලබාදෙන ලදී. මෙම අවස්ථාව සඳහා ගෞරවනීය පූජ්‍ය පක්ෂය, නැගෙනහිර ආරක්‍ෂක සේනා ආඥාපති මේජර් ජෙනරල් අරුණ ජයසේකර ඇතුළු ජ්‍යෙෂ්ඨ හමුදා නිලධාරින් සහ පාපන්දු ක්‍රීඩා ලෝලීන් විශාල පිරිසක් සහභාගී වූහ. නැගෙනහිර පළාතේ ජිවත්වන සියළුම ජනවර්ග වලට අයත් ක්‍රීඩකයින් ඔවුන්ගේ වාර්ගික සංහිඳියාව, අනෝන්‍ය අවබෝධය, මිත්‍රත්වය හා සාමකාමී සහජීවනය සංකේතවත් කරමින් එකම ක්‍රීඩාංගනයක ක්‍රීඩා කිරීමට අවස්ථාව සලසා දී තිබිණි."
    },
    {
        "content": "කච්චතිවු දූපතේ ශාන්ත අන්තෝනි දේවස්ථානයේ වාර්ෂික මංගල්‍යය සෙනසුරාදා (මාර්තු 16) දින ඇති සාර්ථකව පවත්වන ලදී. මෙවරත් මෙම වාර්ෂික ආගමික උත්සවය සංවිධානය කිරීම සඳහා යාපනය පදවියේ රදගුරු සහ දිස්ත්‍රික් ලේකම්තුමන් හට අවශ්‍ය පහසුකම් සැළසීම සඳහා ශ්‍රී ලංකා නාවික හමුදාව කටයුතු කරන ලද බැව් නාවික හමුදා නිල වෙබ් අඩවිය පවසයි. ශ්‍රී ලංකා නාවික හමුදාව විසින් නව දේවස්ථානය ඉදිකිරීමෙන් අනතුරුව පවත්වනු ලබන තෙවන දේව මෙහෙය බවට මෙය සනිටුහන් විය. කච්චතිව් දූපතේ පිහිටා ඇති ශාන්ත අන්තෝනි දේවස්ථානය පෝක් සමුද්‍ර සන්ධිය දෙපසම ජිවත්වන කතෝලික බැතිමතුන් සඳහා එකසේ ගෞරවණීය ස්ථානයක් ලෙස සැලකේ. මේ වසරේ දී දේව මෙහෙය සඳහා දේශීය බැතිමතුන් 6,500 ක් පමණ ද ඉන්දියානු බැතිමතුන් 2100 ක් පමණ ද සහභාගී වී ඇත. මෙම අවස්ථාව සඳහා යාපනය පදවියේ රදගුරු ජස්ටින් ඥානප්‍රකාශම් හිමිපාණාන්, යාපනය දිස්ත්‍රික්කයේ ඉන්දියානු කවුන්සල් ජෙනරාල්, එස්. බාලචන්ද්‍රන් මහතා, ආරක්‍ෂක මාණ්ඩලික ප්‍රධානී, අද්මිරාල් රවීන්ද්‍ර විජේගුණරත්න, නාවික හමුදාධිපති, වයිස් අද්මිරාල් පියල් ද සිල්වා, උතුරු නාවික විධානය භාර ආඥාපති, රියර් අද්මිරාල් මෙරිල් වික්‍රමසිංහ ඇතුළු විශාල පිරිසක් ද සහභාගී විය. ශ්‍රී ලංකා නාවික හමුදාව මෙවර කච්චතිව් මංගල්‍යය සඳහා අවශ්‍ය අවශ්‍යතා ඉටුකර දීම වෙනුවෙන් යාපනය පදවියේ රදගුරු හිමිපාණන් සහ දිස්ත්‍රික් ලේකම්තුමා‍ හා සම්බන්ධීකරණය වි වැඩ ආරම්භ කිරීම පසුගිය පෙබරවාරි මුල් සතියේ සිට ආරම්භ කරන ලදී. විදුලිබලය, සනීපාරක්ෂක පහසුකම් සහ පානීය ජලය, ආහාර හා අනෙකුත් යටිතල පහසුකම් සැපයීම නාවික හමුදාව විසින් සිදු කරන ලදී. පැමිණෙන බැතිමතුන්ගේ බෝට්ටු සුරක්ෂිත කිරීම සඳහා තාවකාලික ජැටියක් ඉදිකිරීමද නාවික හමුදාව විසින් සිදුකරන ලදී. එමෙන්ම බැතිමතුන්ගේ ආරක්ෂාව සඳහා ජීවිතාරක්ෂක කණ්ඩායම් යෙදවීමටත්, වෛද්‍ය පහසුකම් සැලසීම සඳහා වෛද්‍යවරයකුගෙන් සමන්විත වෛද්‍ය කණ්ඩායමක් යෙදවීමටත් නාවික හමුදාව පියවර ගෙන තිබුණි. මීට අමතරව, කන්කසන්තුරේ සහ කුරිකට්ටුවාන් ජැටියේ සිට කච්චතිව් දූපත දක්වා පූජකවරුන්, රජයේ නිලධාරීන්, විශේෂ පුද්ගලයින්, බැතිමතුන්, දෙස් විදේස් මාධ්‍යවේදින් හා දේව මෙහෙය සඳහා අවශ්‍ය විවිධ භාණ්ඩ හා උපකරණ ප්‍රවාහනය කිරීමද නාවික හමුදා නෞකා හා යාත්‍රා මඟින් මෙවරත් සිදු කරන ලදී."
    },
    {
        "content": "ත්‍රිපිටකය ලෝක උරුමයක් බවට පත්කිරීමේ යෝජනාව ඉදිරිපත් කිරීමට සමගාමිව මාර්තු මස   වනදා සිට   වනදා දක්වා පුරා සතියක කාලයක් “ත්‍රිපිටකාභිවන්දනා සතිය” ලෙස ප්‍රකාශයට පත් කර ඇත. අතිගරු ජනාධිපති මෛත්‍රිපාල සිරිසේන මැතිතුමාගේ සංකල්පයක් අනුව මෙම වැඩපිළිවෙල ක්‍රියාත්මක වේ. අතිගරු ජනාධිපතිතුමන් විසින් පසුගිය ජනවාරි   වන දින මාතලේ අළුවිහාරේදී ත්‍රිපිටකය ශ්‍රී ලංකාවේ ජාතික උරුමයක් ලෙස ප්‍රකාශයට පත් කරන ලදී. මේ අනුව 'ත්‍රිපිටකභිවන්දනා' සතියට සමගාමිව දිවයිනේ සියලුම රාජ්‍ය ආයතනවල ආගමික වතාවත්වලට ප්‍රමුඛත්වය දෙමින් වැඩසටහන් රාශියක් සංවිධානය කර ඇත. ත්‍රිපිටකභිවන්දනා සතිය සැමරීම සඳහා ආරක්‍ෂක අමාත්යන්ශයේදීද ආගමික වැඩසටහන් කිහිපයක් සංවිධානය කර තිබේ. මේ සඳහා ධර්ම දේශනයක්, භාවනාමය වැඩසටහනක් සහ ප්‍රතිඥාව ලබාදීමක් ද ඇතුළත් වේ. මෙම වැඩසටහන ලබන සිකුරාදා (මාර්තු  ) දින අමාත්‍යංශ කාර්යමණ්ඩල සාමාජිකයින්ගේ සහභාගීත්වයෙන් පැවැත්වීමට නියමිතය. ත්‍රිපිටකාභිවන්දනා සතියට සමගාමිව ‘ජනපති සදහම් යාත්‍රා’ වැඩසටහන මෙම මස   වන දින පැවැත්වීමට නියමිත බැව් ජනාධිපති මාධ්‍ය ඒකකය පවසයි. මේ යටතේ ජනාධිපති ලේකම් කාර්යාලය සහ සියලුම ආණ්ඩුකාරවර කාර්යාල එක්ව දානමය වැඩසටහනක්ද සංවිධානය කර ඇත. මෙම සතිය තුල සියලුම රාජ්‍ය ආයතන තුල, පෞද්ගලික ආයතන තුල, නිවාස වල, වාහන වල සහ මාර්ගවල බෞද්ධ කොඩිය ප්‍රදර්ශනය කිරීම සිදුකරන ලෙස ඉල්ලීමක් ද කර ඇත. ශ්‍රී ලංකාවේ ඓතිහාසික උරුමයක් වන ත්‍රිපිටකය ලෝක උරුමයක් ලෙස ප්‍රකාශයට පත් කරන ලෙස යුනෙස්කෝ වෙතින් කරනු ලබන ඉල්ලීම, සියලු බෞද්ධ රටවල සහයෝගයෙන් ලබන සෙනසුරාදා (මාර්තු  ) දින ශ්‍රී දළඳා මාලිගාවේ මහා මළුවේ දී ගරුතර මහා නායක ස්වාමින්වහන්සේ ඇතුළු ත්‍රෛනිකායික මහා සංඝරත්නයේ සහභාගිත්වයෙන් අතිගරු ජනාධිපති මෛත්‍රිපාල සිරිසේන මැතිතුමන් විසින් සිදුකිරීමට නියමිතය."
    },
    {
        "content": "ඕස්ට්‍රේලියානු නාවික හමුදාවට අයත් නෞකා දෙකක් ඉරිදා (මාර්තු  ) දින ත්‍රිකුණාමලයට ලඟාවූ බව නාවික හමුදා නිල වෙබ් අඩවිය පවසයි. දෙවන ලෝක යුධ සමයේදී මඩකලපුව මුහුදු ප්‍රදේශයේ මුහුදුබත් වූ නෞකාවක් සෙවිමේ මුලික කටයුතු සඳහා මෙම නෞකා දෙක පසුගිය මාර්තු   වන දින ශ්‍රී ලංකා මුහුදු කලාපයට පැමිණ තිබේ. ත්‍රිකුණාමලය වරායට සේන්දු වූ මෙම නෞකා දෙක ශ්‍රී ලංකා නාවික හමුදාව විසින් නාවික සම්ප්‍රදායානුකූලව පිළිගන්නා ලදී. මෙම නෞකාවන් ලබන   වැනිදා දිවයිනෙන් පිටත්ව යාමට නියමිත අතර, ඒවායෙහි කාර්යමණ්ඩලය දිවයිනේ රැදී සිටින කාල සීමාව තුළදී ශ්‍රී ලංකා නාවික හමුදාව විසින් සංවිධානය කරනු ලබන වැඩසටහන් රාශියක් සඳහා සහභාගී වීමට නියමිතව ඇත."
    },
    {
        "content": "මැලේසියාවේ දී පැවැත්වීමට නියමිත ලීමා -   ට සහභාගී වීම සඳහා ශ්‍රී ලංකා නාවික හමුදා නෞකාවක් වන ‘සාගර’ ඊයේ (මාර්තු 19) දින දිවයිනෙන් පිටත් වූ බැව් නාවික හමුදා නිල වෙබ් අඩවිය පවසයි. මෙම ගැඹුරු මුහුදු නීරීක්ෂණ නෞකාව ලබන   වනදා සිට   වනදා දක්වා ලන්කාවි දූපතේ පැවැත්වීමට නියමිත ජාත්‍යන්තර සාගරික හා ගුවන් ප්‍රදර්ශණයට (ලීමා -  ) සහභාගී වීම සඳහා ත්‍රිකුණාමලය වරායෙන් පිටත් විය. ලන්කාවි ජාත්‍යන්තර සාගරික හා ගුවන් ප්‍රදර්ශණය  ආසියා පැසිෆික් කලාපයේ පවත්වන විශාලතම ප්‍රදර්ශනවලින් එකකි.   වර්ෂයේ දී ආරම්භ කරන ලද මෙම ප්‍රදර්ශනය තුලින් රටවල් අතර ‍ජාත්‍යන්තර සම්බන්ධතා වර්ධනය කිරීමේ අරමුණින් වසර   කට වරක් පවත්වනු ලබන අතර, මෙවර එම අභ්‍යාසය සහ ප්‍රදර්ශණය පවත්වනුයේ   වන වරටය. මෙම අන්තර්ජාතික ප්‍රදර්ශනය, ලන්කාවි හි මාසුරි අන්තර්ජාතික ප්‍රදර්ශන මධ්‍යස්ථානය  , විසින් සංවිධානය කර ඇත. මෙම වැඩසටහන සඳහා සම්මන්ත්‍රණ, නැව් ප්‍රදර්ශන, සාගරික සංදර්ශන සහ නාවික සම්පත් ප්‍රදර්ශන ඇතුළත් වේ. මෙහි සමාරම්භක උළෙල සඳහා මැලේසියානු අගමැතිතුමන් සහභාගී වීමට නියමිතය. මීට පෙර   මාර්තු මාසයේදී පැවතී මෙම ප්‍රදර්ශනය සඳහා ශ්‍රී ලංකා නාවික හමුදාව සතු ගැඹුරු මුහුදු නිරීක්ෂණ නෞකාවක් වන ‘සයුර’ නෞකාව සහභාගී විය."
    },
    {
        "content": "පකිස්ථානයේ කරච්චි නුවරදී රටවල්  කගේ නාවික නෞකාවල සහභාගිත්වයෙන් පැවතී ‘අමාන්’  නාවික අභ්‍යාසය සඳහා ශ්‍රී ලංකා නාවික හමුදාව නියෝජනය කරමින් ශ්‍රී ලංකා නාවික නෞකා සයුරළ නෞකාව සහභාගී විය. පකිස්ථානු නාවික හමුදාව විසින් සංවිධානය කරනු ලබන අමාන්   නාවික අභ්‍යාසය මෙවර   පෙබරවාරි  වන දින සිට   වන දින දක්වා පවත්වන ලදී.  වන වරටත් පවත්වන ලද මෙම අභ්‍යාසය මගින් කලාපීය සහයෝගිතාව සහ ස්ථාවරත්වය, අන්න්‍යෝන්‍ය අවබෝධය සහ සහභාගීත්වය, සාගර ආරක්ෂක මෙහෙයුම් සහ ත්‍රස්ත විරෝධී මෙහෙයුම් ආදි වූ අභ්‍යාස රැසක් සිදුකර ඇති අතර, මෙම අභ්‍යාසය  වසරේදී පළමු වරට පවත්වන ලදී. ඒ අනුව \"සයුරල\" නෞකාව තොරතුරු හුවමාරුකර ගැනීම, නාවික කටයුතු සඳහා පොදු අවශ්‍යතාවයන් හඳුනාගැනීම, සාගර ආරක්ෂක මෙහෙයුම්, සෙවීම් සහ මුදා ගැනීමේ මෙහෙයුම් සහ මානුෂීය ආධාර මෙහෙයුම් ආදි වූ සියලු අභ්‍යාස ඉතා සාර්ථකව නිමා කරන ලදී. ශ්‍රී ලංකා නාවික නෞකා සයුරළ එළඹෙන 28 වන දින දිවයිනට ලඟා වීමට නියමිතය."
    },
    {
        "content": "සිංගප්පූරුවේ විදේශ කටයුතු අමාත්‍යාංශයේ ප්‍රකාශකයෙකු සිදුකළ බවට එරට මාධ්‍ය පළ කර තිබූ වාර්තාවක් උපුටා දක්වමින් ශ්‍රී ලංකාවේ මාධ්‍ය පළ කර ඇති වාර්තාව සම්පූර්ණයෙන් සත්‍යයෙන් තොර වාර්තාවකි. සිංගප්පූරුවේ පිටුවහල් නීතියට අනුව යම් පුද්ගලයෙකු එරටින් පිටුවහල් කිරීම සඳහා ඉල්ලීම් කිරීමට පදනම් වන ලිපි ලේඛන කිසිවක් ශ්‍රී ලංකා රජයෙන් ලබාදි නොමැති බව එම පුවත් පත් වාර්තාවල සඳහන් කර තිබුණි. එරට විදේශ කටයුතු අමාත්‍යාංශයේ ප්‍රකාශකයෙකු එවන් ප්‍රකාශයක් සිදුකරන ලද්දේ, මෑතකදී ජනාධිපති ගරු මෛත්‍රීපාල සිරිසේන මැතිතුමා මහබැංකු බැඳුම්කර වංචාවට සම්බන්ධ, සිංගප්පූරුවේ වෙසෙන බවට පැවසෙන අර්ජුන් මහේන්ද්‍රන් මහතා ශ්‍රී ලංකාවට උදර්පණය කරන ලෙස සිංගප්පූරු රජයේ අවධානයට යොමු කරමින් එරට අග්‍රාමාත්‍ය ලී ෂියැන් ලුන්ග් මැතිතුමාගෙන් කරන ලද ඉල්ලීම පිළිබඳ නිල ප්‍රකාශය පදනම් කොට ගෙනය. කෙසේ නමුත් මේ වන තෙක් ඒ පිළිබඳ කිසිදු නිල ප්‍රකාශයක් සිංගප්පූරු රජය මඟින් ශ්‍රී ලංකා රජයේ අදාළ බලධාරින් වෙත ලබාදී නොමැත. අර්ජුන් මහේන්ද්‍රන් මහතා ශ්‍රී ලංකාවට උදර්පණය කරන ලෙස ශ්‍රී ලංකා රජය විසින් ආරක්ෂක අමාත්‍යාංශයේ ලේකම්වරයා හරහා රාජ්‍ය තාන්ත්‍රික මට්ටමින් නිල ඉල්ලීමක්  මැයි මස  වන දින සිදු කර තිබේ. එසේම එම ඉල්ලීම දැනටමත් සිංගප්පූරු නීතිපතිවරයාගේ අවධානයට යොමුවී ඇති බවට එරට විදේශ කටයුතු අමාත්‍යාංශය විසින් ශ්‍රී ලංකාවේ ආරක්ෂක අමාත්‍යාංශයේ ලේකම්වරයා ඇතු`ථ අදාළ අංශ වෙත දන්වා ඇත. සිංගප්පූරුවට අදාළ උදර්පණ නීතිය වන්නේ එරට ක්‍රියාත්මක වන උදර්පණ පනතයි. එකී පනතේ දෙවන පරිච්ඡේදයට අනුව   වන වරදට සමාන වරදක් අර්ජුන් මහේන්ද්‍රන් මහතා සිදුකර ඇති බව කොටුව මහේස්ත්‍රාත්වරයාට අපරාධ පරික්ෂණ දෙපාර්තමේන්තුව විසින් කරුණු වාර්තා කරන ලද ඊ වාර්තාවේ සඳහන් කර ඇත. එකී වාර්තාව පදනම් කරගෙන   වන දින ජාත්‍යන්තර පොලිසිය විසින් රතු වරෙන්තුවක් නිකුත් කර ඇති අතර, එකී රතු වරෙන්තුව ද ඉහත කී සිංගප්පූරු රජය වෙත ඉදිරිපත් කරන ලද උදර්පණ ඉල්ලීම සමඟ ඉදිරිපත් කර තිබේ. ජනාධිපති ගරු මෛත්‍රීපාල සිරිසේන මැතිතුමා පසුගියදා සිංගප්පූරුවේ සිදුකරන ලද නිල සංචාරයේදී ද අර්ජුන් මහේන්ද්‍රන් මහතා ශ්‍රී ලංකාවට උදර්පණය කරන ලෙස සිංගප්පූරුවේ අගමැතිවරයාගෙන් ඉල්ලා තිබුණේ එකී පදනමෙනි. ඒ අනුව අර්ජුන් මහේන්ද්‍රන් මහතා උදර්පණය කිරීමට අවශ්‍ය හරයාත්මක තොරතුරු ශ්‍රී ලංකා රජය මඟින් මේ වන විට සිංගප්පූරු රජයට ලබාදී ඇති බවත්, එම පදනමෙන් සිංගප්පුරු රජයේ බලධාරින් මඟින් අර්ජුන් මහේන්ද්‍රන් මහතාට නොතීසි නිකුත් කිරීම සිදුකළයුතුව ඇති බවත් කියා තිබුණි. අර්ජුන් මහේන්ද්‍රන් මහතාට අදාළ චෝදනා සම්බන්ධයෙන් තවදුරටත් කරුණු පැහැදිළි කරන ලෙස සිංගප්පූරු නීතිපතිවරයා විසින් ශ්‍රී ලංකාවේ විදේශ කටයුතු අමාත්‍යාංශය හරහා ශ්‍රී ලංකාවේ නීතිපතිවරයා වෙත දන්වා ඇති අතර මැතකදී ලැබුණු එම ලිපියට අදාළ කරුණු සිංගප්පූරුව වෙත යැවීම සඳහා මෙරට නීතිපතිවරයා මේ වන විට විධිමත් ලෙස කරුණු සකස් කරමින් පවතී. ඉහත සිද්ධිය සම්බන්ධයෙන් සිංගප්පූරු විදේශ අමාත්‍යාංශ ප්‍රකාශකයෙකු කරන ලදැයි කියන ප්‍රකාශයක් පදනම් කර ගනිමින් එරට මාධ්‍ය පළකර තිබූ වාර්තා උපුටා දක්වමින් මෙරට මාධ්‍යවල පළවී තිබු ප්‍රකාශ කිසිසේත් සිංගප්පූරු රජයේ නිල ප්‍රකාශ වශයෙන් පිළිගත නොහැකි බව අප රජයේ අදහසයි.  ජනාධිපති මාධ්‍ය ඒකකය"
    },
    {
        "content": "කිලිනොච්චි ප්‍රදේශයේ සේවයේ නියුතු යුද්ධ හමුදා භටපිරිස් විසින් කිලිනොච්චි රෝහලේ රුධිර බැංකුව වෙතින් කරනලද ඉල්ලීමකට අනුව රෝහලේ ප්‍රතිකාර ලබන රෝගීන් වෙනුවෙන් රුධිරය ලබා දීම සඳහා ස්වේච්ඡාවෙන් ඉදිරිපත් විය. පසුගිය සඳුදා (මාර්තු  ) දින මාන්කුලම් රෝහලේ පැවති ලේ දන්දීමේ කඳවුරේදී යුද්ධ හමුදා සාමාජිකයින්   කට වැඩි පිරිසක් රුධිරය පරිත්‍යාග කිරීම සිදු කළහ.  මේ අතර පාලිනගර් තමිල් අලගන් පෙර පාසලේ ඉල්ලීමකට අනුව කිලිනොච්චි ආරක්‍ෂක සේනා මූලස්ථානය යටතේ සේවයෙන් නියුතු යුද්ධ හමුදා සාමාජිකයින් පිරිසක් ස්වේච්ඡාවෙන් ඉදිරිපත්ව පෙර පාසල් දරුවන්ගේ ප්‍රයෝජනය සඳහා එම පෙර පාසල් පරිශ්‍රය පිරිසිදු කරනු ලැබීය. කිලිනොච්චි ආරක්‍ෂක සේනා ආඥාපති මේජර් ජෙනරාල් රැල්ෆ් නුගරා ගේ මගපෙන්වීම යටතේ මෙම ශ්‍රමදාන ව්‍යාපෘතිය සිදුකරන ලදී. හමුදා සාමාජිකයින් සහ සාමාන්‍ය ජනතාව අතර පවතින සංහිඳියාව සහ සුහදත්වය ශක්තිමත් කිරීම සඳහා මෙවැනි සමාජ සුභ සාධන ව්‍යාපෘතීන් යුද්ධ හමුදාව විසින් නිරතුරුවම සිදුකරනු ලබයි."
    },
    {
        "content": "ශ්‍රී ලංකාවේ ඇමෙරිකා එක්සත් ජනපද තානාපතිනී ගරු ඇලිනා බී. ටෙප්ලිට්ස්   මැතිතුමිය අද (පෙබරවාරි   දින ගරු ආරක්‍ෂක රාජ්‍ය අමාත්‍ය රුවන් විජයවර්ධන මහතා අමාත්‍යංශ පරිශ්‍රයේ දී හමුවිය. මෙම හමුවේ දී රාජ්‍ය අමාත්‍ය විජයවර්ධන මහතා සහ එක්සත් ජනපද තානාපතිනිය අතර ද්විපාර්ශ්වීය වැදගත්කමකින් යුතු කරුණු පිළිබඳව සුහද සාකච්ඡාවක් පැවැත්විණි."
    },
    {
        "content": "පුහුණු සහ සුහද සංචාරයක් සඳහා ඉරාන නාවික හමුදාවට අයත් නෞකා තුනක් සිකුරාදා (පෙබරවාරි   දින දිවයිනට ලඟාවිය. කොළඹ වරායට පැමිණි ‘බුෂේර්’, ‘ලවාන්’ සහ ‘බයන්ඩෝර්’ යන එම නෞකා තුන, ශ්‍රී ලංකා නාවික හමුදාව විසින් නාවික සම්ප්‍රදායානුකූලව පිළිගන්නා ලදී. මෙම නෞකාවන් එළබෙන සඳුදා (පෙබරවාරි   දිවයිනෙන් පිටත්ව යාමට පෙර එහි කාර්යමණ්ඩලය ශ්‍රී ලංකා නාවික හමුදාව විසින් සංවිධානය කරනු ලබන විවිධ වැඩසටහන් රාශියක් සඳහා සහභාගී වීමට නියමිතව ඇත."
    },
    {
        "content": "ඕමානයේ පදිංචි ද්‍රවිඩ යුවලකගේ මුල්‍ය දායකත්වයෙන් ආබාධිත රණවිරුවන් දෙදෙනෙකු සඳහා නව නිවාස දෙකක් ඉදිකර දීමට ශ්‍රී ලංකා යුද්ධ හමුදා ඉංජිනේරු බලකාය කටයුතු කර ඇති බැව් යුද්ධ හමුදා නිල වෙබ් අඩවිය පවසයි. මෙසේ වාද්දුව සහ කෑගල්ල යන ප්‍රදේශ වල ඉදිකරන ලද මෙම නව නිවාස දෙක පසුගිය බ්‍රහස්පතින්දා (පෙබරවාරි  ) ශ්‍රී ලංකා යුද්ධ හමුදා ඉංජිනේරු රෙජිමේන්තු මූලස්ථානයේ පවතී උත්සවයකදී ඉංජිනේරු බලකායේ  වන ක්ෂේත්‍ර ඉංජිනේරු ඒකකයට අයත් රණවිරුවන් දෙදෙනා වෙත භාර දෙන ලදී. වාර්ගික සංහිඳියාව මොනවට සංකේතවත් කරමින් මෝහනෂන්කර් මහතා සහ එම මහත්මිය විසින් රුපියල් මිලියන  ක මුදලක් අවශ්‍ය ගොඩනැගිලි ද්‍රව්‍ය මිලදී ගැනීම සඳහා ඉංජිනේරු රෙජිමේන්තු අධිපති මෙන්ම යාපනය ආරක්ෂක සේනා අඥාපති මේජර් ජනරාල් දර්ශන හෙට්ටිආරච්චි වෙත බාරදී ඇත. එමෙන්ම මෙම උත්සවයේදීම එම දානපති යුවල විසින් ආබාධිත සහ ආබාධිත නොවන රණවිරු පවුල්වලින් තෝරාගන්නා ලද පාසල් දරුවන් පිරිසකට රුපියල් බැගින් මාසික ශිෂ්‍යත්ව දීමනාවක්ද ලබාදෙන ලදී. මෙම අවස්ථාවට මේජර් ජනරාල් දර්ශන හෙට්ටිආරච්චි, ශ්‍රී ලංකා ඉංජිනේරු රෙජිමේන්තු සේවා වනිතා ඒකකයේ සාමාජිකයින් සහ ජේෂ්ඨ හමුදා නිලධාරීන් පිරිසක් ද සහභාගී වූහ."
    },
    {
        "content": "නාවික හමුදාව විසින් ඊයේ (පෙබරවාරි  ) දින බහුදින ධීවර යාත්‍රාවක සිටි අනතුරකට පත් ධීවරයෙකු කඩිනමින් වෛද්‍ය ප්‍රථිකාර සඳහා ගොඩබිමට රැගෙන ඒමට කටයුතු කරන ලද බව නාවික හමුදා නිල වෙබ් අඩවිය පවසයි. පසුගිය පෙබරවාරි   වන දින ධීවර කටයුතු සඳහා ගාල්ල ධීවර වරායෙන් පිටත්ව ගිය ‘සංඛ  ’ නැමැති බහුදින ධීවර යාත්‍රාවෙහි සිටි ධීවරයෙකු හදිසි අණතුරකට පත්වී ඇත. මෙම ධීවරයා ගැඹුරු මුහුදේ මසුන් ඇල්ලීමේ යෙදී සිටියදී මෙසේ අනතුරට පත්ව තිබේ. ධීවර හා ජලජ සම්පත් අමාත්‍යංශ මඟින් සිදුකරන ලද දැනුම් දීමකට අනුව, වහාම ක්‍රියාත්මක වු නාවික හමුදාව රෝගියා රැ‍ගෙන ඒම සඳහා මුර සංචාරයේ නියුතු වේග ප්‍රහාරක යාත්‍රාවක් පිටත් කර යැවීමට කටයුතු කරන ලදී. සංඟමන් කන්ද ප්‍රදීපාගාරයේ සිට නාවික සැතපුම්   ක පමණ දුරකදී එම රෝගීයා වේග ප්‍රහාරක යාත්‍රාව වෙත නංවා ගත් නාවික හමුදාව, ඔහු නිරුපද්‍රිතව හම්බන්තොට වරාය වෙත රැගෙන ඒමට කටයුතු කරන ලදී. ඉන් අනතුරුව එම රෝගියා වැඩිදුර ප්‍රථිකාර සඳහා හම්බන්තොට මහ රෝහල වෙත ඇතුළත් කිරීමට කටයුතු කෙරිණි."
    },
    {
        "content": "ශ්‍රී ලංකා නාවික හමුදාව සහ ජපාන ස්වයං ආරක්‍ෂක බළකාය අතර පැවති ප්‍රථම මාණ්ඩලික සාකච්ඡාව අද (පෙබරවාරි  ) දින සාර්ථකව අවසන් විය. කොළඹ ප්‍රදීපාගාර අවන්හල් පරිශ්‍රයේදී පැවතී මෙම සාකච්ඡාවේ සමාප්ති දිනයේ ප්‍රධාන ආරාධිතයා ලෙස ගරු ආරක්‍ෂක රාජ්‍ය අමාත්‍ය රුවන් විජයවර්ධන මහතා සහාභාගී විය. ඊයේ ආරම්භ වූ මෙම ද්විපාර්ශවීක සාකච්ඡාව සඳහා නාවික ක්ෂේත්‍රයට අදාළ මාතෘකා රාශියක් යොදාගන්නා ලදී. මෙම අවස්ථාවට ශ්‍රී ලංකාවේ ජපාන තානාපති ගරු අකිරා සුගියාමා   මැතිතුමන්, නාවික හමුදාපති වයිස් අද්මිරාල් පියල් ද සිල්වා, ජපාන අගමැතිතුමන්ගේ විශේෂ උපදේශක කෙන්තාරෝ සොනූරා   මහතා, ජපාන ආරක්‍ෂක අමාත්‍යංශයේ නියෝජිතයින්, ශ්‍රී ලංකා නාවික හමුදා ජේෂ්ඨ නිලධාරින් සහ ජපාන ස්වයං ආරක්‍ෂක බළකායේ ජේෂ්ඨ නිලධාරින් පිරිසක් සහභාගී විය."
    },
    {
        "content": "ජාත්‍යන්තර ආරක්‍ෂක ප්‍රදර්ශනය සහ සමුළුව -     සඳහා සහභාගී වීමට ශ්‍රී ලංකා නාවික නෞකා සයුරළ නෞකාව පසුගිය සෙනසුරාදා (පෙබරවාරි ) දින අබුඩාබිහි මින ෂයිඩ් ජැටිය වෙත සේන්දු වන ලදී. මෙම නෞකාව පසුගිය සතියේ පකිස්ථානයේ කරච්චිහිදි පවත්වන ලද අමාන්   නාවික අභ්‍යාසයට සහභාගී වීමෙන් අනතුරුව මෙසේ ජාත්‍යන්තර ආරක්‍ෂක ප්‍රදර්ශනය සහ සමුළුව  වෙත සහභාගී වන ලදී. එක්සත් අරාබි එමීර් රාජ්‍යයේ අතිගරු ජනාධිපති, ෆයික් කලීෆා බින් සයිඩ් අල් නයාන් මහතාගේ ප්‍රධානත්වයෙන් ජාත්‍යන්තර ආරක්‍ෂක ප්‍රදර්ශනය සහ සමුළුව පසුගිය ඉරිදා (පෙබරවාරි  ) අබුඩාබි නුවර ජාතික ප්‍රදර්ශන මධ්‍යස්ථානයේදී ආරම්භ කරන ලදී. මැද පෙරදිග සහ උතුරු අප්‍රිකානු කලාපයේ සංවිධානය කරනු ලබන එකම ජාත්‍යන්තර ආරක්ෂක ප්‍රදර්ශනය මෙය වන අතර, ආරක්‍ෂාවට අදාල ගොබඩිම්, සාගර සහ ගුවන් යන අංශයන්ගේ භාවිතාවන නවිනතම තාක්‍ෂණික අංගෝපාංගයන් මෙහිදී ප්‍රදර්ශනය කෙරේ. මෙම ආරක්‍ෂක ප්‍රදර්ශනය බ්‍රහස්පතින්දා (පෙරබවාරි  අවසන්විමට නියමිතව ඇත."
    },
    {
        "content": "අන්තර්ජාතික හමුදා ක්‍රීඩා කවුන්සිලය   මගින් සංවිධානය කරනු ලබන 2019 මාර්ග ධාවනය සඳුදා (පෙබරවාරි 18) දින කොළඹ ගාලු මුවදොර අසලින් ආරම්භ විය. අන්තර්ජාතික හමුදා ක්‍රීඩා කවුන්සිලය  පෙබරවාරි දින ආරම්භ වන අතර, සාමාජික රටවල්   ක හමුදා සාමාජිකයින් සඳහා විවිධ ක්‍රීඩා ඉසව් ගණනාවක් සංවිධානය කරනු ලබයි. මෙහි පරමාර්ථය වනුයේ ක්‍රීඩාව හරහා සන්නද්ධ හමුදාවන්ගේ එකමුතුව තුලින් ලෝක සාමය උදා කර ගැනීමයි. මෙවර මෙම මාර්ග ධාවනය සඳහා ආරක්ෂක මාණ්ඩලික ප්‍රධානී අද්මිරාල් රවින්ද්‍ර විජේගුණරත්න, යුද්ධ හමුදාපති ලූතිනන් ජෙනරාල් මහේෂ් සේනානායක, නාවික හමුදාපති වයිස් අද්මිරාල් පියල් ද සිල්වා, ගුවන් හමුදාපති එයාර් මාර්ෂල් කපිල ජයම්පති ඇතුළු ත්‍රිවිධ හමුදා ජේෂ්ඨ නිළධාරීන් පිරිසක් සහ රෝද පුටු ආධාරයෙන් ගමන් කරන අබාධිත රණවිරුවන් පිරිසක් ද සහභාගී විය."
    },
    {
        "content": "යාපනය අර්ධද්වීපයේ ජීවත් වන අඩු ආදායම්ලාභී ජනතාවගේ ජීවන තත්ත්වය නඟා සිටුවීම සඳහා ශ්‍රී ලංකා යුද්ධ හමුදාව විසින් ආරම්භ කරනලද සුබසාධන වැඩසටහනක් තුලින් ඔවුන් සඳහා අවශ්‍ය වැසිකිළි පහසුකම් ඉදිකිරීමේ ව්‍යාපෘතියක් ආරම්භ කර ඇත. මෙම ව්‍යාපෘතිය යටතේ ඕස්ට්‍රේලියාවේ ජීවත් වන දානපතියන් පිරිසකගේ සහයෝගයෙන් නව වැසිකිලි   ක් ඉදිකර ඇති බව යුද හමුදා නිල වෙබ් අඩවිය පවසයි. ඒ අනුව මෙම ව්‍යාපෘතිය වෛද්‍ය උමා නටරාජා ගේ සහාය ඇතිව යාපනයේ හමුදා භටපිරිස් විසින් ඉදිකරන ලදී. මෙම ව්‍යාපෘතිය අවසන් ඉරීම සනිටුහන් කරමින් යාපනය වැල්වැටිතුරෙයි කලෙයිවානි ප්‍රජා ශාලාවේ දී චාම් උත්සවයක් පවත්වන ලදී. එහිදී මෙම ප්‍රජා ශාලාව සඳහා පුටු  ක්ද පරිත්‍යාග කරන ලදි. මේ අතර, වන්නි ප්‍රදේශයේ සේවයේ නියුතු යුද්ධ හමුදා භට පිරිස් විසින් ප්‍රදේශයේ ජීවත් වන ආබාධිත පුද්ගලයින් සඳහා රෝද පුටු සහ ඇවිදීමේ උපකරණ පරිත්‍යාග කිරීම සඳහා පහසුකම් සලසා ඇත. මෙම වැඩසටහන වන්නි ආරක්ෂක සේනා මුලස්ථානය විසින් සංවිධානය කර ඇති අතර ක්‍රිස්ටල් මාටින් ගාමන්ට්ස් පුත්ගලික සමාගම පුර්ණ අනුග්‍රහය දක්වා ඇත. මෙහිදී ආබාධිත පුද්ගලයින් සඳහා රෝද පුටු ක් සහ ඇවිදීමේ උපකරණ ක් පරිත්‍යාග කරන ලදී. මෙම උත්සවය වන්නි ආරක්ෂක සේනා මුලස්ඨාන ශ්‍රවනාගාරයේ දී පසුගිය අඟහරුවාදා (පෙබරවාරි   දින පවත්වන ලදී. තවද, පසුගිය සිකුරාදා (පෙබරවාරි  ) දින කිලිනොච්චිය තම්පිරාසා විද්‍යාලයේ පැවතී වැඩසටහනක දී ගංවතුරින් විපතට පත් සිසුන්  දෙනෙකු සඳහා පාසල් උපකරණ ලබා දී ඇත. ඊට අමතරව මෙම විද්‍යාලයට පරිගණකයක්, විදුලි වතුර පොම්පයක් සහ බාල්දි ද ලබාදෙන ලදී. මෙම සමාජ සුබසාධන ව්‍යාපෘතිය කිලිනොච්චි ආරක්ෂක සේනා මූලස්ථානය විසින් සංවිධානය කරන ලද අතර ‘මනුසත් දෙරණ’ පුර්ණ දායකත්වය ලබාදී ඇත."
    },
    {
        "content": "දැනට භාවිත කරන සියලුම යාන්ත්‍රික කියත්  ලියාපදිංචි කිරීම සඳහා ලබා දී තිබු කාලය   මාර්තු මස වැනි දා දක්වා දීර්ඝ කෙරේ. ඒ අනුව රජ්‍ය, අර්ධ රාජ්‍ය, පෞද්ගලික අංශයේ ආයතනිකව හෝ පුද්ගලිකවම භාවිත කරන සියලුම යාන්ත්‍රික කියත්, ළගම ඇති පොලිස් ස්ථානය වෙත ගෙනවිත් ඉදිරිපත් කර මාර්තු මස   වැනි දාට පෙර ලියාපදිංචි බලපත්‍රයක් ලබ ගත යුතු වේ. ආරක්ෂක අමාත්‍ය, අතිගරු ජනාධිපති මෛත්‍රපාල සිරිසේන මතිතුමගේ නියෝගය පරිදි ආරක්ෂක අමාත්‍යංශය විසින් ගනු ලැබූ තීරණයක් අනුව මෙම වැඩසටහන පසුගිය පෙබරවාරි  වැනි දා ආරම්භ කෙරුණි. ඒ අනුව අදින්  එම ලියාපදිංචි කිරීමේ කටයුතු අවසාන වීමට නියමිතව තිබිණි. කෙසේ නමුත් මින් පසු මේ සඳහා ලබා දී ඇති කාලය දීර්ඝ කිරීමට අපේක්ෂා නොකෙරේ. වන විනාශය පාලනය කිරීම, යාන්ත්‍රික කියත් භාවිතයෙන් සිදුවන ජාවාරම් නතර කිරීම සහ ගස් කැපීම නියාමනය කිරීම මෙහි අරමුණයි. අදාල ලියාපදිංචියෙන් පසු, හදුනා ගැනීම සඳහා විශේෂ බලපත්‍රයක් හා අංක තහඩුවක් නිකුත් කිරීමට ද නියමිතය. අවශ්‍ය උපදෙස් දිවයිනේ සියලුම පොලිස් ස්ථාන වෙත නිකුත් කර ඇත. මේ සම්බන්යෙන් සියලු දෙනාගේ සහයෝගය අපේක්ෂා කෙරේ. ලේකම් ආරක්ෂක අමාත්‍යංශය"
    },
    {
        "content": "ශ්‍රී ලංකා නාවික හමුදාව විසින් පසුගිය සෙනසුරාදා (මාර්තු  ) දින මුහුදේදී දැඩි ලෙස රෝගාතුර වූ ධීවරයෙකු වෛද්‍ය ප්‍රතිකාර සඳහා ගොඩබිමට රැගෙන එන ලද බැව් නාවික හමුදා නිල වෙබ් අඩවිය පවසයි. ත්‍රිකුණාමලය, ධීවර වරායෙන් මෙම මස මුලදී (මාර්තු  ) ධීවර කටයුතු සඳහා පිටත්ව ගොස් තිබූ ‘රන් පුතා’ නැමති බහුදින ධීවර යාත්‍රාවේ සිටි ධීවරයෙකු මෙසේ හදිසියේ රෝගී වී ඇත. ධීවර හා ජලජ සම්පත් දෙපාර්තමේන්තුව සිදු කළ දැනුම් දීමකට අනුව ක්ෂණිකව ක්‍රියාත්මක වූ නාවික හමුදාව, පවුල් තුඩුවට නාවික සැතපුම්   ක් පමණ වූ දුරක සිටි රෝගියාව රැගෙන ඒම සඳහා වේග ප්‍රහාරක යාත්‍රාවක් පිටත් කර යැවීමට කටයුතු කරන ලදී. ඒ අනුව, ත්‍රිකුණාමලය වරාය වෙත රැගෙන එනු ලැබූ රෝගියා වෛද්‍ය ප්‍රථිකාර සඳහා ත්‍රිකුණාමලය, මහ රෝහල වෙත යොමු කරන ලදී."
    },
    {
        "content": "සිව්දින නිල සංචාරයක් සඳහා පසුගිය ඉරිදා (මාර්තු  ) දින දිවයිනට සේන්දු වූ බංගලාදේශ නාවික හමුදාවට අයත් ‘ධලේශ්වරී’ නෞකාව අද (මාර්තු  ) දින සිය සංචාරය සාර්ථක ලෙස නිමා කරමින් කොළඹ වරායෙන් පිටත් විය. සිව්දින නිල සංචාරය සාර්ථක ලෙස නිමා කරමින් දිවයිනෙන් පිටත් වූ මෙම නෞකාව වෙත ශ්‍රී ලංකා නාවික හමුදාව විසින් නාවික සම්ප්‍රදායානුකූලව සමුදීම සිදු කරන ලදී. මෙම නෞකාව මෙරට රැඳී සිටී කාලසිමාව තුළදී එහි නැව් මුළුව ශ්‍රී ලංකා නාවික හමුදාව විසින් සංවිධානය කරනු ලැබු වැඩසටහන් කිහිපයකට ද සහභාගී විය."
    },
    {
        "content": "ශ්‍රී ලංකා ගුවන් හමුදාව විසින් සිය   වන සංවත්සරය සැමරීමට සමගාමිව ප්‍රජා සුබසාධන වැඩසටහන් ගණනාවක්ම ක්‍රියාත්මක කර ඇත. ඒ අනුව, මුලතිව්හි වට්ටපලෙයි මහ විද්‍යාලයේ අලුතින් ඉදිකරන ලද සනීපාරක්ෂක පහසුකම් පසුගියදා (මාර්තු   සිසුන්ගේ ප්‍රයෝජනය සඳහා ලබා දෙන ලදී. මීට අමතරව මුලතිව් ගුවන් හමුදා කඳවුරේ භටපිරිස් විසින් ද ප්‍රජා සත්කාරක ව්‍යාපෘතින් මාලාවක් සිදුකරනු ලැබීය. මේ යටතේ මුල්ලියාවේලි රෝහලේ ශ්‍රමදාන වැඩසටහනක් ද පැවැත්විණි. තවද පිලකුඩිරිප්පු හි සෙන්කදීර් පෙර පාසලට ජල පෙරහනක් සහ ජල ටැංකියක් පරිත්‍යාග කරන ලදී. එමෙන්ම මුලතිව්හි කෙප්පපිලව් රජයේ දෙමළ මිශ්‍ර පාසල වෙත ක්‍රීඩා උපකරණ තොගයක් ද පරිත්‍යාග කරන ලදී. ශ්‍රී ලංකා ගුවන් හමුදාව සිය   වැනි සංවත්සරය සැමරීම වෙනුවෙන් සැණකෙළියක් සහ සංදර්ශනයක් හිඟුරක්ගොඩ ගුවන් හමුදා කඳවුරේදී පවත්වනු ලැබීය.   වන ගුවන් හමුදා පාපැදි සවාරිය ද පවත්වන ලදී. මෙහිදී පිරිමි හා කාන්තා යන ශුරතාවලින් ද්විත්වයම ගුවන් හමුදා කණ්ඩායම් විසින් දිනා ගැනීම විශේෂත්වයකි."
    },
    {
        "content": "ආරක්‍ෂක රාජ්‍ය අමාත්‍යංශයේ නව ලේකම් ලෙස එන් කේ ජි කේ නැම්මේවත්ත මහතා අද (මාර්තු 12) දින ආරක්‍ෂක රාජ්‍ය අමාත්‍යංශ පරිශ්‍රයේදී පැවති චාම් උත්සවයකින් අනතුරුව සිය ධුරයෙහි රාජකාරි ආරම්භ කරන ලදී. එම අවස්ථාවට ආරක්‍ෂක අමාත්‍යංශ ලේකම් හේමසිරි ප්‍රනාන්දු මහතා ඇතුළු ආරක්‍ෂක අමාත්‍යංශ සහ ආරක්‍ෂක රාජ්‍ය අමාත්‍යංශ නිලධාරීන් පිරිසක් සහභාගි විය."
    },
    {
        "content": "ශ්‍රී ලංකා යුද්ධ හමුදාව තම ප්‍රජා සත්කාරක වැඩසටහන් තවදුරටත් ව්‍යාප්ත කරමින් නැගෙනහිර පළාතේ අඩු ආදයම්ලාභි පවුලක් සඳහා නව නිවසක් ඉදි කිරීමට අවශ්‍ය තාක්‍ෂණික දැනුම සහ ශ්‍රමදායකත්වය ලබාදෙන ලදී. යුද්ධ හමුදා භටපිරිස් විසින් තඹලගමුව ප්‍රදේශයේ ඉදිකරන ලද මෙම නිවාස සඳහා මුල්‍ය අනුග්‍රහය තලගල ජාත්‍යන්තර බෞද්ධ භාවනා මධ්‍යස්ථානයේ විහාරාධිපති පූජ්‍ය තලගල සුමනරතන ස්වාමින් වහන්සේ විසින් ලබාදෙන ලදී.  වන සේනාංකයේ සේනාංකාධිපති මේජර් ජෙනරාල් ඩබ්ලිව්.ඒ.එන්.එම්. වීරසිංහ විසින් මෙම නව නිවස පසුගිය සිකුරාදා (මාර්තු  ) දින පැවැති චාම් උත්සවයකදී නිවාසලාභින් වෙත සංකේතාත්මකව භාරදෙන ලදී. මේ අතර, කිළිනොච්චි ආරක්ෂක සේනා මුලස්ථානය විසින් කිලිනොච්චි ප්‍රදේශයේ දෘශ්‍යාබාධිත පුද්ගලයන් විශාල සංඛ්‍යාවක් සඳහා ඇස් කන්නාඩි බෙදාදීමේ ව්‍යාපෘතියක් සංවිධානය කරන ලදී. පසුගිය සිකුරාදා (මාර්තු  ) දින ධර්මපුරම් ප්‍රදේශයේදී පැවති මෙම වැඩසටහනේදී ඇස් කණ්ණාඩි   ක් ප්‍රදේශයේ දෘශ්‍යාබාධිත පුද්ගලයන් අතර බෙදාදෙන ලදී. මේ සඳහා පුර්ණ අනුග්‍රහය මැලේසියාවේ මහා කරුණා බෞද්ධ සංගමය සහ ශ්‍රී ලංකාවේ විද්‍යා සීවලෝගනාදන් පදනම විසින් දරන ලදී. මෙම වැඩසටහන යටතේ විශ්වමඩු, තොට්ටිඩි, චුන්ඩිකුලම්, තේරවිල්, පුන්නරාවී, මයිලාවනාපුරම්, භාරතිපුරම් සහ නේතලිආරු යන ප්‍රදේශයෙන්හි තෝරාගත් දෘශ්‍යාබාධිත සිවිල් වැසියන් සඳහා ඇස් කන්නාඩි හිමිවිය. මෙම අවස්ථාව සඳහා   වන සේනාංකයේ සේනාංකාධිපති මේජර් ජෙනරාල් විජිත රවිප්‍රිය සහ දායකත්වය සැපයු ආයතනවල නියෝජිතයින් පිරිසක් සහභාගි වූහ."
    },
    {
        "content": "උතුරු ප්‍රදේශයේ ජිවත්වන ජනතාවගේ ජිවන තත්වය නංවාලීම සඳහා සහ සිවිල්-හමුදා සහයෝගීතාව සහ සහජීවනය ශක්තිමත් කිරීම සඳහා ශ්‍රී ලංකා යුද්ධ හමුදාව විසින් සමාජ සුබසාධන වැඩසටහන් රාශියක් ක්‍රියාත්මක කරනු ලබයි. පසුගියදා පැවති එවැනි එක් වැඩසටහනක් මගින් යාපන අර්ධද්වීපයේ පිහිටි ප්‍රජා මධ්‍යස්ථාන සහ ධීවර සංගම් කිහිපයක් සඳහා පුටු සහ වෙනත් ගෘහ උපකරණ රාශියක් පරිත්‍යාග කරන ලදී. ඒ අනුව කොඩිකාමන් දුරගමාලී පෙර පාසල, කලෙයිවානි ප්‍රජා මධ්‍යස්ථානය, තිරුමල්වාර් ප්‍රජා මධ්‍යස්ථානය සහ ලිගෝරිආ   ධීවර සමිතිය වෙත ප්ලාස්ටික් පුටු සහ අත්‍යවශය ගෘහභාණ්ඩ තොගයක් ප්‍රදානය කළහ. ප්‍රදේශයේ ජනතාව අතර සුහදත්වය සහ සහයෝගීතාව තවදුරටත් වර්ධනය කරමින් පසුගිය බ්‍රහස්පතින්දා (පෙබරවාරි   දින යාපනය ආරක්‍ෂක සේනා මුලස්ථානය විසින් දුරගමාලී පෙර පාසලේ දී මෙම උත්සවය පවත්වන ලදී. මේ අතර, පසුගිය සඳුදා (පෙබරවාරි   දින කිලිනොච්චිහි තඩ්ඩුවන්කෝඩේයි සහ මුරුසුමොඩෙයි ප්‍රදේශ වල ගංවතුරට ගොදුරු වූ සිවිල් වැසියන්   දෙනෙකු සඳහා සහල්, කිරිපිටි, සීනි, පරිප්පු ආදී වියළි ආහාර සහිත පාර්සල් බෙදාදෙන ලදී. මෙම ප්‍රජා සත්කාරය සඳහා කිලිනොච්චියේ වෙසෙන කාන්තන් මහතා පුර්ණ අනුග්‍රාහකත්වය ලබා දෙන ලදී. මීට අමතරව, ඇඳන් තොගයක් ද ජනතාව අතර බෙදාදෙන ලදී."
    },
    {
        "content": "කිලිනොච්චි ජයපුරම් ප්‍රදේශයේ ජිවත්වන අවශ්‍යතා සහිත පවුලක් වෙනුවෙන් එම ප්‍රදේශයේ සේවයේ නියුතු යුද්ධ හමුදා භටපිරිස් විසින් ඉදිකරන ලද තවත් නිවසක් පසුගියදා එම පවුල වෙත භාරදීම සිදු කෙරුණු බව යුද්ධ හමුදා නිල වෙබ් අඩවිය පවසයි. කිලිනොච්චි ආරක්ෂක සේනා මූලස්ථානයට අනුයුක්ත යුද්ධ හමුදා භටපිරිස් විසින් මෙහි ඉදිකිරීම් කටයුතු සිදුකල අතර ඒ සඳහා වන පුර්ණ මුල්‍ය අනුග්‍රහය තලගල ශ්‍රී සුමනරතන නා හිමියන්ගේ තලගල ශ්‍රී සිද්ධාර්ථ පදනම වෙතින් ලබා දී ඇත. රුපියල්  ක වියදමින් ඉදිකරන ලද මෙම නව නිවස හින්දු ආගමික සම්ප්‍රදායානුකුලව සෙනසුරාදා (පෙබරවාරි ) දින පැවති උත්සවයක දී මෙහි හිමිකරු වන සාදිෂ්කරන් සරස්වතී මහත්මිය වෙත සංකේතාත්මකව භාර දෙන ලදී. මෙම උත්සවයේ දී ගෙදරට අවශ්‍ය ගෘහ භාණ්ඩ උපකරණ අඩංගු ත්‍යාග පාර්සලයක් ද ප්‍රතිලාභියා වෙත ලබාදෙන ලදී. මෙම අවස්ථාවට ජේෂ්ඨ හමුදා නිලධාරීන්, නිවාස ලාභියාගේ පවුලේ සාමාජිකයන් සහ ප්‍රදේශවාසින් විශාල පිරිසක් සහභාගී වූහ. මේ අතර කිළිනොච්චි දිස්ත්‍රික්ක රෝහලේ ලේ බැංකුව විසින් කරන ලද ඉල්ලීමකට අනුව එම ප්‍රදේශයේ සේවයේ නියුතු යුද්ධ හමුදා සාමාජිකයින්   කට අධික පිරිසක් පසුගියදා ලේ දන්දීමක් සිදුකරන ලදී"
    },
    {
        "content": "යාපනය දිස්ත්‍රික්කයේ දුෂ්කර ප්‍රදේශයන්හි ජීවත්වන සිසුන්ගේ අධ්‍යාපනික තත්ත්වය නංවාලීමේ අරමුණින් ඔවුන්ගේ ප්‍රවාහන අපහසුතාවයන් සැලකිල්ලට ගනිමින් යාපනය අර්දද්විපය තුල රාජකාරියේ නියුතු යුද්ධ හමුදා භටපිරිස් විසින් අදාළ සිසුන් වෙත පාපැදි   ක් පරිත්‍යාග කරන ලදී. යාපනය ආරක්‍ෂක සේනා මූලස්ථානය විසින් යාපනයේ දුෂ්කර ග්‍රාමීය ප්‍රදේශවල ජිවත්වන සිසුන් සඳහා මෙසේ පාපැදි   ක් බෙදාදෙන ලදී. කොළඹ අලුත්කඩේ මහේෂ්ත්‍රාත් අධිකරණයේ නීතිඥ සංගමය විසින් මෙම පාපැදි   සඳහා පුර්ණ අනුග්‍රාහකත්වය ලබාදෙන ලදී. මෙම පාපැදි බෙදාදීමේ වැඩසටහන යාපනය ආරක්‍ෂක සේනා ආඥාපති මේජර් ජෙනරාල් දර්ශන හෙට්ටිආරච්චි ගේ ප්‍රධානත්වයෙන් පසුගිය ඉරිදා (මාර්තු   දින පැවැත්විණි. මෙම අවස්ථාවට   වන සේනාංකයේ සේනාංකාධිපති මේජර් ජෙනරාල් රොෂාන් සෙනෙවිරත්න, අනුග්‍රාහකත්වය දැක්වූ සාමාජිකයින් පිරිසක්, ගුරුවරුන්, පාපැදි හිමිවූ දරුවන්ගේ දෙමාපියන් ඇතුළු පිරිසක් එක්ව සිටියහ. ආරක්‍ෂක හමුදා විසින් මේ වන විට ප්‍රදේශයේ ජනප්‍රිය ප්‍රවාහන මාධ්‍යක් වන පාපැදි සිය ගණනක් පාසල් සිසුන් අතර බෙදා දී තිබේ. ඒ අනුව පසුගිය වසරේ සිට මේ දක්වා යාපනය ප්‍රදේශයේ දිළිඳු පවුල්වල පාසල් සිසුන් අතර පාපැදි   කට අධික ප්‍රමාණයක් බෙදා දී ඇත. අඩු ආදායම්ලාභී පවුල්වල පාසල් යන දරුවන්ගේ ප්‍රවාහන අවශ්‍යතාවය මඟහරවා ගැනීම සඳහා මෙය බෙහෙවින් ඉවහල් විය. යුද්ධ හමුදාව විසින් ක්‍රියාත්මක සමාජ සුභසාධන ව්‍යාපෘති මගින් විශේෂයෙන්ම උතුරු නැගෙනහිර ප්‍රදේශවල ජිවත්වන අඩු ආදායම් ලාභී පවුල් දහස් ගණනක් වෙත සෙත සැලසී ඇත. ප්‍රදේශයේ වෙසෙන පාසල් සිසුන්ගේ අධ්‍යාපනික තත්ත්වය නංවාලීම සඳහා හමුදා භඨපිරිස් විසින් සිදුකරනු ලබන සේවය අතිමහත්ය. බොහෝ ආගමික සංවිධාන, රාජ්‍ය ආයතන සහ පෞද්ගලික අංශ විසින් මෙම ව්‍යාපෘති සඳහා සහයෝගය ලබා දේ."
    },
    {
        "content": "දැනට භාවිත කරන සියලුම යාන්ත්‍රික කියත්   ලියාපදිංචි කිරිම සදහා දි තිබු කාලය හෙටින් (28) අවසන් වේ. ඒ අනුව, රාජ්‍ය, අර්ධ රාජ්‍ය, පෞද්ගලික අංශයේ ආයතනිකව හෝ පුද්ගලිකවම භාවිතා කරන සියලුම යාන්ත්‍රික කියත්, ළගම ඇති පොලිස් ස්ථානය වෙත ගෙනවිත් ඉදිරිපත් කර අද සහ හෙට දෙදින තුළ ලියාපදිංචි බලපත්‍රයක් ලබා ගත යුතුවේ. ආරක්ෂක අමාත්‍ය, අතිගරු ජනාධිපති මෛත්‍රිපාල සිරිසේන මැතිතුමාගේ නියෝගය පරිදි ආරක්ෂක අමාත්‍යංශය විසින් ගනු ලැබු තීරණයක් අනුව මෙම ලියාපදිංචිය සිදු කෙරේ. වන විනාශය පාලනය කිරිම, යාන්ත්‍රික කියත් භාවිතයෙන් සිදු වන ජාවාරම් නතර කිරිම, සහ ගස් කැපිම නියාමනය කිරිම මෙහි අරමුණයි. අදාල ලියාපදිංචියෙන් පසු, හදුනාගැනිම සදහා විශේෂ බලපත්‍රයක් හා අංක තහඩුවක් නිකුත් කිරිමට ද නියමිතය. අවශ්‍ය උපදෙස් දිවයිනේ සියලුම පොලිස් ස්ථාන වෙත නිකුත් කර ඇත. මේ සම්බන්ධයෙන් සියලු දෙනාගේ සහයෝගය අපේක්ෂා කෙරේ.   ලේකම්   ආක්ෂක අමාත්‍යංශය"
    },
    {
        "content": "ශ්‍රී ලංකා ගුවන් හමුදාව සිය   වන සංවත්සරය ලබන මාර්තු මස අභිමානවත්ව සැමරීමට නියමිතව ඇති අතර, එය ගුවන් හමුදා ප්‍රදර්ශනයක් හා ගුවන් සංදර්ශනයක් ද ඇතුළුව සිදුවීම් රැසක් සමඟින් පැවැත්වීමට නියමිත බව ගුවන් හමුදා නිල වෙබ් අඩවිය පවසයි. ශ්‍රී ලංකා ගුවන් හමුදා දිනය මාර්තු   වන දිනට යෙදී ඇත. ගුවන් හමුදා ප්‍රදර්ශනය සහ සංදර්ශනය හිගුරක්ගොඩ ගුවන් හමුදා කඳවුරේ දී පැවැත්වීමට නියමිතය. තවද මෙයට සමගාමිව \"ගුවන් හමුදා පැපදි සවාරියා  ද නොකඩවා   වන වරටත් පවත්වනු ලැබේ. මෙවර ගුවන් හමුදා දිනයට සමගාමිව අංක   හෙලිකොප්ටර් බලඝණය හා අංක   සැහැල්ලු ප්‍රවාහණ බලඝණය, ඔවුන් විසින් ජාතියට සිදුකල විශිෂ්ට සේවාව අගයමින් ජනාධිපති වර්ණයෙන් පිදුම් ලැබීමට නියමිතය. ගුවන් හමුදා ප්‍රදර්ශනය සහ සැණකෙළිය මාර්තු මස   වන දින සිට  වනදා දක්වා පැවැත්වීමට නියමිත අතර මෙම කාල පරිච්ඡේදය තුළ ගුවන් යානා සංදර්ශන හා ගුවන් කරනම්, පැරෂුට් සංදර්ශන ඇතුළු විවිධ වැඩසටහන් රාශියක් පැවැත්වීමට නියමිතය. මෙම සැණකෙළිය මහජනතාවට විවෘත වන අතර අතුලුවුම සඳහා කිසිඳු ගාස්තුවක් අය නොකෙරේ.සමාරම්භක දිනයේ හැර අනෙක් දිනවල මෙම සැණකෙළිය ප.ව.   ට ආරම්භ වේ. සමාරම්භක දිනයේ දී මෙම සංදර්ශනය සහ සැණකෙළිය පෙ.ව.   ට ආරම්භ වන අතර සාම දිනකම මධ්‍යම රාත්‍රිය දක්වා එය පැවත් වේ. ‘ගුවන් හමුදා පාපැදි සවාරිය   මාර්තු මස   වන දින කොළඹ ගුවන් හමුදා මූලස්ථානයෙන් ආරම්භ වීමට නියමිත අතර එය නුවර, අනුරාධපුර හා හබරණ හරහා කි.මී.  ක් ආවරණය කරමින් පොළොන්නරුවෙන් අවසන් කිරීමට නියමිතය."
    },
    {
        "content": "අම්පාර ගුවන් හමුදා කඳවුරේ නිලධාරින් විසින් මෑතකදී අලුතින් ඉදිකරන ලද රාජගල ප්‍රාථමික විද්‍යාලයේ සනීපාරක්ෂක පද්ධතියක් සිසු අයිතියට පත්කර ඇති බව ගුවන් හමුදා නිල වෙබ් අඩවිය පවසයි. මෙම නව සනීපාරක්ෂක පද්දතියේ ඉදිකිරීම් කටයුතු අම්පාර ගුවන් හමුදා කඳවුරේ භටපිරිස් විසින් සිදු කරන ලද අතර ඒ සඳහා ගුවන් හමුදාපති සුබසාධන ගිණුමෙන් අරමුදල් ලබා දෙන ලදී. මේ අතර,   වන ගුවන් හමුදා දින සැමරුමට සමගාමීව කටුනායක ගුවන් හමුදා කඳවුරෙහි භටපිරිස් විසින් සංවිධානය කරන ලද ශ්‍රමදාන ව්‍යාපාරය මගින් කටාන ප්‍රාදේශීය සභා ක්‍රිඩා පිටිය සහ යටියන ශාන්ති වැඩිහිටි නිවාසය පිරිසිදු කිරීමේ කටයුතු පිලිවෙලින් පෙබරවාරි   සහ   යන දිනයන්හි සිදුකරන ලදී. මේ සඳහා කටුනායක ගුවන් හමුදා කඳවුරේ නිලධාරින් සහ සෙසු නිලයන්   කට වැඩි පිරිසක් සහභාගී වුහ."
    },
    {
        "content": "දියතලාවේ පැවති ‘මිත්‍ර ශක්ති’ ඉන්දු - ශ්‍රී ලංකා ඒකාබද්ධ පුහුණු අභ්‍යාසය පසුගිය සඳුදා (අප්‍රේල් 08) දින සාර්ථකව අවසන් වූ බව යුද්ධ හමුදා නිල වෙබ් අඩවිය පවසයි. මෙම ඒකාබද්ධ අභ්‍යාසයේ සමාප්ති උත්සවය දියතලාවේ පිහිටි 1 වන ගැමුණු හේවා කඳවුරේ දී පැවැත්විණි. මෙම අභ්‍යාසය සඳහා ඉන්දියානු හමුදාව නියෝජනය කරමින් නිලධාරින් 11 දෙනෙකු සහ සෙසු නිලයින් 109 දෙනෙකු සහභාගී වූ අතර ශ්‍රී ලංකා යුද්ධ හමුදාව නියෝජනය කරමින් නිලධාරීන් 10 දෙනෙකු සහ සෙසු නිලයින් 110 දෙනෙකු සහභාගී විය. සති දෙකක් පුරා පැවැත්වෙන අඛණ්ඩව 7 වන වරටත් සංවිධානය කරන ලද ‘මිත්‍ර ශක්ති’ ද්විපාර්ෂික පුහුණු අභ්‍යාසය මෙවර දියතලාව 1 වන ගැමුණු හේවා රෙජිමේන්තුවේ දී පසුගිය මස 26 (මාර්තු) වන දින ආරම්භ විය. මෙම අභ්‍යාසය තුලින් දෙරටේ හමුදා විශේෂඥ දැනුම සහ පළපුරුද්ද හුවමාරු කර ගැනීම සඳහා සහ දෙරටේ හමුදාවන් අතර සහයෝගිතාවය වර්ධනය කරගැනීම සඳහා කදිම අවස්ථාවක් සැලසෙනු ඇත. මෙම පුහුණු අභ්‍යාසය පැවැත්වෙන අතරතුර එය ක්‍රියාත්මක වන ආකාරය නිරීක්ෂණය කිරීම සඳහා මාර්තු මස 30 වන දින යුද්ධ හමුදාධිපති ලුතිතන් ජෙනරාල් මහේෂ් සේනානායක ද එහි නිරීක්ෂණ සංචාරයක නිරත විය. මෙම පුහුණු අභ්‍යාසය අවසානයේ පැවති සහතික පත් ප්‍රදානෝත්සවයේ ප්‍රධාන ආරාධිතයා ලෙස යුද්ධ හමුදා මුලස්ථානයේ පාබල අධ්‍යක්ෂ බ්‍රිගේඩියර් එස්ඒඩිඒඩි ගුණවර්ධන සහභාගී විය."
    },
    {
        "content": "යාපනය, සෝලිපුරම් ප්‍රදේශයේ නිවසක් නොමැතිව දුෂ්කරතා මධ්‍යයේ ජිවත්වන පවුල් දෙකක් පිළිබඳ ප්‍රදේශයේ යුද්ධ හමුදා භටපිරිස් වෙත ලද තොරතුරක් මත, ඔවුන් විසින් නව නිවාස දෙකක් ඉදිකරදෙන ලදී. යාපනය ආරක්‍ෂක සේනා මුලස්ථානය විසින් සිදුකරනු ලබන සමාජ සුභසාධන ව්‍යාපෘතීන් යටතේ පවුලක් සඳහා මෙම නව නිවාස දෙක ඉදිකර දෙන ලදී. පසුගිය ඉරිදා (අප්‍රේල් 07) දින පවතී චාම් උත්සවයක දී අදාළ නිවාසලාභින් වෙත මෙම නිවාස දෙක භාර දෙන ලදී. මෙහි ඉදිකිරීම් කටයුතු 14 වන ගජබා රෙජිමේන්තුව සහ 5 වන විජයබාහු පාබල රෙජිමේන්තුව විසින් සිදුකරන ලද අතර ඒ සඳහා වන අරමුදල් යාපනය ආරක්‍ෂක සේනා මුලස්ථානය විසින් ලබාදෙන ලදී. මෙම නිවාස හිමිකරුවන් වෙත භාරදීමේ උත්සවයේ ප්‍රධාන ආරාධිතයා ලෙස යාපනය ආරක්‍ෂක සේනා ආඥාපති මේජර් ජෙනරාල් දර්ශන හෙට්ටිආරච්චි සහභාගී විය. මේ අතර යාපනය ආරක්‍ෂක සේනා මුලස්ථානය වෙත දානපතියන් පිරිසක් විසින් ලබාදෙන ලද පාපැදි 10 ක් එම අර්ධද්වීපයේ ජීවත් වන අඩු ආදායම්ලාභී පවුල්වල දරු දැරියන් 10 දෙනෙකු වෙත බෙදා දෙන ලදී. පාසල් යන මෙම දරු දැරියන්ගේ ප්‍රවාහන අපහසුතා මගහැරවීමට මෙසේ පාපැදි ලබා දෙන ලදී. යාපනය ආරක්‍ෂක සේනා මුලස්ථානය විසින් ක්‍රියාත්මක මෙම පාසල් දරුවන් වෙත පාපැදි ලබාදීමේ ව්‍යාපෘතිය මගින් යාපනය අර්ධද්වීපයේ දුෂ්කර ප්‍රදේශවල සිට පාසල් පැමිණෙන සියගණනක් වූ දරුවන්ගේ ප්‍රවාහන අපහසුතා සෑහෙන දුරට අවම කරලීමට හැකිවී ඇත."
    },
    {
        "content": "ශ්‍රී ලංකාවේ රුසියානු සමූහාණ්ඩුවේ තානාපති අතිගරු යූරි මැටරි  මැතිතුමන් ඇතුළු නියෝජිත පිරිසක් අද (පෙබරවාරි ) දින ආරක්ෂක අමාත්‍යංශයේ ලේකම් හේමසිරි ප්‍රනාන්දු මහතා අමාත්‍යංශ පරිශ්‍රයේ දී හමුවිය. මෙම හමුවේදී ආරක්ෂක ලේකම් ප්‍රනාන්දු මහතා සහ රුසියානු නියෝජිත පිරිස ද්විපාර්ශ්වික වැදගත්කමක් ඇති අන්‍යොන්‍ය කරුණු පිළිබඳව සුහද සාකච්ඡාවක නිරත වූහ. මෙම අවස්ථාවට ආරක්ෂක අමාත්‍යංශයේ අතිරේක ලේකම් (ආරක්ෂක) අනුරාධ විඡේකෝන්, ආරක්ෂක අමාත්‍යංශයේ හමුදා සම්බන්ධිකරණ නිලධාරි මේජර් ජෙනරාල් ඩී.ඒ.ආර්. රණවක යන මහත්වරුද සහභාගි වූහ."
    },
    {
        "content": "සහයෝගීතාවය සූදානම සහ පුහුණුව පිළිබඳව වාර්ෂිකව පවත්වනු ලබන නාවික අභ්‍යාසයට   සහභාගී වීම සඳහා ඇමරිකා එක්සත් ජනපද නාවික හමුදාවට අයත් ‘මිලිනොකට්’ සහ ‘ස්පෘඅන්ස්’ නෞකාවන් බ්‍රහස්පතින්දා (අප්‍රේල් 18) දින දිවයිනට සේන්දු වූ බැව් නාවික හමුදා නිල වෙබ් අඩවිය පවසයි. හම්බන්තොට වරායට සේන්දු වූ එක්සත් ජනපද නෞකා දෙක, ශ්‍රී ලංකා නාවික හමුදාව විසින් නාවික සම්ප්‍රදායානුකූලව පිළිගන්නා ලදී. දිගින් මීටර්   ක් වන ‘මිලිනොකට්’ සහ දිගින් මීටර්   ක් වන ‘ස්පෘඅන්ස්’ යන නෞකාවන් මුහුද ආශ්‍රිත සහ වෙරළාශ්‍රිත වශයෙන් අධියර දෙකක් යටතේ සිදු කරනු ලබන මෙම නාවික අභ්‍යාසයන් සඳහා එක්වීමට නියමිතය. සාගරික ආරක්ෂක හැකියාවන් හා මෙහෙයුම් දායකත්වය වර්ධනය කර ගැනීම අරමුණු කරගෙන පවත්වනු ලබන මෙම අභ්‍යාසය සඳහා ශ්‍රී ලංකා නාවික හමුදාවේ ‘සයුරළ’ සහ ‘සමුදුර’ යන නෞකාවන් එක්වීමට නියමිතව ඇත."
    },
    {
        "content": "බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවෙහි   පැවති ජාතික ඵලදායිතා සම්මාන ප්‍රදානෝත්සවයේදී ශ්‍රී ලංකා ගුවන් හමුදාව විසින් රාජ්‍ය අංශයේ පලදායිතා රන් සම්මානය දිනා ගත්තේය. රාජ්‍ය පරිපාලන හා කළමනාකරණ අමාත්‍යංශය යටතේ ඇති ජාතික ඵලදායිතා ලේකම් කාර්යාලය මගින් ඵලදායිතා සංකල්පයන් ක්‍රියාවට නැංවීම හා එහි හොඳම භාවිතය තෝරා ගැනීම සඳහා මෙම තරඟාවලිය වාර්ෂිකව සංවිධානය කරනු ලබයි. ශ්‍රී ලංකා ගුවන් හමුදාව විසින් මෙහෙයුම්, ඉංජිනේරු, පුහුණු, පර්යේෂණ හා සංවර්ධනය යන අංශ ආවරණය වන පරිදි මෙම තරඟාවලිය සඳහා ගුවන් හමුදා මුලස්ථානයේ පිහිටි මෙහෙයුම් අධ්‍යක්ෂක කාර්යාලය, පුහුණු අධ්‍යක්ෂක කාර්යාලය, විද්‍යුත් සහ විදුලි සංදේශ අධ්‍යක්ෂක කාර්යාලය ද, චීන වරාය ගුවන් හමුදා පුහුණු පාසලේ පිහිටි කනිෂ්ට එන හා මාණ්ඩලික විද්‍යාලය සහ   වන පියාසර පුහුණු අංශයද , හිඟුරක්ගොඩ ගුවන් හමුදා ගුවන් හමුදා කඳවුර සහ   වන හෙලිකොප්ටර් බලඝනය ද ඉදිරිපත් කරන ලද බැව් ගුවන් හමුදා නිල වෙබ් අඩවිය පවසයි. මෙම උත්සවයේ ප්‍රධාන ආරාධිතයා ලෙස පැමිණි ගරු අග්‍රාමාත්‍ය රනිල් වික්‍රමසිංහ මැතිතුමන් අතින් ශ්‍රී ලංකා ගුවන් හමුදාපති එයාර් මාර්ෂල් කපිල ජයම්පති මහතා විසින් මෙම රන් සම්මානය ලබාගන්න ලදී."
    },
    {
        "content": "ඩුබායි හා අබුඩාබිහිදි පසුගිය දා පැවති විශේෂ අවශ්‍යතා ඇති දරුවන්ගේ ක්‍රීඩා තරඟාවලියේ ශ්‍රි ලංකාව වෙනුවෙන් පදක්කම් දිනාගත් ක්‍රීඩක ක්‍රීඩිකාවන් ඇගයීමට ලක් කිරිමේ උත්සවයක් සදුදා (මාර්තු  ) දින ජනමාධ්‍ය අමාත්‍ය සහ ආරක්ෂක රාජ්‍ය අමාත්‍ය රුවන් විජයවර්ධන මැතිතුමාගේ ප්‍රධානත්වයෙන් ආරක්ෂක අමාත්‍යාංශ පරිශ්‍රෙය්දී පැවැත්විණි. මාර්තු   දින සිට  දින දක්වා ඩුබායි සහ අබුදාබිහි දී පැවති මෙම විශේෂ ඔලිම්පික් තරඟාවලිය සඳහා රටවල්  ක විශේෂ අවශ්‍යතා සහිත ක්‍රීඩක ක්‍රීඩිකාවන්  ක් පමණ සහභාගී වි ඇත. මෙහිදී ශ්‍රි ලංකා ක්‍රීඩක ක්‍රීඩිකාවන් රන් පදක්කම්  ක් ද රිදි පදක්කම්   ක් ද දිනාගන්නා ලදී. පදක්කම් ලැබු විශේෂ අවශ්‍යතා සහිත ක්‍රීඩක ක්‍රීඩිකාවන් ඇතුලු සමස්ථ තරඟාවලිය සඳහා සහභාගී වු සියලු දෙනා වෙත අමාත්‍යතුමන් විසින් මුල්‍යමය ත්‍යාග පිරිනමන ලදී. මෙහිදි අදහස් දැක්වු ජන මාධ්‍ය අමාත්‍ය සහ ආරක්ෂක රාජ්‍ය අමාත්‍ය රුවන් විජයවර්ධන මහතා විශේෂ අවශ්‍යතා ඇති දරුවන්ගේ ක්‍රීඩා කෞශල්‍යය ඉහළ නැංවීම සඳහා ක්‍රිඩා අමාත්‍යවරයා සමඟ සාකච්ඡා කර ඒ සඳහා අවැසි ඉදිරි වැඩපිළිවෙලක් සකස් කරන බවත්, මෙරටට කීර්තියක් අත්කර දුන් දරුවන් වෙත සිය ප්‍රණාමය පුදකරන බව ද පැවසීය. මෙම අවස්ථාවට ආරක්ෂක රාජ්‍ය අමාත්‍යංශ නිලධාරීන් සහ එම ක්‍රීඩක ක්‍රීඩිකාවන්ගේ පුහුණුකරුවන් ද සහභාගී වූහ."
    },
    {
        "content": "ඉන්දු - පැසිෆික් සහයෝගීතා   වැඩසටහනට සහභාගී වීම සඳහා ඕස්ට්‍රේලියානු රාජකීය නාවික හමුදාවට අයත් ‘කැන්බරා’, ‘නිව්කාසල්’, ‘සක්සස්’ සහ ‘පැරමටා’, යන නෞකාවක්   ක් සෙනසුරාදා (මාර්තු  ) දින දිවයිනට ලඟාවිය. ඒ අනුව ‘කැන්බරා’ සහ ‘නිව්කාසල්’ නෞකාවන් කොළඹ වරායට ද ‘සක්සස්’ සහ ‘පැරමටා’ නෞකාවන් ත්‍රිකුණාමලය වරායට ද ලගා වූ බව නාවික හමුදා නිල වෙබ් අඩවිය පවසයි. එහිදී ශ්‍රී ලංකා නාවික හමුදාව විසින් නාවික සම්ප්‍රදායානුකූලව මෙම නෞකාවන් පිළිගන්නා ලදී. ඉන්දීය සාගරයේ පොදු ආරක්‍ෂක කටයුතු සම්බන්ධයෙන් ඕස්ට්‍රේලියාව සහ ශ්‍රී ලංකාව අතර ඇති සහයෝගිතාව වර්ධනය කර ගැනීමට ‘ඉන්දු - පැසිෆික් සහයෝගීතා  ’ වැඩසටහන යටතේ ඕස්ට්‍රේලියානු ඒකාබද්ධ කාර්ය කණ්ඩායමක යුද, නාවික සහ ගුවන් හමුදා අංශ වලින් සමන්විත කණ්ඩායම් මෙම වැඩසටහන සඳහා පැමිණ ඇත. ඒ අනුව, මානුෂීය ආපදා සහන සැලසී‍ම, නෞකා අතර හෙලිකොප්ටර් යානා හුවමාරුවීම, සාගරික බලය තහවුරු කර ගැනීමේ ක්‍රියාකාරකම්, දෙරටේ ත්‍රිවිධ හමුදා පුද්ගලයින් අතර තූර්ය වාදන සංද්ර්ශන සහ ක්‍රීඩා ඉසව්වන් වැනි ක්‍රියාකාරකම් රැසක් මෙම වැඩසටහන තුල සිදු කිරීමට නියමිතව ඇත. ‘කැන්බරා’ නෞකාව දිගින් මීටර්   ක් වන අතර , පළල මීටර්   ක් සහ නෞකාව ටොන්   ක ධාරිතාවයකින් යුක්ත වේ. එය නිලධාරීන් සහ නාවිකයන්   දෙනෙකුගෙන් සමන්විත වේ. ‘නිව්කාසල්’ නෞකාව දිගින් මීටර්   ක් වන අතර, පළල මීටර්   ක් සහ නෞකාව ටොන්   ක ධාරිතාවයකින් යුක්ත වේ. එය නිලධාරීන් සහ නාවිකයන්   දෙනෙකුගෙන් සමන්විත වේ. ‘සක්සස්’ නෞකාවේ දිග මීටර්   ක්, පළල මීටර්   ක් සහ නෞකාව ටොන්   ක ධාරිතාවයකින් යුක්ත වන අතර, එය නිලධාරීන් සහ නාවිකයන්   දෙනෙකුගෙන් යුත් නැව් මුළුවකින් සමන්විත වේ. ‘පැරමටා’ නෞකාවේ දිග මීටර්   ක්, පළල මීටර්   ක් සහ නෞකාව ටොන්   ක ධාරිතාවයකින් යුක්ත වන අතර, එය නිලධාරීන් සහ නාවිකයන්   දෙනෙකුගෙන් යුත් නැව් මුළුවකින් ද සමන්විත වේ. තවද, ‘සක්සස්’ සහ ‘පැරමටා’ නෞකාවන් එළඹෙන මාර්තු   වන දින දිවයිනෙන් පිටත්ව යාමට නියමිතව ඇති අතර, ‘කැන්බරා’ සහ ‘නිව්කාසල්’ යන නෞකාවන් එළඹෙන මාර්තු   වන දින දිවයිනෙන් පිටත්ව යාමට නියමිතව ඇත."
    },
    {
        "content": "නැගෙනහිර පළාත විශාල කුඹුරු යායවල් සහ වැව් සඳහා ඉතා ප්‍රසිද්ධය. මෙම කලාපයේ බහුතර ජනතාවගේ ප්‍රධාන ජීවනෝපාය මාර්ගය වන්නේ කෘෂිකර්මාන්තයයි. ප්‍රදේශය පුරා විහිදී ඇති විශාල සහ කුඩා වැව් ජාලයකින් කෘෂිකර්මාන්තය සඳහා ජලය සපයනු ලබයි. මෙම වැව්, කෘෂිකර්මාන්තය ජීවනෝපාය කරගත් විවිධ ජනවර්ග වලට අයත් ප්‍රදේශයේ ජනතාවගේ ජීවනාලිය වේ. නැගෙනහිර ආරක්‍ෂක සේනා මුලස්ථානය යටතේ සේවයේ නියුතු යුද්ධ හමුදා භටපිරිස් විසින් මෑතකදී ප්‍රදේශයේ කෘෂිකාර්මික කටයුතු සඳහා බෙහෙවින් ඉවහල්වන නෙදුන්කුලම් සහ වෙට්ටිකුලම් යන වාරි වැව් දෙක සහ වාරි පද්ධතිය සම්පුර්ණයෙන්ම පිරිසිදු කිරීමේ කාර්යය සාර්ථකව නිම කළහ. පසුගියදා වෙබර් ක්‍රීඩාංගනයේ පැවති ‘රට වෙනුවෙන් එකට සිටිමු’ වැඩසටහනට සමගාමිව මෙම ප්‍රජා සත්කාරක වැඩසටහන ආරම්භ කල බව යුද්ධ හමුදා නිල වෙබ් අඩවිය පවසයි. ප්‍රදේශයේ ගොවි ජනතාව විසින් කරන ලද ඉල්ලීමකට අනුව හමුදා භටපිරිස් විසින් මෙම වැව් පිරිසිදු කිරීමට අවශ්‍ය කටයුතු සිදුකරන ලදී. ජනාධිපති ලේකම් කාර්යාලයේ මූලිකත්වයෙන් සිදුකරන ලද ‘රට වෙනුවෙන් එකට සිටිමු’ වැඩසටහන යටතේ ක්‍රියාත්මක කරන ලද සතුරුක්කොන්දන් ප්‍රදේශයේ අඩු ආදායම් ලාබී පවුල් සඳහා ඉදිකරන ලද කඩකාමර   සහ පිරිසිදු කරන ලද වැව් ජනතා අයිතියට පත්කිරීමේ උත්සවය පසුගිය   වන දා (අප්‍රේල්) පැවැත්විණි. මෙම උත්සවය සඳහා සහභාගී වූ   කට අධික පිරිසක් සඳහා යුද්ධ හමුදා භටපිරිස් විසින් දිවා ආහාරය ද ලබාදෙන ලදී. නැගෙනහිර ආරක්‍ෂක සේනා ආඥාපති මේජර් ජෙනරාල් අරුණ ජයසේකර මහතාගේ මගපෙන්වීම යටතේ මෙම ජාතික මෙහෙවර වෙනුවෙන් යුද්ධ හමුදාවේ දායකත්වය ලබාදෙන ලදී."
    },
    {
        "content": "විශ්‍රාමික ත්‍රිවිධ හමුදා ව්‍යවසායකයින්ගේ කෘෂි නිෂ්පාදන අලෙවිකර ගැනීම සඳහා විශේෂ පොලක් අද (මාර්තු 26) දින අමාත්‍යංශ පරිශ්‍රයේ දී පැවැත්විණි. ආරක්‍ෂක රාජ්‍ය අමාත්යංශය විසින් ක්‍රියාත්මක විශ්‍රාමිකයින් සඳහා වූ විශේෂිත කෘෂිකාර්මික ස්වයං රැකියා ව්‍යාපෘතිය මගින් මෙම පොළ සංවිධානය කොට තිබුණි. ආරක්‍ෂක රාජ්‍ය අමාත්‍යංශයේ ලේකම් එන්.කේ.ජී.කේ. නෙම්මේවත්ත මහතා විසින් මෙම විශේෂිත පොළ විවෘත කරන ලදී. එළවළු, පළතුරු, දේශීය සහල්, පිටි වර්ග, මී පැණි, කෘෂි නිෂ්පාදන ආදිය ඇතුලු නිෂ්පාදන රාශියක් සහනදායි මිලගණන් යටතේ මිලදී ගැනීමට පාරිබෝගිකයින්ට අවස්තාව සලසා දී තිබුණි. මෙවැනි විශේෂිත පොළවල් මගින් ත්‍රිවිධ හමුදා විශ්‍රාමිකයින්ගේ නිෂ්පාදන අලෙවි කර ගැනීම සඳහා වටිනා අවස්තාවක් සලසා දී ඇත. එමෙන්ම සාධාරණ මිලගණන් යටතේ පාරිභෝගිකයින්ට හොඳ තත්ත්වයේ නිෂ්පාදන මිලදී ගැනීමට අවස්ථාවක්ද සැලසෙනු ඇත. ආරක්‍ෂක රාජ්‍ය අමාත්යංශය විසින් ක්‍රියාත්මක කරන ලද ත්‍රිවිධ හමුදා විශ්‍රාමිකයින් වෙනුවෙන් ක්‍රියාත්මක කෘෂිකාර්මික ස්වයං රැකියාවක් මගින් ඔවුන්ගේ ආර්ථිකය ශක්තිමත් කිරීම සඳහා අතිරේක ආදායමක් ලැබෙනවා මෙන්ම ජාතික ශ්‍රම බලකායට ශක්තියක් වීම තුලින් රටේ සංවර්ධනයටද වක්‍රාකාරව දායක වෙයි. එමෙන්ම මෙමගින් නව රැකියා අවස්ථා උත්පාදනය කිරීමට ද අවස්තාවක් සැලසේ."
    },
    {
        "content": "ශ්‍රී ලංකා ප්‍රජාතාන්ත්‍රික සමාජවාදී ජනරජයේ ජනාධිපතිවරයා ලෙස 2019 අංක 01 දරන හදිසි අවස්ථා (විධිවිධාන හා බලතල) නියෝග යටතේ ඇති බලතල ප්‍රකාරව ජනාධිපති ගරු මෛත්‍රීපාල සිරිසේන මැතිතුමා විසින්     සහ    සංවිධානය ශ්‍රී ලංකාව තුළ තහනම් සංවිධාන ලෙස ප්‍රකාශයට පත් කිරීමට කටයුතු සලසා ඇත. ඒ අනුව එම සංවිධානවලට අයත් නිශ්චල සහ චංචල දේපළ මෙන්ම ක්‍රියාකාරකම් අත්හිටුවීමට රජය පියවර ගනු ඇත. මෙරට ක්‍රියාත්මක වන සෙසු අන්තවාදී සංවිධානවල ක්‍රියාකාරකම් ද හදිසි අවස්ථා නියෝග යටතේ තහනම් කිරීමට නියමිතය.  ජනාධිපති මාධ්‍ය ඒකකය"
    },
    {
        "content": "ශ්‍රී ලංකාවේ රුසියානු තානාපති යූරි මැටර්රි  මහතා අද (මාර්තු 28) දින ගරු ආරක්‍ෂක රාජ්‍ය අමාත්‍ය රුවන් විජයවර්ධන මහතා අමාත්‍යංශ පරිශ්‍රයේ දී හමුවිය. මෙම හමුවේ දී රාජ්‍ය අමාත්‍යතුමන් සහ රුසියානු තානාපතිතුමන් අතර ද්විපාර්ශ්වීය වැදගත්කමක් ඇති කරුණු පිළිබඳව සුහද සාකච්ඡාවක් පැවැත්විණි."
    },
    {
        "content": "යුද්ධ හමුදා සාමාජිකයින් සහ පොලිස් නිලධාරීන් සම﻿ඟින් ත්‍රිවිධ හමුදා සාමාජිකයින් එක්ව කල්මුණ නින්දවූර් ප්‍රදේශයේ සැක කටයුතු නිවසක් පරික්‍ෂා කිරිමට යන අවස්ථාවේදි එම නිවස තුළින් වෙඩි ප්‍රහාරයක් සහ පිපිරිමක් සිදුවී ඇති අතර සිකුරාදා (26) දින සවස ආරම්භ කළ මෙම සෝදිසි මෙහෙයුමෙන් අනතුරුව සෙනසුරාදා (27) දින උදෑසන එම පිපිරිම සිදුවී ඇති ස්ථානය වෙත ලගා වීමට ආරක්‍ෂක අංශවලට හැකියාව ලැබී ඇත. පසුව එම ප්‍රදේශය තුල ආරක්‍ෂක හමුදා සෙබළුන් විසින් සිදු කළ සෝදිසි මෙහෙයුමෙන් අනතුරුව ආරක්ෂිත නිවස පරික්‍ෂා කිරිම ආරම්භ කළ අතර නිවස තුළ තිබී පිරිමි පුද්ගලයින්, කාන්තාවන් සහ ළමුන්ගේ මළ සිරුරු 15 ක් සොයාගෙන තිබේ. ඒ අනුව, සයින්දමරදු පිපිරිමේ සිද්ධියෙන් මිය ගිය ඉස්ලාමීය අන්තවාදීන්ගේ සංඛ්‍යාව 15 දක්වා ඉහළ ගොස් ඇත. එහිදි එම නිවස තුළ සිටි දරුණු තුවාල ලැබූ කාන්තාවක් සහ දරුවෙකු, යුද්ධ හමුදාව විසින් කල්මුණේ රෝහල වෙත ප්‍රතිකාර සඳහා රැගෙනවිත් බාර දී ඇත. ඒ අනුව ආරක්ෂක හමුදාව සමඟ ගැටුමෙන් ඊයේ සවස් වන විට ත්‍රස්තවාදීන් දෙදෙනෙකු මිය ගොස් සිටි ඇති අතර ඒ අනුව මේ වන විට මිය ගිය මුළු සංඛ්‍යාව   කි. මෙම ප්‍රහාරයෙන් ආරක්‍ෂක අංශයේ සාමාජිකයින් හට කිසිදු අනතුරක් සිදුවී නොමැති අතර දැනට යුද්ධ හමුදාව සහ පොලීසීය එක්ව එම ප්‍රදේශය තුළ ‍සෝදිසි මෙහෙයුම් සිදු කරනු ලබයි.  යුධ හමුදා මාධ්‍ය ඒකකය"
    },
    {
        "content": "පොලිස් නිලධාරීන් සමඟ එක්ව යුද්ධ හමුදා සාමාජිකයින් විසින් සිකුරාදා (26) දින සිදු කළ සෝදිසි මෙහෙයුම් අතරතුර නින්දවූර් සහ සහින්දමරදු ප්‍රදේශයන් වලදී ඇතිවූ වෙඩිතබිගැනීම හේතුවෙන් මේ වන විට සෝදිසි මෙහෙයුම් ක්‍රියාත්මක වන අතර, මධ්‍යම රාත්‍රිය පුරාවටම එම ප්‍රදේශය තුළ ආරක්‍ෂක මුරකාවල් යොදවනු ලැබීය. බුද්ධි අංශය මගින් පොලීසිය වෙත ලබාදුන් තොරතුරකට අනුව යුද්ධ හමුදාව විසින් එම ඉලක්කය තහවුරු කරගැනීමෙන් අනතුරුව නිවසක් පරික්‍ෂා කිරීමට යාමේදී ත්‍රස්තවාදීන් විසින් යුද්ධ හමුදා භටපිරිස් වෙතට බෝම්බ ප්‍රහාර තුනක් ඇතුළුව වෙඩි තැබීමක් සිදු කර ඇත. පසුව යුද්ධ හමුදා භටපිරිස් විසින් ඔවුන් හට ප්‍රතිප්‍රහාර එල්ල කරමින් එම නිවස වැටළු අතර එහිදි නිවසේ ගබඩා කර තිබූ පුපුරණ ද්‍රව්‍ය විශාල තොගයක් හමුවි ඇත. මෙම වෙඩි හුවමාරුව අතරතුර එක් සිවිල් පුරවැසියෙකු ජීවිතක්‍ෂයට පත් වූ අතර තවත් 3 – 4 දෙනෙකු තුවාල ලබා ඇති අතර ඉස්ලාමීය ත්‍රස්තවාදී සංවිධානයකයැයි සැක කෙරෙන එක් අවියක් සහිත ත්‍රස්තවාදීන් දෙදෙනෙකු මිය යනු ලැබිනි. එසේම, මෙම ආරක‍්ෂිත නිවස තුළ එක් මරාගෙන මැරෙන බෝම්බකරුවෙකු හෝ බොහෝ බෝම්බකරුවන් සැඟව සිටි ඇති අතර ඔවුන් මේ වන විට මියගොස් හෝ සැඟව සිටින බවට සැක පළ කෙරේ. කෙසේ වෙතත් එම අඳුරු අවස්ථාවේ යුද්ධ හමුදා සාමාජිකයින් හට ඔවුන් වෙත පහරදීමට නොහැකි වූ අතර, පසුව නැගෙනහිර ආරක්‍ෂක සේනා ආඥාපති මේජර් ජෙනරාල් අරුණ ජයසේකරගේ උපදෙස් පරිදි යුද්ධ හමුදා භට පිරිස් විසින් සිවිල් ජනතාවගේ නිවෙස් වටලා ආරක්‍ෂාව සපයනු ලැබිනි. මෙම වැටලීම කරනු ලැබූ අවස්ථාවේදී ලියාපදිංචි නොකල නවීන වෑන් රථයක් හමු වී ඇති අතර එම වෑන් රථය ජාතික තවුහිද් ජමාද් සංවිධානයේ නායක සහරාන්ගේ මස්සිනා වන නියාස්ගේ බවට සැක පල කෙරේ. මෙම වෑන් රථයේ තිබී ජාතික හැඳුනුම්පත් දෙකක් සහ ආරම්භක වාර්ථා හමුවී ඇති අතර එමගින් 2019 අප්‍රේල් මස 19 වන දින අක්කරපත්තුවේ දී වෑන් රථය මිලදී ගෙන ඇති බව තහවුරු කරගෙන ඇත. මේ වන විට ප්‍රදේශය පුරාම යුද්ධ හමුදා භටපිරිස් විසිර සිටින අතර පොලීසිය, පොලිස් විශේෂ කාර්ය බලකාය සහ ත්‍රිවිධ හමුදා සාමාජිකයින් සමග එක්ව සෝදිසි මෙහෙයුම් ක්‍රියාත්මක කරනු ලබයි. එසේම යුද්ධ හමුදා මාධ්‍ය ප්‍රකාශක බ්‍රිගේඩියර් සුමිත් අතපත්තු ප්‍රකාශ කරනු ලැබුවේ පසුගිය සිකුරාදා (26) දින සමන්තුරෙයි ප්‍රදේශයේ නිවසක් පරික්‍ෂා කිරීමේ පුපුරණ ද්‍රව්‍ය, ඩෙටනේටර්, ජෙලග්නයිට් කූරු, ඇසිඩ් බෝතල්, වයර්,   ධජයක් සහ පසුම්බිමක්, සියදිවි නසාගැනීමේ ඇඳුම් කට්ටල සහ යුද්ධ හමුදා නිල ඇඳුම් ආදී ද්‍රව්‍ය තොගයක් සොයාගනු ලැබූ බවයි. මෙහිදි මියගිය තුවක්කුකරුවන් හඳුනාගෙන නොමැති අතර මෙම තත්ත්වය යාවත්කාලීන වන තෙක් සෝදිසි මෙහෙයුම් ක්‍රියාත්මක කරනු ලැබේ.  යුධ හමුදා මාධ්‍ය ඒකකය"
    },
    {
        "content": "පාස්කු ඉරිදා සිදුවූ අවාසනාවන්ත සිදුවීමෙන් ජීවිත අහිමිවූවන් සිහිපත් කරමින් කොළඹ අගරදගුරු අතිඋතුම් මැල්කම් කාදිනල් රංජිත් හිමිපාණන්ගේ ප‍්‍රධානත්වයෙන් පැවැත්වූ ඉරුදින විශේෂ දේව මෙහෙයන් සඳහා ජනාධිපති මෛත‍්‍රීපාල සිරිසේන මැතිතුමා අද (28) පෙරවරුවේ එක් විය. කොළඹ අගරදගුරු මැදුරේ සහ බෝම්බ ප‍්‍රහාරයට ලක්වූ කොච්චිකඩය දේවස්ථානය ඉදිරිපිට දී පැවැත්වුණු මෙම විශේෂ මෙහෙයේ දී මිය ගිය සියලු දෙනා සිහිපත් කරමින් ජනාධිපතිතුමා විසින් පහන් දල්වනු ලැබීය.  ජනාධිපති මාධ්‍ය ඒකකය"
    },
    {
        "content": "අතිගරු ජනාධිපති මෛත්‍රිපාල සිරිසේන මැතිතුමන් විසින් අද (අප්‍රේල්  ) දින ආරක්‍ෂක අමාත්‍යංශයේ නව ලේකම්තුමන් ලෙස හිටපු හමුදාපති ජෙනරාල්  එස් එච් එස් කෝට්ටේගොඩ (විශ්‍රා) ඩබ්ඩබ්වී ආර්ඩබ්පී ආර්එස්පී වීඑස්වී යූඑස්පී එන්ඩීසී මහතා පත්කර ඇත. ඒ මහතා අද ( ) දහවල් ජනාධිපති කාර්යාලයේ දී ජනාධිපති ගරු මෛත්‍රීපාල සිරිසේන මැතිතුමා අතින් සිය පත්වීම් ලිපිය ලබා ගත්තේ ය. ඉන් අනතුරුව ආරක්‍ෂක අමාත්‍යංශය වෙත පැමිණි එතුමන් සිය තනතුරෙහි රාජකාරි ආරම්භ කරන ලදී. මෙම අවස්ථාවට අමාත්‍යංශයේ අතිරේක ලේකම්වරුන්, ආරක්‍ෂක මාණ්ඩලික ප්‍රධානී, ත්‍රිවිධ හමුදාපතිවරුන් සහ ජ්‍යෙෂ්ඨ අමාත්‍යාංශ නිලධාරින් පිරිසක් සහභාගී වූහ."
    },
    {
        "content": "හදිසි නීති රෙගුලාසි තත්ත්වය යටතේ ත්‍රිවිධ හමුදාවට පැවරි ඇති බලතල වලට අනුව ක්‍රියාත්මක වූ යුද්ධ හමුදාව නාවික හා ගුවන් හමුදාව මෙන්ම පොලිසියේද සහය ඇතිව කොළඹ සහ අනෙකුත් ප්‍රදේශ ආවරණය වන පරිදි දිවයින පුරා විශේෂ මෙහෙයුම් ආරම්භ කර ඇත. ඒකාබද්ධ මෙහෙයුම් වල නිරත භටපිරිස් විසින් පසුගිය බ්‍රහස්පතින්දා (25) දින කොළඹ කොටුව, ලෝක වෙළඳ මධ්‍යස්ථානය ( ), ලංකා බැංකු ගොඩනැගිල්ල, නෙළුම් පොකුණ රඟහල සහ තවත් වාණිජමය වැදගත්කමකින් යුත් ගොඩනැගිලි කිහිපයක විශේෂ සෝදිසි මෙහෙයුම් සිදුකරන ලදි. එසේම, මට්ටක්කුලිය සහ තදාසන්න ප්‍රදේශ, කටුවපිටිය, පූගොඩ, පුත්තලම, කල්ලදිය ප්‍රදේශයන්හි අවදානම් සහිත ප්‍රදේශයන්හි සෝදිසි මෙහෙයුම් රැසක් සිදු කළ අතර, කටාන සහ මීගමුව ප්‍රදේශයන්හි පැවති අවමංගල්‍ය කටයුතු සඳහා හමුදා ආරක්‍ෂාව සපයන ලදි. තවද නීතිය හා සාමය තහවුරු කිරීම සඳහා පුත්තලම ප්‍රදේශයේ මුස්ලිම් ගම්මානයන්හි භට පිරිස් ස්ථාන ගත කරන ලදි. බටහිර ආරක්‍ෂාව සේනා මුලස්ථානය යටතේ ස්ථාපිත 14 වන සේනාංකය යටතේ ඇති 141 සහ 143 වන බලසේනාවන්ට අනුයුක්තව සේවය කරනු ලබන නිලධාරීන් 15 ක් සහ යුද්ධ හමුදා සාමාජිකයින් 200 කට අධික පිරිසකගේ සහභාගීත්වයෙන් සෝදිසි මෙහෙයුම් සිදුකරමින් පවතින අතර, එහිදි සැකකරුවන් තිදෙනෙකු අත්අඩංගුවට ගෙන වැඩිදුර පරීක්‍ෂණ සඳහා පොලිස් නිලධාරීන් වෙත භාරදී ඇත. තවද 583 බලසේනාවේ භට පිරිස් විසින් බ්‍රහස්පතින්දා (25) දින පානදුර කෙසෙල්වත්ත ප්‍රදේශයේ සෝදිසි මෙහෙයුමක් දියත් කර ඇති අතර, එහිදි සැක කටයුතු නිවාස 41 ක් ආරක්‍ෂක අංශ විසින් සෝදිසි කර තිබේ. බටහිර ආරක්‍ෂක සේනා ආඥාපති මේජර් ජෙනරාල් සත්‍යප්‍රිය ලියනගේ ගේ උපදෙස් මත යුද්ධ හමුදා භට පිරිස් විසින් පා මුර සංචාර හා මාර්ග බාධක යොදමින් පැය 48 ක් තුල සැක කටයුතු වාහන, ආරක්‍ෂිත නිවාස, සැක සහිත ස්ථාන, ගොඩනැගිලි ආදිය තුළ විශේෂ සෝදිසි මෙහෙයුම් දියත් කර ඇත. යුද්ධ හමුදා මාධ්‍ය ප්‍රකාශකවරයා ප්‍රකාශ කර සිටියේ කොළඹ හා තදාසන්න ප්‍රදේශවල ත්‍රස්ත මෙහෙයුම්වල නිරතව සිටින ත්‍රස්තවාදීන්, ඔවුන්ගේ හිතවතුන්, අනුගාමිකයන් සහ පුපුරණ ද්‍රව්‍ය, අවි සහ පතුරම් ප්‍රවාහනය කිරීම පිළිබඳ විමර්ශණය කිරිම සඳහා යුද්ධ හමුදා සාමාජිකයින් 7000 කට අධික පිරිසක් යොදවා ඇති බවයි. මේ අතර සිකුරාදා (25) දින සිදු කළ ඒකාබද්ධ පොලිස් මෙහෙයුම් වලදි සිදු කළ ප්‍රශ්ණ කිරීම්වලදී සැකකරුවන් 60 ක් පමණ අත්අඩංගුවට ගෙන තිබේ. මේ අතර නැගෙනහිර පළාතේ රිදිතැන්න, වාලච්චේන, කාත්තන්කුඩි සහ දිඹුලාගල යන ප්‍රදේශයන්හි බදාදා (25) දින උදෑසන යුද්ධ හමුදාව විශේෂ කාර්ය බලකාය, නාවික, ගුවන් හමුදා භටයින් සහ පොලිස් නිලධාරීන් එක්ව සිදු කළ ඒකාබද්ධව වැටලීමකදි සැකකරුවන් කිහිප දෙනෙකු අත්ඩංගුවට ගෙන ඇත. ඒ හා සමානව නැගෙනහිර පලාතේ පුනානි විශ්ව විද්‍යාලය තුළ පුපුරණ ද්‍රව්‍ය තොගයක් පිළිබඳ ලද තොරතුරකට අනුව සෝදිසි මෙහෙයුම් සිදු කර ඇත. පසුගිය කාලය පුරා ආගමික ප්‍රධානින් සහ සිවිල් ක්‍රියාකාරීන් සමග සකාච්ඡා කිහිපයක් සඳහා සහභාගී වූ නැගෙනහිර ආරක්‍ෂක සේනා ආඥපති මේජර් ජෙනරාල් අරුණ ජයසේකර එම ප්‍රදේශය තුළ පැය 24 ක කාලය තුළ රැස්වීම් ගණනාවක් පවත්වන ලදී. එදිනම මුස්ලිම් පල්ලි තුළ සිකුරාදා (26) දින පැවති ඔවුන්ගේ යාඥා ආරම්භ වන විට එම ස්ථානයන් තුළ යුද්ධ හමුදා සාමාජිකයින් ආරක්‍ෂාව සපයා ඇත. යාපනය, වව්නියාව, කිලිනොච්චි, මුලතිව් සහ මධ්‍යම ආරක්‍ෂක සේනා මූලස්ථානයන්ට අනුයුක්තව සේවය කරනු ලබන යුද්ධ හමුදා භට පිරිස් විසින් දිවයිනේ සැක කටයුතු ප්‍රදේශයන් තුළ පා මුර සංචාර, මාර්ග බාධක, සැක කටයුතු වාහන පරික්‍ෂා, සිදු කර ඇති අතර එහිදි අත්අඩංගුවට ගත් සැකකරුවන් කිහිපදෙනෙකු සිකුරාදා (25) දින කිලිනොච්චි ආරක්‍ෂක සේනා මූලස්ථානයේ භට පිරිස් විසින් පොලීසිය වෙත භාර දෙන ලදී.  යුධ හමුදා මාධ්‍ය ඒකකය"
    },
    {
        "content": "රුසියානු නාවික හමුදාවට අයත් ‘අද්මිරාල් ඔෆ් ද ෆ්ලීට් ඔෆ් ද සොවියට් යූනියන් ගෝෂ්කෝ’ යන නෞකාව දින දෙකක සුහද සංචාරයක් සඳහා බදාදා (අප්‍රේල්  ) දින දිවයිනට සේන්දු වූ බව නාවික හමුදා නිල වෙබ් අඩවිය පවසයි. කොළඹ වරායට පැමිණි එම නෞකාව නාවික සම්ප්‍රදායානුකූලව ශ්‍රී ලංකා නාවික හමුදාව විසින් පිළිගන්නා ලදී.   දිගින් මීටර්   ක් වන නෞකාව, නිලධාරීන්   දෙනෙකුගෙන් සහ නාවිකයන්   දෙනෙකුගෙන් යුත් නැව් මුළුවකින් ද සමන්විතය. මෙම නෞකාවෙහි නැව් මුළුව දිව‍යිනේ රැදී සිටින කාල සීමාව තුළදී ශ්‍රී ලංකා නාවික හමුදාව විසින් සංවිධානය කරනු ලබන වැඩසටහන් කිහිපයකට ද සහභාගී වීමට නියමිතව ඇත. මෙම නෞකාව එළඹෙන සෙනසුරාදා (අප්‍රේල්  ) දිවයිනෙන් පිටත් වීමට නියමිතය."
    },
    {
        "content": "අද   ආරක්‍ෂක අමාත්‍යංශ පරිශ්‍රයේ දී පැවති 6 වන ඉන්දු -ශ්‍රී ලංකා ආරක්‍ෂක සමුළුව සඳහා, ආරක්‍ෂක අමාත්‍යංශයේ ලේකම් හේමසිරි ප්‍රනාන්දු මහතාගේ ආරාධනයෙන් ඉන්දීය ආරක්‍ෂක අමාත්‍යංශයේ ලේකම් සංජේ මිත්‍රා   මහතාගේ නායකත්වයෙන් යුත් දූත පිරිසක් සහභාගී විය.     2012 වර්ෂයේ සිට ආරම්භ කරන ලදුව, වාර්ෂිකව පවත්වනු ලබන ඉන්දු - ශ්‍රී ලංකා ආරක්‍ෂක සමුළුව මගින් දෙරට අතර ආරක්‍ෂක සහයෝගීතාවයේ සමස්ත විෂය පථය සමාලෝචනය කරන අතර, එහි නව අවශ්‍යතාවයන් පිළිබඳවද සාකාච්ඡා කරනු ලබයි.     මෙම හමුවේ දී දෙපාර්ශ්වය විසින්ම ද්විපාර්ශ්වීය වැදගත්කමකින් යුක්ත ආරක්‍ෂක කරුණු පිළිබඳව දීර්ඝ වශයෙන් සාකච්ඡා කරන ලදී.     මේ සඳහා ශ්‍රී ලංකාවේ ඉන්දියානු නියෝජ්‍ය මහ කොමසාරිස්, ආරක්‍ෂක මාණ්ඩලික ප්‍රධානි, යුධ හා නාවික හමුදාපතිවරුන්, දෙරටේම ආරක්‍ෂක අමාත්‍යංශ ඡ්‍යේෂ්ඨ නිලධාරීන් සහ දෙරටේම හමුදා නියෝජිතයන් පිරිසක් සහභාගී වුහ."
    },
    {
        "content": "ඉන්දීය ආරක්‍ෂක ලේකම් සංජේ මිත්‍රා   මහතා අද   දින නිල සංචාරයක් සඳහා දිවයිනට පැමිණියේය. වාර්ෂිකව දෙරට අතර පවත්වන ආරක්‍ෂක සමුළුවට සහභාගී වීම සඳහා ඉන්දීය ආරක්‍ෂක ලේකම්තුමන් ප්‍රමුක දුත පිරිස මෙසේ දිවයිනට පැමිණෙන ලදී. ශ්‍රී ලංකාවේ සිදුකරන සංචාරය අතරතුර ඉන්දීය ආරක්‍ෂක ලේකම් මිත්‍රා මහතා විසින් අතිගරු ජනාධිපති මෛත්‍රිපාල සිරිසේන මැතිතුමන්, ආරක්‍ෂක ලේකම් හේමසිරි ප්‍රනාන්දු මහතා, ආරක්‍ෂක මාණ්ඩලික ප්‍රධානි හා ත්‍රිවිධ හමුදාපතිවරුන් හමුවීමට නියමිතය."
    },
    {
        "content": "අතිගරු ජනාධිපති තුමන්ගේ උපදෙස් පරිදි රාජ්‍ය ආරක්‍ෂක ලේකම් තුමාගේ ප්‍රධානත්වයෙන් අප්‍රේල් මස   දින පැවති සාකච්ඡාවේදී ඝෝෂාකාරී නාද රටා සහිත රථවාහන සඳහා වැටලීම් ක්‍රියාත්මක කිරීමට පොලිස්පති තුමාට උපදෙස් ලබාදුනි. මෙහිදී පරිසර දුෂණයේ අංගයක් වන ශබ්ද දූෂණය මැඩලීමටත් අනාගතයේදී සංවර්ධිත විනය ගරුක රටක් බිහිකිරීමට කෙටි කාලීන හා දීර්ඝ කාලීනව ගතයුතු තීන්දු තීරණ මෙහිදී සාකච්ඡාවට බඳුන් විය. විවිධ නාද රටා සහිත රථවාහන සඳහා නීතිය අකුරටම ක්‍රියාත්මක කිරීමට. විවිධ ලයිට්  අප්‍රේල් මස   දින පැවති සාකච්ඡාවේ දී රථවාහන නීති උල්ලංගනය සහ ඩෙසිබල්   ට වඩා වැඩි නලා සඳහා අවශ්‍ය නීති ක්‍රියාත්මක කිරීමට ලංකාවේ සියලුම පොලිස් ස්ථාන දැනුවත් කිරීමට කටයුතු කරන මෙන් නියෝජ්‍ය පොලිස්පති   අජිත් රෝහණ මහතාට දැනුම් දෙනු ලැබීය. මීට අමතරව රටේ සියලුම පාසල් සිසුන්, සියලුම මගීන් සහ රියදුරන් සම්බන්ධ කරගනිමින් නිශ්ශබ්දතා දිනයක්   ප්‍රකාශයට පත්කිරීමට ද මෙහිදී සාකච්ඡා විය. මෙම සාකච්ඡා‍වේ විශේෂත්වය වනුයේ මේ සඳහා පැමිණි පෞද්ගලික බස් රථ හිමියන්ගේ සංගම් සියල්ලම සහ සියලුම ආයතන නීති රිති ක්‍රියාත්මක කිරීමට එකඟතාවය ඵල කිරීමයි. මෙම සාකච්ඡාව සඳහා පොලිස්පති තුමන්, ආනයන අපනයන පාලක, ශ්‍රී ලංකා රේගුව, මධ්‍යම පරිසර අධිකාරිය, මාර්ගස්ථ මගී ප්‍රවහන අධිකාරිය, ජාතික ප්‍රවාහන කොමිසම ඇතුළු ආයතන   ක නියෝජිතයන් එක්ව සිටියහ. සුරකිමු ශ්‍රී ලංකා සභාපති පාහියන්ගල ආනන්ද හිමියන් ද මෙම සාකච්ඡාවට වැඩම කළහ."
    },
    {
        "content": "ආරක්‍ෂක අමාත්‍යංශයේ විශේෂ “අවුරුදු පොළ” අද දින උදෑසන (අප්‍රේල්  ) අමාත්‍යාංශ පරිශ්‍රයේ දී පැවැත්විණි. ආරක්‍ෂක අමාත්‍යංශයී‍ය සේවා වනිතා ඒකකය විසින් සංවිධානය කරන ලද මෙම පොළෙහි සමාරම්භක අවස්ථාව සඳහා ආරක්‍ෂක අමාත්‍යංශයේ ලේකම් හේමසිරි ප්‍රනාන්දු මහතා සහභාගී විය. ත්‍රිවිධ හමුදාව, සිවිල් ආරක්‍ෂක දෙපාර්තමේන්තුව සහ ත්‍රිවිධ හමුදා විශ්‍රාමික අයවලුන් සමග එක්ව මෙම පොලෙහි වෙළඳ කුටි පවත්වාගෙන යනු ලබන අතර, නැවුම් එළවලු, වියලි සලාක, කරවල ,මාළු, මස්, කිරි ආශ්‍රිත නිෂ්පාදන මෙන්ම පාවහන්, රෙදිපිළි ඇතුළු අවුරුදු සමයේ නිවසට අවශ්‍ය විවිධ භාණ්ඩ සාධාරණ මුදලට අමාත්‍යාංශ සේවකයින් වෙනුවෙන් මෙහිදී ලබාගැනීමේ හැකියාව පවතී. ආරක්‍ෂක රාජ්‍ය අමාත්‍යංශයේ ලේකම් එන්කේජිකේ නැම්මවත්ත, අමාත්‍යංශයීය ජ්‍යෙෂ්ඨ නිලධාරින්, හමුදා නිලධාරින් සහ අමාත්‍යාංශ කාර්ය මණ්ඩලය මෙම අවුරුදු පොලෙහි සමාරම්භක අවස්ථාවට සහභාගි වී සිටියහ."
    },
    {
        "content": "ඉන්දීය ආරක්‍ෂක අමාත්‍යංශයේ ලේකම් සංජේ මිත්‍රා   මහතා අද   ආරක්‍ෂක අමාත්‍යංශයේ ලේකම් හේමසිරි ප්‍රනාන්දු මහතා අමාත්‍යංශ පරිශ්‍රයේ දී හමුවිය.     මෙම හමුවේ දී දෙරටේ ආරක්‍ෂක ලේකම්වරුන් දෙදෙනා අතර ද්විපාර්ශ්වික වැදගත්කමක් සහිත කරුණු පිළිබඳව සුහද සාකච්ඡාවක් පැවැත්විණි. මෙම අවස්ථාව සිහිවීම සඳහා දෙපාර්ශවය අතර සමරු තිලිණ හුවමාරුවක් ද සිදුවිය.     මෙම අවස්ථාවට ශ්‍රී ලංකාවේ ඉන්දියානු නියෝජ්‍ය මහකොමසාරිස්, ඉන්දියානු තානාපති කාර්යාලයේ ආරක්‍ෂක උපදේශක සහ ආරක්‍ෂක අමාත්‍යංශයේ නිලධාරීන් පිරිසක් ද සහභාගි වූහ."
    },
    {
        "content": "(මාධ්‍ය නිවේදනය) දැනට පවතින හදිසි ආරක්‍ෂක වාතාවරණය සැලකිල්ලට ගෙන ත්‍රස්තවාදී කටයුතු සඳහා සම්බන්ධ හෝ සැක කටයුතු පුද්ගලයින්, වාහන, ක්‍රියාකාරකම් ආදිය පිළිබඳ විස්තර ඔබ සතු වේ නම් එම තොරතුරු හැකි ඉක්මනින් පහත සඳහන් යුද්ධ හමුදා මූලස්ථාන දුරකථන අංක අමතා ලබාදීමට කටයුතු කරන ලෙස ඔබ සැම වෙත දන්වා සිටිනු ලැබේ. (නිමාව)  යුධ හමුදා මාධ්‍ය ඒකකය"
    },
    {
        "content": "අද රාති‍්‍ර 12.00 සිට ත‍්‍රස්තවාදී මර්දනයට අදාළ වගන්ති හදිසි නීති රෙගුලාසි යටතට … හෙට ජාතික ශෝක දිනයක් … ජාතික ආරක්‍ෂක මණ්ඩලය ජනාධිපති ගරු මෛතී‍්‍රපාල සිරිසේන මැතිතුමාගේ ප‍්‍රධානත්වයෙන් අද (22) පෙරවරුවේ රැස් වූ අතර එහි දී පහත සඳහන් තීරණවලට එළැඹිණි. ත‍්‍රස්තවාදය මර්දනයට අදාළ වගන්ති පමණක් අද රාති‍්‍ර 12.00 සිට හදිසි නීති රෙගුලාසි යටතේ ගැසට් කීරීමට රජය තීරණය කර තිබේ. රටේ සහ ජනතාවගේ ආරක්ෂාව තහවුරු කිරීමට පොලිසියට සහ ති‍්‍රවිධ හමුදාවට බලය ලබාදීම වෙනුවෙන් එම පියවර ගෙන ඇත. මේ අතර හෙට (23) දිනය ජාතික ශෝක දිනයක් ලෙස ප‍්‍රකාශයට පත් කිරීමට ද රජය තීරණය කර තිබේ. ඊයේ සිදු කළ ත‍්‍රස්ත කි‍්‍රයාවට අදාළ සංවිධාන, ඊට අදාළව අත්අඩංගුවට ගත් ත‍්‍රස්තවාදීන් සහ අනුබල දුන් තවත් බලවේග ඇත්නම් එකී සියලු විනාශකාරී බලවේග සම්පූර්ණයෙන්ම විනාශ කිරීම පිළිබඳව මෙහිදී සාකච්ඡා කෙරුණු අතර ඒ පිළිබඳ ඉදිරි පියවර ගැනීමට ජනාධිපතිතුමා පොලිසියට සහ ති‍්‍රවිධ හමුදාවට උපදෙස් දෙනු ලැබීය. එමෙන්ම ශී‍්‍ර ලංකාවේ සිටින සියලු විදේශ තානාපතිවරුන් සහ මහකොමසාරිස්වරු කැඳවා රටේ වත්මන් තත්ත්වය පැහැදිලි කිරීමට ජනාධිපතිතුමා අපේක්ෂා කරන අතර, එහි දී ශ‍්‍රී ලංකාව වෙනුවෙන් ජාත්‍යන්තර සහාය ඉල්ලා සිටිනු ඇත. දේශීය ත‍්‍රස්තවාදීන්ගේ මෙම සිදුවීම් පසුපස ජාත්‍යන්තර ත‍්‍රස්තවාදී සංවිධාන සිටින බවට බුද්ධි අංශ වාර්තාකර ඇති බැවින් ඔවුන් මර්දනය කිරීම සඳහා මෙලෙස ජාත්‍යන්තර සහාය ඉල්ලා සිටීමට නියමිතය. මේ අතර කතෝලික දේවස්ථාන සහ ආරක්ෂාව අවශ්‍ය සියලු ස්ථානවලට විධිමත් ආරක්‍ෂක වැඩපිළිවෙළක් සකසන්නැයි ද ජනාධිපති ගරු මෛත‍්‍රීපාල සිරිසේන මැතිතුමා ආරක්‍ෂක අංශවලට උපදෙස් දී තිබේ. රට තුළ ඇතිව තිබෙන තත්ත්වය සැලකිල්ලට ගෙන මෙම ඉදිරි කි‍්‍රයාමාර්ග වහාම කි‍්‍රයාත්මක කිරීමට පොලීසියට සහ ති‍්‍රවිධ හමුදාවටත්, ආරක්‍ෂක අමාත්‍යාංශයටත් ජනාධිපතිතුමා උපදෙස් දී ඇත. මේ අතර අද රාති‍්‍ර 8.00 සිට හෙට අලුයම 4.00 දක්වා පොලිස් ඇඳිරි නීතිය පැනවීමට ද රජය තීරණය කර තිබේ.  ජනාධිපති මාධ්‍ය ඒකකය"
    },
    {
        "content": "රටේ ජාතික ආරක්ෂාව තහවුරු කිරීමට පක්ෂ, පාට බේදයකින් තොරව සියලුදෙනා එක්විය යුතු බව අවධාරණය කෙරේ…. ජනාධිපති ගරු මෛතී‍්‍රපාල සිරිසේන මැතිතුමාගේ ප‍්‍රධානත්වයෙන්, සියලු පක්ෂ නායකයන්ගේ සහ නියෝජිතයන්ගේ සහභාගිත්වයෙන් සර්ව පාක්ෂික සමුළුව අද (25) පෙරවරුවේ ජනාධිපති කාර්යාලයේ දී පැවැත්විණි. රටේ පවතින වත්මන් තත්ත්වය සහ ඒ හමුවේ ගතයුතු කි‍්‍රයාමාර්ග පිළිබඳ මෙහිදී දීර්ඝ වශයෙන් සාකච්ඡාවට ලක් වූ අතර, රටේ ජාතික ආරක්ෂාව තහවුරු කිරීමට පක්ෂ පාට භේදයකින් තොරව සියලුදෙනා එක්වීමේ වැදගත්කම අවධාරණය කෙරිණි. රටක් වශයෙන් මේ මොහොතේ දී මෙම ත‍්‍රස්තවාදී උවදුර මුලිනුපුටා දැමීමට සහ අදාළ පුද්ගලයන් අත්අඩංගුවට ගැනීමට ජනාධිපතිතුමා ඇතුළු රජය ගෙනයන වැඩපිළිවෙළට භේදයකින් තොරව සිය උපරිම සහය ලබාදෙන බවට මෙහි දී සියලු පක්ෂ නායකයෝ සහතික වූහ. මෙම ත‍්‍රස්තවාදී ව්‍යාපාරය මැඩැලීම වෙනුවෙන් සහ ජාතික ආරක්ෂාව තහවුරු කරමින් රටේ සහ ජනතාවගේ කටයුතු යථාවත් කිරීමට රජය මේ වන විට ගෙන තිබෙන කි‍්‍රයාමාර්ග පිළිබඳව මෙහිදී පක්ෂ නායකයන් දැනුවත් කළ ජනාධිපතිතුමා සඳහන් කළේ මෙම නව ප‍්‍රවනතාවය හමුවේ සියලු ආරක්ෂක අංශවල ප‍්‍රතිසංවිධානයක් සිදුකිරීමට ද මේ වන විට කටයුතු කරමින් සිටින බවයි. එමෙන්ම ඒකාබද්ධ ආරක්ෂක මෙහෙයුම් මධ්‍යස්ථානයක් ආරම්භ කිරීමට කටයුතු යොදා ඇති බවත්, එමඟින් සියලු ආරක්ෂක මෙහෙයුම් සම්බන්ධීකරණය කිරීමට පියවර ගන්නා බවත් ජනාධිපතිතුමා සඳහන් කළේය. දේශපාලන මත සහ අරමුණු පසෙකලා පොදු මහජනතාව වෙනුවෙන් රට තුළ සාමකාමී පරිසරයක් ගොඩනැඟීමට සාමුහිකව කැපවෙමු යැයි ද වැඩිදුරටත් අදහස් දක්වමින් ජනාධිපතිතුමා සියලු පක්ෂ නායකයන්ගෙන් ඉල්ලීමක් කළේය. මෙහි දී අදහස් දැක්වූ පක්ෂ නායකයන් සහ නියෝජිතයන් මෙම අවාසනාවන්ත සිදුවීම සහ එහි දී ආරක්ෂක අංශවලින් සිදු වූ අඩු පාඩු පිළිබඳව කරුණු පෙන්වා දුන් අතර, එම අඩු පාඩු නිවැරදි කර ගනිමින් රටේ ජාතික ආරක්ෂාව තහවුරු කිරීමට කටයුතු කිරීමේ වැදගත්කම පෙන්වා දුන්හ. මෙරට ආරක්ෂක අංශ පිළිබ`ද විශ්වාසය තබමින් සහ ඔවුන්ගේ මූලිකත්වයෙන් ත‍්‍රස්තවාදී කටයුතුවලට සම්බන්ධ සියලු පුද්ගලයන් අත්අඩංගුවට ගැනීමට පියවර ගතයුතු බවත්, සියලු දේශපාලන නායකයන් සහ ආරක්ෂක අංශවලට සම්බන්ධව අත්දැකීම් ඇති සියලුදෙනාගේ දායකත්වය ඊට ලබා ගැනීමේ වැදගත්කමත් මෙහි දී සාකච්ඡාවට ලක් විය. අග‍්‍රාමාත්‍ය රනිල් වික‍්‍රමසිංහ, විපක්ෂනායක මහින්ද රාජපක්ෂ යන මහත්වරුන් සහ ශ‍්‍රී ලංකා නිදහස් පක්ෂය, එක්සත් ජනතා නිදහස් සන්ධානය සහ එක්සත් ජාතික පක්ෂය නියෝජනය කරමින් මැති ඇමතිවරුන් රැසක් ද, පොදුජන පෙරමුණ නියෝජනය කරමින් බැසිල් රාජපක්ෂ, දෙමළ ජාතික සන්ධානයේ නායක ආර්. සම්බන්ධන්, ජනතා විමුක්ති පෙරමුණ නියෝජනය කරමින් එහි ප‍්‍රචාරක ලේකම් පාර්ලිමේන්තු මන්තී‍්‍ර විජිත හේරත්, ජාතික හෙළ උරුමය නියෝජනය කරමින් අමාත්‍ය පාඨලී චම්පික රණවක, මහජන එක්සත් පෙරමුණේ නායක දිනේෂ් ගුණවර්ධන, ජාතික නිදහස් පෙරමුණේ නායක පාර්ලිමේන්තු මන්තී‍්‍ර විමල් වීරවංශ, පිවිතුරු හෙළ උරුමයේ නායක පාර්ලිමේන්තු මන්ති‍්‍ර උදය ගම්මන්පිල, ප‍්‍රජාතන්ත‍්‍රවාදී ජනතා පෙරමුණේ නායක අමාත්‍ය මනෝ ගනේෂන්, ශ‍්‍රී ලංකා මුස්ලිම් කොංග‍්‍රසයේ නායක අමාත්‍ය රවුෆ් හකීම්, සමස්ත ලංකා මුස්ලිම් කොංග‍්‍රසයේ නායක රිෂාඞ් බදියුදීන්, කම්කරු ජාතික සංගමයේ නායක අමාත්‍ය පලනි දිගම්බරම්, කදුරට ජනතා පෙරමුණේ නායක අමාත්‍ය වී.එස්, රාධකි‍්‍රෂ්ණන්, ඊපීඞීපී පක්ෂයේ නායක පාර්ලිමේන්තු මන්තී‍්‍ර ඩග්ලස් දේවානන්ද, ශ‍්‍රී ලංකා කොමියුනිස්ට් පක්ෂයේ නායක ඩිව් ගුණසේකර, ලංකා සමසමාජ පක්ෂ නායක මහාචාර්ය තිස්ස විතාරණ, ජාතික සමගි පෙරමුණේ නායක අසාත් සාලි යන මහත්වරුන් ඇතුළු පක්ෂ නායකයන් සහ නියෝජිතයෝ රැසක් මීට එක්ව සිටියහ.  ජනාධිපති මාධ්‍ය ඒකකය"
    },
    {
        "content": "ශ්‍රී ලංකා වෙරළාරක්ෂක බලකායේ අධ්‍යක්ෂ ජෙනරාල් රියර් අද්මිරාල් සමන්ත විමලතුංග මහතා ඊයේ   දින ආරක්ෂක අමාත්‍යංශයේ ලේකම් ජෙනරාල් එස්එච්එස් කෝට්ටේගොඩ   ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි මහතා අමාත්‍යංශ පරිශ්‍රයේ දී හමුවිය. මෙම අමුවේ දී ආරක්ෂක ලේකම්තුමන් සහ වෙරළාරක්ෂක බලකා අධ්‍යක්‍ෂ ජෙනරාල් අතර සුහද සාකච්ඡාවක් පැවැත්විණි. මෙම අවස්ථාව සිහිවීම වස් සමරු තිළිණ හුවමාරුවක් ද සිදුවිය. ."
    },
    {
        "content": "ජෙනරාල් සර් ජෝන් කොතලාවල ආරක්‍ෂක විශ්ව විද්‍යාලයේ උප කුලපති, එයාර් වයිස් මාර්ෂල් එච්එම්එස්කේබී කොටකදෙණිය අද (මැයි 09) දින ආරක්‍ෂක අමාත්‍යංශයේ ලේකම් ජෙනරාල් එස්එච්එස් කෝට්ටේගොඩ (විශ්‍රා) ඩබ්ඩබ්වී ආර්ඩබ්පී ආර්එස්පී වීඑස්වී එන්ඩිසී අමාත්‍යාංශ පරිශ්‍රයේ දී හමුවිය. මෙම හමුවේ දී ආරක්‍ෂක ලේකම්තුමන් සහ උපකුලපතිතුමන් අතර සුහද සාකච්ඡාවක් පැවැත්විණි. මෙම අවස්ථාව සිහිවීම සඳහා සමරු තිළිණ හුවමාරුවක් ද සිදුවිය."
    },
    {
        "content": "නිවාඩු නොමැතිව සේවයට නොපැමිණ සිටින අයවළුන් වෙනුවෙන් ඔවුන්ගේ නීතිමය කටයුතු ඉටුකිරීම සඳහා ලබාදී තිබු පොදුසමා කාලය යුද්ධ හමුදා මූලස්ථානය විසින් තවත් සතියකින් දීර්ඝ කර ඇත. ඒ අනුව මේ වන විටත් තම රෙජිමේන්තූ වෙත භාරවීමට නොහැකිව සිටින යුද්ධ හමුදා සාමාජිකයින් හට   මැයි මස   වන දින   පැය දක්වා කාල සීමාව තුළදී අවශ්‍ය ඉදිරි කටයුතු සිදුකර ගත හැක. මීට පෙර ලබා දී තිබු පොදුසමා කාලය   අප්‍රේල් මස   වන දින සිට   මැයි මස   දින දක්වා වේ.   යුධ හමුදා මාධ්‍ය ඒකකය"
    },
    {
        "content": "ආරක්‍ෂක අමාත්‍යංශයේ ලේකම් ජෙනරාල් එස්එච්එස්. කෝට්ටේගොඩ   ඩබ්ඩබ්වී ආර්ඩබ්පි ආර්එස්පි වීඑස්වී යුඑස්පි එන්ඩිසි මහතා ඉරිදා     දින දළදා වහන්සේ වැඳ පුදා ගැනීම සඳහා මහනුවර බලා පිටත්ව ගියේය. දළදා මාලිගාවට පැමිණි ආරක්‍ෂක ලේකම්තුමන්, දලඳා මාලිගාවෙහි දියවඩන නිළමේ නිලංග දෑල බණ්ඩාර මහතා විසින් පිළිගැනීමෙන් අනතුරුව ආගමික වතාවත් සඳහා එතුමන් කැඳවාගෙන යනු ලැබිය. අනතුරුව ආරක්‍ෂක ලේකම්තුමන් මල්වතු පාර්ශවයේ මහානායක අතිපූජ්‍ය තිබ්බටුවාවේ ශ්‍රී සුමංගල නාහිමියන් සහ අස්ගිරි පාර්ශවයේ මහානායක අතිපූජ්‍ය වරකාගොඩ ශ්‍රී ඥානරතන නාහිමියන් බැහැදැක ආශිර්වාද ලබාගන්නා ලදී. මෙම හමුවේ දී ගෞරවනීය මහා නායක ස්වාමීන් වහන්සේ විසින් ආරක්‍ෂක ලේකම්තුමන්ට ආශිර්වාද කල අතර එතුමන් හට අඟනා උපදෙස් ද ලබාදෙන ලදී. නව ආරක්‍ෂක ලේකම්තුමන් අප්‍රේල්   වන දින සිය ධුරයෙහි වැඩ භාරගැනීමෙන් පසු දළඳා මාලිගාවෙහි සිදුකරන ලද ප්‍රථම සංචාරය මෙයයි."
    },
    {
        "content": "පාස්කු ඉරිදා දින ඝාතන සිද්ධියට සම්බන්ධ සැකකරුවන් සොයාගැනීමට පොලිස් මූලස්ථානය මහජනතාවගේ සහාය ඉල්ලා සිටියි. පොලිස් මාධ්‍ය ප්‍රකාශක පොලිස් අධිකාරී රුවන් ගුණසේකර මහතා පැවසුවේ සැකකරුවන් සම්බන්ධයෙන් ඕනෑම තොරතුරක් දුරකථන අංක   ඔස්සේ පොලීසියට දැනුම් දිය හැකි බවයි.  යුධ හමුදා මාධ්‍ය ඒකකය"
    },
    {
        "content": "යුද්ධ හමුදාධිපති ලුතිතන් ජෙනරාල් මහේෂ් සේනානායක මහතා අද (මැයි 03) දින ආරක්‍ෂක අමාත්‍යංශයේ ලේකම් ජෙනරාල් එස් එච් එස් කෝට්ටේගොඩ (විශ්‍රා) ඩබ්ඩබ්වී ආර්ඩබ්පී ආර්එස්පී වීඑස්වී යූඑස්පී එන්ඩීසී මහතා අමාත්‍යංශ පරිශ්‍රයේ දී හමුවිය. මෙම හමුවේදී ආරක්‍ෂක ලේකම්තුමන් සහ යුද්ධ හමුදාධිපතිතුමන් අතර රාජකාරිමය වශයෙන් දෙපාර්ශවයට වැදගත් කරුණු පිළිබඳව සුහද සාකච්ඡාවක් පැවැත්විණි. මෙම අවස්ථාව සිහිවීම වස් දෙදෙනා අතර සමරු තිළිණ හුවමාරුවක් ද සිදුවිය."
    },
    {
        "content": "නාවික හමුදාධිපති වයිස් අද්මිරාල් පියල් ද සිල්වා මහතා අද (මැයි 03) දින ආරක්‍ෂක අමාත්‍යංශයේ ලේකම් ජෙනරාල් එස් එච් එස් කෝට්ටේගොඩ (විශ්‍රා) ඩබ්ඩබ්වී ආර්ඩබ්පී ආර්එස්පී වීඑස්වී යූඑස්පී එන්ඩීසී මහතා අමාත්‍යංශ පරිශ්‍රයේ දී හමුවිය. මෙම හමුවේදී ආරක්‍ෂක ලේකම්තුමන් සහ නාවික හමුදාධිපතිතුමන් අතර රාජකාරිමය වශයෙන් දෙපාර්ශවයට වැදගත් කරුණු පිළිබඳව සුහද සාකච්ඡාවක් පැවැත්විණි. මෙම අවස්ථාව සිහිවීම වස් දෙදෙනා අතර සමරු තිළිණ හුවමාරුවක් ද සිදුවිය."
    },
    {
        "content": "ආරක්‍ෂක අංශ අදින නිල ඇඳුමකට සමාන නිල ඇඳුමක් ඇදගත් පුද්ගලයෙකු තුන්මෝදර ප්‍රදේශයේ කඩාකප්පල්කාරී ක්‍රියාවන් සිදුවන අවස්ථාවේ එහි රැදී සිටින වීඩීයෝ දර්ශන කිහිපයක් පිළිබඳව ශ්‍රී ලංකා යුද්ධ හමුදාව අවධානය යොමුකර ඇත. යුද්ධ හමුදාව මගින් මේ සබැඳිව කඩිනම් පරීක්‍ෂණ පවත්වන අතර, එම වීඩීයෝවේ ඇතුළත් ආරක්‍ෂක අංශ සාමාජිකයෙක් යැයි සැකකෙරෙන පුද්ගලයා හඳුනාගැනීමට යුද්ධ හමුදාව මහජන සහය පතන අතර, පරීක්‍ෂණවලින් පසුව අදාල පුද්ගලයා ආරක්‍ෂක අංශ සාමාජිකයෙකු බවට තහවුරු වූවහොත් ඔහුට එරෙහිව දැඩි විනය පියවර ගැනිමට යුද්ධ හමුදාව කටයුතු කරනු ලැබේ. තවද මේ පිළිබඳ තොරතුරු ඇතොත් විශේෂ විමර්ශන ඒකකය ශ්‍රී ලංකා යුද්ධ හමුදා පොලිස් හේවා බලකායේ හදිසි ඇමතුම් අංක   ට දැනුම් දෙන ලෙස මහජනතාවගෙන් කාරුණිකව ඉල්ලා සිටිමී.  යුධ හමුදා මාධ්‍ය ඒකකය"
    },
    {
        "content": "පාස්කු ඉරිදා සිදුවූ ත්‍රස්තවාදී ප්‍රහාරයෙන් පසු රටේ ආරක්ෂාව තහවුරු කිරීම සඳහා ත්‍රිවිධ හමුදාව, පොලීසිය, විශේෂ කාර්ය බලකාය සහ සිවිල් ආරක්ෂක දෙපාර්තමේන්තුව වෙහෙස නොබලා කටයුතු කළ බව ආරක්ෂක අමාත්‍යංශයේ ලේකම් ජෙනරාල් එස්එච්එස් කොට්ටෙගොඩ (විශ්‍රා) ඩබ්ඩබ්වී ආර්ඩබ්පී ආර්එස්පී වීඑස්වී යූඑස්පී එන්ඩීසී මහතා ඊයේ (මැයි 06) සවස අමාත්‍යංශ පරිශ්‍රයේ පැවති මාධ්‍ය හමුවකදී පැවසිය. මේ වනවිට සිදුවිය හැකි ඕනෑම ත්‍රස්තවාදී ක්‍රියාවකට මුහුණ දීම සඳහා විධිමත් ආරක්ෂක වැඩපිළිවෙලක් රටපුරා ක්‍රියාත්මක වෙමින් පවතී. ව්‍යාජ තොරතුරු හෝ කටකතා වලට නොරැවටෙන ලෙසද ජාතික ආරක්ෂාවට හානිදායක වන කිසිවක් පල නොකරන දෙසද මහජනතාවගෙන් ඉල්ලා සිටී. පාසල්වල ආරක්ෂාව සහතික කිරීම සඳහා ත්‍රිවිධ හමුදාව සහ පොලිසිය අවශ්‍ය සියලු පියවර ගෙන තිබේ. දෙමව්පියන්, පාසල් බලධාරීන් සහ ගුරුවරුන්ගේ සහයෝගය ඇතිව පාසල් අඛණ්ඩව පවත්වාගෙන යා හැකි බවද ආරක්ෂක ලේකම්වරයා වැඩිදුරටත් පැවසීය. මහජනතාවගේ ආරක්ෂාව තහවුරු කිරීම සඳහා ත්‍රිවිධ හමුදාව සහ පොලීසිය විසින් අවශ්‍ය සියළු ආරක්ෂක පියවර ගෙන ඇත. හදිසි නීති රෙගුලාසි යටතේ ත්‍රිවිධ හමුදාවලට අවශ්‍ය බලතල ලබාදී ඇති අතර, ජන ජීවිතය යථා තත්ත්වයට පත් කිරීම සඳහා අවශ්‍ය සියලු කටයුතු සිදුකරමින් පවතින බව යුද්ධ හමුදාධිපති ලුතිනන් ජෙනරාල් මහේෂ් සේනානායක මහතා පැවසීය. බෝම්බ ප්‍රහාරයන්ට සම්භන්ධ සියලුම අයවලුන්ට එරෙහිව පියවර ගැනීමට දැනටමත් අවශ්‍ය උපදෙස් ලබා දී තිබේ. කටකතා වලට නොරැවටෙන ලෙසත් අනවශ්‍ය බියක් ඇතිකර නොගන්නා ලෙසත් එතුමන් මහජනතාවගෙන් ඉල්ලා සිටි. දිවයිනේ සියලුම වරායන් වල ආරක්ෂාව තර කර ඇති අතර, අනෙකුත් ආරක්ෂක අංශ සමග එක්ව රටේ ආරක්ෂාව තහවුරු කිරීමට නාවික හමුදාව කටයුතු කර තිබේ. වෙරළබඩ ප්‍රදේශවල සහ මුහුදේ ආරක්ෂාව සහතික කිරීම සඳහාත්, සතුරු තර්ජන සහ නීති විරෝධී කටයුතු වළක්වා ගැනීමටත් පියවර ගෙන ඇති බව නාවික හමුදාධිපති වයිස් අද්මිරාල් පියල් ද සිල්වා මහතා පවසයි. සමාජයේ සෑම ජන කොටසක ම සාමූහික ප්‍රයත්නයක් තුලින නැවට රට සාමාන්‍ය තත්වයට ගෙන ඒමට හැකිවන අතර අපගේ එදිනෙදා ක්‍රියාකාරකම් නැවත ආරම්භ කිරීමට හැකිවනු ඇති බවද එතුමන් වැඩිදුරටත් පැවසිය. පාස්කු ඉරිදා බෝම්බ ප්‍රහාරය සිදුවීමත් සමගම ගුවන් හමුදාව විසින් කටුනායක ගුවන් තොටුපොළේ සහ ගුවන් මගීන්ගේ ආරක්ෂාව තහවුරු කිරීමට කඩිනමින් පියවර ගන්නා ලදී. ගුවන් මගීන් සඳහා උපරිම ආරක්ෂාව සැපයීමට අවශ්‍ය සියලුම ආරක්ෂණ පියවර ගන්නා අතර ඔවුන් අත්විඳින අපහසුතාවයන් උපේක්ෂාවෙන් ඉවසන ලෙසට ඉල්ලීමක් කරන ලදී. එල්ලෙවිය හැකි ඕනෑම ගුවන් ප්‍රහාරයකට මුහුණ දීමට ගුවන් හමුදාව සුදානම් බව ගුවන් හමුදාධිපති එයාර් මාර්ෂල් කපිල ජයම්පති මහතා පැවසීය. කටකතා විශ්වාස නොකරන ලෙසද ඔහු ජනතාවගෙන් වැඩිදුරටත් ඉල්ලා සිටියේය. මෙම බෝම්බ ප්‍රහාරයන්ට සම්භන්ධ සියලුම සැකකරුවන් මේ වනවිට හඳුනා ගැනීමට පොලිසිය සමත් වී ඇති අතර ඔවුන්ගෙන් වැඩිදෙනෙකු මරාගෙන මැරෙන බෝම්බ ප්‍රහාරයත් සමග මියගියහ. ඔවුන් අතර සිටි බෝම්බ විශේෂඥයන් දෙදෙනෙකුද මෙම බෝම්බ ප්‍රහාරයෙන් මිය ගොස් ඇත. මෙම පිරිස විසින් ඉදිරියේදී භාවිතා කිරීමට සඟවා තිබු පුපුරණ ද්‍රව්‍ය තොග ද සොයා ගැනීමට හැකි වූ බව පොලිසිය පවසයි. ඒ අනුව මෙම ප්‍රහාරය සම්බන්ධ සියලුම දෙනා හඳුනාගෙන ඇති අතර ඍජුවම වගකිවයුතු අය අත්අඩංගුවට ගෙන ඇති බව පැහැදිලිවම ප්‍රකාශ කළ හැකි බව වැඩබලන පොලිස්පති ජේෂ්ඨ නියෝජ්‍ය පොලිස්පති සී ඩී වික්‍රමරත්න මහතා පැවසීය. ජන ජීවිතය සාමාන්‍ය තත්වයට පත් වෙමින් තිබේ. මහජන ආරක්ෂාව තහවුරු කිරීම සඳහා ශ්‍රී ලංකා පොලිසිය ත්‍රිවිධ හමුදාව සමඟ එක්ව කටයුතු කරයි. පාසැල්වල දැනුවත් කිරීමේ වැඩසටහන් ද පැවැත්වේ. සමාජ මාධ්‍ය තුල පැතිරෙන කටලතා සහ තහවුරු නොකළ පුවත් පිලි නොගන්නා ලෙසත් යම් තොරතුරක් සත්‍ය අසත්‍යතාවය තහවුරු කර ගැනීමට අවශ්‍ය නම් අදාල බලධාරීන් සම්බන්ධ කර ගැනීමට කටයුතු කරන ලෙස ද ඔහු වැඩිදුරටත් පැවසිය. රටේ ආරක්ෂක තත්ත්වය පිළිබඳව පොදු ජනතාව දැනුවත් කිරීම සඳහා මෙම මාධ්‍ය හමුව පවත්වන ලදී."
    },
    {
        "content": "ශ්‍රී ලංකාවේ චීන තානාපති කාර්යාලයේ ආරක්ෂක උපදේශක, ජේෂ්ඨ කර්නල් සූ ජියෑන්වී   මහතා සඳුදා (මැයි 06) දින ආරක්ෂක අමාත්‍යංශයේ ලේකම් ජෙනරාල් එස් එච් එස් කොට්ටේගොඩ (විශ්‍රා) ඩබ්ඩබ්වී ආර්ඩබ්පී ආර්එස්පී වීඑස්වී යූඑස්පී එන්ඩීසී මහතා අමාත්‍යංශ පරිශ්‍රයේ දී හමුවිය. මෙම හමුවේ දී ආරක්ෂක ලේකම්තුමන් සහ චීන ආරක්ෂක උපදේශකතුමන් අතර සුහද සාකච්ඡාවක් පැවැත්විණි. මෙම අවස්ථාව සිහිවීම වස් සමරු තිළිණ හුවමාරුවක් ද සිදුවිය."
    },
    {
        "content": "(මාධ්‍ය නිවේදනය) ජනාධිපති කාර්ය සාධක බලකායේ උපදෙස් මත ශ්‍රී ලංකා යුද්ධ හමුදාව විසින් උතුරු පළාතේ ආරක්‍ෂක හමුදාව විසින් භාවිතා කල රාජ්‍ය සහ පෞද්ගලික ඉඩම් අක්කර   ක් ජාතික ආරක්‍ෂාවට කිසිදු බලපෑමක් ඇති නොවන පරිදි උතුරේ සහ මූලතිව් දිස්ත්‍රික්කයේ දී සඳුදා   දින අතිගරු ජනාධිපති මෛත්‍රිපාල සිරිසේන මැතිතුමන්ගේ ප්‍රධානත්වයෙන් පැවැත්වෙන උත්සවයන්හිදී නීත්‍යානුකූල හිමිකරුවන් වෙත ලබාදීම සඳහා නිදහස් කිරීමට නියමිතය. ඒ අනුව, කිලිනොච්චි ප්‍රදේශයේ රාජ්‍ය ඉඩම් අක්කර   ක් සහ මූලතිව් ප්‍රදේශයේ යුද්ධ හමුදාව විසින් පවත්වාගෙන ගිය ඉඩම් අක්කර  ක ගොවිපල මෙලෙස නිදහස් කිරීමට නියමිතය. තවද යාපනය සහ වන්නි ප්‍රදේශයේ රාජ්‍ය ඉඩම් අක්කර   ක් මෙන්ම යාපනය සහ වන්නි ප්‍රදේශයේ පෞද්ගලික ඉඩම් අක්කර   ක් මෙලෙස මූලතිව් හිදී පැවැත්වෙන උත්සවයේ දී නිදහස් කිරීමට නියමිතය. මෙම උත්සවයේ දී මුලතිව් ආරක්‍ෂක සේනා මූලස්ථානය, උතුරු පළාත් ආණ්ඩුකාර කාර්යාලය, දිස්ත්‍රික් ලේකම් කාර්යාල, ප්‍රාදේශීය ලේකම් කාර්යාල සහ ඉඩම් දේපළ හා භට නිවාස අධ්‍යක්‍ෂ මණ්ඩලයේ සම්බන්ධීකරණය ඇතිව නච්චිකුඩා, වේලන්කුලම් සහ උදයාරන්කට්ටුකුලම් යුද්ධ හමුදා ගොවිපලවල් පිහිටි ඉඩම් ඇතුළු ඉඩම් අක්කර   ක් මෙලෙස නිදහස් කරනු ලබයි. අතිගරු ජනාධිපතිතුමන්ගේ උපදෙස් මත ජාතික ආරක්‍ෂාවට කිසිදු බලපෑමක් ඇති නොවන පරිදි සිවිල් වැසියන්ට අයත් උතුරු සහ නැගෙනහිර පළාතේ ඉඩම් නිදහස් කිරීමේ ක්‍රියාවලිය පසුගිය වසරේ සිට ආරම්භ විය. අතිගරු ජනාධිපතිතුමන් ලබාදුන් උපදෙස් මත සුහදත්වය සහ සංහිඳියාව ප්‍රවර්ධනය කිරීමේ අරමුණින් යුතුව යුද්ධ හමුදාධිපති ලුතිනන් ජෙනරාල් මහේෂ් සේනානායක ඊට ප්‍රතිචාර ලෙස මෙලෙස තවදුරටත් ඉඩම් නිදහස් කිරීමේ ක්‍රියාවලිය සිදුකරනු ලබයි. (නිමාව)  යුධ හමුදා මාධ්‍ය ඒකකය"
    },
    {
        "content": "උතුරු පළාතේ සේවයේ නියුතු යුද්ධ හමුදා සාමාජිකයින් ප්‍රදේශවාසින් සමඟ එක්ව සමාජ සුබසාධන වැඩසටහන් රාශියක් සමගින් තෛපොංගල් උත්සවය උත්සවාකාරයෙන් සමරන ලද බැව් යුද්ධ හමුදා නිල වෙබ් අඩවිය පවසයි. මෙම වැඩසටහන් ප්‍රදේශය පුරා ස්ථාන ගණනාවක සිදු කරනු ලැබීය. ඒ අනුව, තෛපොංගල් උත්සවයට සමගාමීව වඩුක්කොඩෙයි, සංගරාති ප්‍රදේශයේ පිහිටි ශ්‍රී භද්‍රාකාලී කෝවිල් පරිශ්‍රයේ පැවැති උත්සවයකදී යාපනය ප්‍රදේශයේ අඩු ආදායම්ලාභි පවුල්වල සිසුන්   දෙනෙකු වෙත ලිපිද්‍රව්‍ය සහ පාසල් උපකරණ කට්ටල මෙන්ම ආබාධිත සිවිල් වැසියන්   දෙනෙකු වෙත අත්වාරු සහ රෝද පුටු ප්‍රදානය කිරීමක් සිදුකරන ලදී. තවද මෙම අවස්ථාවේ දී ප්‍රදේශවාසින් අතර පොල් පැළ   ක් ද බෙදාදෙන ලදී. මේ අතර මුලතිව් හා කිළිනොච්චි ප්‍රදේශවල භට පිරිස් විසින් ආගමික වතාවත්වලට පැමිණෙන බැතිමතුන්ට ආහාර ලබාදීම, අඩු ආදායම්ලාභී පවුල් සඳහා වියලි සලාක ලබාදීම, ක්‍රීඩා තරඟ පැවැත්වීම සහ කෝවිල් පරිශ්‍රය පිරිසිදු කිරීම සඳහා ශ්‍රමදාන පැවැත්වීම වැනි විවිධ සමාජ සුබසාධන වැඩසටහන් ක්‍රියාත්මක කරන ලදී. මීට අමතරව, මූලතිව්, පලම්පායි විද්‍යාලයේ   ශ්‍රේණියේ ශිෂ්‍යත්ව විභාගය ඉහලින් සමත් ආර් දුර්හාන් සිසුවා වෙත මූල්‍යමය ශිෂ්‍යත්වයක් සහ පාසල් උපකරණ ප්‍රදානයක් ද සිදුකරන ලදී. තෛපොංගල් යනු දෙමළ ප්‍රජාව විසින් සමරනු ලබන වැදගත් උත්සවයකි. මෙම උත්සවය පසුගිය් අඟහරුවාදා (ජනවාරි  ) දින සමරනු ලැබීය."
    },
    {
        "content": "උතුරු ප්‍රදේශයේ මෑතදී ඇතිවූ ගංවතුර හේතුවෙන් පිඩාවට පත් වූ පාසල් සිසුන් සඳහා අවශ්‍ය පාසල් උපකරණ සහ පොත් පත් විශාල ප්‍රමාණයක් පසුගියදා බෙදා දෙන ලදී. ආරක්‍ෂක අමාත්‍යංශයේ ‘සෙනෙහෙ සියපත’ ව්‍යාපෘතිය සහ ඩයලොග් ආසියාටා සමාගම එකාබද්ධව කිලිනොච්චි ප්‍රදේශයේ ගංවතුර තත්ත්වයෙන් පීඩාවට පත්වූ කිලිනොච්චි මධ්‍ය මහා විද්‍යාලය, කිලිනොච්චි හින්දු විද්‍යාලය, පනින්කඩ්ඩි රජයේ මිශ්‍ර විද්‍යාලය, භාරති හින්දු විද්‍යාලය, පුනනරාවි මිශ්‍ර පාසල, ශාන්ත අන්තෝනි විද්‍යාලය, මුරුසුමොඩේයි දකුණු මිශ්‍ර පාසල සහ මයවනුර් විද්‍යාලයේ අධ්‍යාපනය හදාරණ සිසුන්   ක් වෙත මෙම පාසල් උපකරණ තොගයක් සඳුදා (ජනවාරි ) දින බෙදාදෙන ලදී. මේ සඳහා උතුරු ප්‍රදේශයේ සේවයේ නියුතු යුද්ධ හමුදා භටපිරිස් පහසුකම් සලසන ලදී. පසුගිය දිනවල පැවති අයහපත් කාලගුණික තත්ත්වය නිසා ඇති වූ ගංවතුර හේතුවෙන් අඩපන වූ උතුරු පළාත් පාසල් සිසුන්ගේ අධ්‍යාපනය නැවත නගාසිටුවීමේ අරමුණින් මෙම අධ්‍යාපනික ආධාරය ලබා දෙන ලදී. මේ අතර, එදිනම පෞත්ගලික ධානපතියකුගේ ධන පරිත්‍යාගයෙන්, ප්‍රදේශයේ හි හමුදා භටපිරිස්හි සම්බන්ධිකරණයෙන් ධර්මපුරම් ගම්මානයේ ගංවතුරෙන් පීඩාවට පත්වූ පවුල්   ක් සඳහා අත්‍යාවශය ද්‍රව්‍ය අඩංගු වියලි සළාක මලු තොගයක් බෙදාදෙන ලදී. එමෙන්ම මෙවැනිම වැඩසටහනකදී දකුණේ පාසල් සිසුන් විසින් උතුරේ පාසල් සිසුන් වෙත පරිත්‍යාග කරන ලද පාසල් උපකරණ තොගයක් යුද්ධ හමුදා සාමාජිකයන්ගේ සම්බන්ධීකරණයෙන් මුලතිව් ප්‍රදේශයේ දී බෙදාදෙන ලදී. මෙහිදී මූලතිව් ප්‍රදේශයේ අවශ්‍යතා සහිත පවුල් වල පාසල් සිසුන්  දෙනෙකු සඳහා පන්නිපිටිය ධර්මපාල විද්‍යාලයේ පාසල් සිසුන් සහ කාර්ය මණ්ඩලය විසින් මෙම පරිත්‍යාගය සිදුකරන ලදී. මීට සමගාමීව, යාපනය ප්‍රදේශයේ සේවයේ නියුතු යුද්ධ හමුදා සාමාජිකයින් විසින් එම ප්‍රදේශයේ පාසල් හතරක සිසුන් සඳහා අවශ්‍ය අභ්‍යාස පොත් සහ පාසල් උපකරණ අඩංගු පාර්සල්  ක් ප්‍රදානය කිරීම සෙනසුරාදා (ජනවාරි  ) දින සිදුවිය."
    },
    {
        "content": "ශ්‍රී ලංකාවේ බ්‍රිතාන්‍ය මහ කොමසාරිස් ගරු ජේම්ස් ඩාව්රිස්   මැතිතුමන් අද (ජනවාරි  ) දින ගරු ආරක්‍ෂක රාජ්‍ය අමාත්‍ය රුවන් විජයවර්ධන මැතිතුමන් අමාත්‍යංශ පරිශ්‍රයේ දී හමුවිය. මෙම හමුවේ දී ද්විපාර්ශ්වික වැදගත්කමක් ඇති අන්‍යොන්‍ය කරුණු පිළිබඳව සුහද සාකච්ඡාවක් පැවැත්විණි. මෙම අවස්ථාවට බ්‍රිතාන්‍ය මහා කොමසාරිස් කාර්යාලයේ නිලධාරින් පිරිසක් ද සහභාගී විය."
    },
    {
        "content": "ශ්‍රී ලංකාවේ බ්‍රිතාන්‍ය මහකොමසාරිස් ගරු ජේම්ස් ඩව්රිස්  මැතිතුමන් ඊයේ (ජනවාරි  ) ආර‍ක්‍ෂක අමාත්‍යංශයේ ලේකම් හේමසිරි ප්‍රනාන්දු මහතා අමාත්‍යංශ පරිශ්‍රයේ දී හමුවිය. මෙම හමුවේ දී ආර‍ක්‍ෂක ලේකම්තුමන් සහ බ්‍රිතාන්‍ය මහකොමසාරිස් තුමන් අතර ද්විපාර්ශ්වික වැදගත්කමක් සහ අන්‍යොන්‍ය අදාලත්වයක් ඇති කරුණු පිළිබඳව සුහද සාකච්ඡාවක් පැවැත්විණි. මෙම හමුව සඳහා බ්‍රිතාන්‍ය මහකොමසාරිස් කාර්යාලයේ නිලධාරීන් කිහිප දෙනෙකු ද සහභාගී විය. මෙම අවස්ථාවට හමුදා සම්බන්ධිකරණ නිලධාරි මේජර් ජෙනරාල් ඩී.ඒ.ආර්. රණවක මහතාද සහභාගී විය."
    },
    {
        "content": "ශ්‍රී ලංකා යුද්ධ හමුදාව විසින් ශ්‍රී ලංකා වයඹ විශ්ව විද්‍යාලයේ පර්යේෂණ විශ්ලේෂණ ව්‍යාපෘති හා සංවර්ධන අංශයේ පූර්ණ සහයෝගීත්වය ඇතිව වැලිකන්ද, කන්දකාඩු යුද්ධ හමුදා ගොවිපලේදී කල්තබා ගතහැකි පිසු ආහාර පැකට්   නිෂ්පාදනය කිරීමේ ව්‍යාපෘතියක් ආරම්භ කරන ලද බව යුද්ධ හමුදා නිල වෙබ් අඩවිය පවසයි. මෙම ආහාර පැකට් නිෂ්පාදනය කිරීමේ නව කර්මාන්ත ශාලාව සිකුරාදා (ජනවාරි   දින වැලිකන්දේදී උත්සවාකාරයෙන් ආරම්භ කර ඇත. මෙම නව නිෂ්පාදනය විශේෂ බලකා බලසේනාවට අයත්   වන විශේෂ බලකායේ භට පිරිස් විසින් ශ්‍රී ලංකා වයඹ විශ්ව විද්‍යාලයේ පර්යේෂණ විශ්ලේෂණ ව්‍යාපෘති හා සංවර්ධන අංශය සහ යුද්ධ හමුදා කෘෂිකර්ම හා පශූ සම්පත් අධ්‍යක්‍ෂක මණ්ඩලය සමග එක්ව සිදුකරන ලදී. මෙම නව නිර්මාණශීලී නිෂ්පාදනයත් සමඟ රජය විසින් විදේශයෙන් ආහාර පැකට් ආනයනය කිරීම සඳහා වැයවන මුදලින්   ක පමණ මුදලක් රජයට ඉතිරිකරදීමට හැකිවනු ඇතැයි අපේක්ෂා කෙරේ. කන්දකාඩු කෘෂි ගොවිපොලේහි පිහිටා ඇති නව පිසු ආහාර පාර්සල්   නිෂ්පාදනාගාරය මගින් දිනකට පිසු ආහාර පාර්සල්     ක් නිෂ්පාදනය කිරීමට හැකියාව පවතින අතර, යුද්ධ හමුදා සාමාජිකයන්ගේ පා මුර සංචාර, වනබඳ සටන් පුහුණුවීම් ඇතුළු අත්‍යාවශය රාජකාරීන් සඳහා දෛනික ආහාර සැපයීමට මෙන්ම ජාතික ආපදා අවස්ථාවකදී වූවද ආහාර සැපයීම සඳහා මෙම නිෂ්පාදන ප්‍රමාණවත් වනු ඇත. මෙහිදි කල්තබා ගතහැකි බත්, කඩල, රටකජු, මාළු, සෝයා, මස් සහ එළවළු නිෂ්පාදනය කරනු ලබන අතර එම ආහාර නිෂ්පාදන ප්‍රභේදයන් පීඩනයන්ට ලක් කිරීමෙන් පසුව විෂබිජහරණය කර වැකුම් ඇසුරුම් යොදාගනීමින් කාණ්ඩ තුනක් යටතේ ඇසුරුම් කරයි. (උදෑසන ආහාරය සඳහා ග්‍රෑම්   ක්, දහවල් ආහාරය සඳහා ග්‍රෑම්   ක්, රාත්‍රි ආහාරය සඳහා ග්‍රෑම්   ක්) මෙම කර්මාන්තශාලාව සඳහා රුපියල් මිලියන   ක් වටිනා නව යන්ත්‍රෝපකරණවලින් සමන්විත වේ. ශ්‍රී ලංකා යුද්ධ හමුදා පොදු සේවා බලකායේ නිලධාරීයෙකු සමගින් යුද්ධ හමුදා ගත පදනම මත බඳවාගත් සාමාජිකයින්   දෙනෙකුගෙන් යුතු කණ්ඩායමක් වයඹ විශ්ව විද්‍යාලයෙන් පුහුණුව ලබා මෙම නිෂ්පාදන ක්‍රියාවලිය සඳහා දායකත්වය සපයයි. තවද මෙම නිෂ්පාදනාගාරය වැලිකන්ද ප්‍රදේශයේ ස්ථාපිත කිරීම තුලින් එම ප්‍රදේශයේ රැකියා විරහිත ග්‍රාමීය තරුණ තරුණයින් සඳහා රැකියා අවස්ථා ලබා දීමට අපේක්ෂා කෙරේ. මෙම කර්මාන්තශාලාව විවෘත කිරීමේ උත්සවයේ ප්‍රධාන ආරාධිතයා ලෙස යුද්ධ හමුදාධිපති ලුතිතන් ජෙනරාල් මහේෂ් සේනානායක සහභාගී විය."
    },
    {
        "content": "ශ්‍රී ලංකා ගුවන් හමුදාවේ සේවයේ නියුතු කාන්තා ගුවන් නිලධාරිනියක් සහ ගුවන් කාන්තාවක් එක්සත් රාජධානියේ උතුරු යෝක්ෂයර් හි කැටරික් නගරයේ පිහිටි යුද හමුදා පාසලෙහි පුහුණු පාඨමාලාවක් සඳහා සහභාගී වී ඇත. මෙම පුහුණු පාසලෙහි පවත්වන මුලික සරඹ පාඨමාලාවක් හැදෑරීම සඳහා බලපන්ති ලුතිනන් ලක්ෂිකා අතලේ සහ කෝප්‍රල් අමරසේන   යන දෙදෙනා මේ මස   (ජනවාරි) වන දින එක්සත් රාජධානිය බලා පිටත්ව ගියහ. ඔවුන් මෙම පාඨමාලාවට සහභාගී වන ප්‍රථම ශ්‍රී ලාංකික කාන්තාවන් වේ. මෙම පාඨමාලාවේ දී සරඹ ප්‍රගුණ කල යුතු ආකාරය සහ එය අන් අයට පුහුණු කරවන ආකාරට උගන්වනු ලබයි. මෙහිදී අප ගුවන් හමුදා සාමාජිකාවන් දෙදෙනා මෙම පාඨමාලාව සඳහා සහභාගී වන විවිධ රටවල ගුවන් හමුදා සාමාජිකාවන් සමග සිය අත්දැකීම් සහ විශේෂඥ දැනුම හුවමාරු කර ගැනීමට අපේක්ෂා කෙරේ. කැටරික් නගරයේ පිහිටි පාබල පුහුණු මධ්‍යස්ථානයේ පිහිටි බ්‍රිතාන්‍ය යුද හමුදා පුහුණු පාසල වෙතින් සියලුම බ්‍රිතාන්‍ය පාබල හමුදා සොල්දාදුවන් පුහුණු කරනු ලබයි."
    },
    {
        "content": "නැගෙනහිර පළාතේ යුද්ධ හමුදාව ආරක්‍ෂක කටයුතු සඳහා භාවිතා කල ඉඩම් ප්‍රමාණයක් පසුගිය සිකුරාදා (ජනවාරි  ) දින අම්පාර ප්‍රාදේශීය ලේකම් කාර්යාලයේ පැවති කෙටි උත්සවයකදී නිදහස් කරන ලද බව යුද්ධ හමුදා නිල වෙබ් අඩවිය පවසයි. ඒ අනුව, නැගෙනහිර පළාතේ කල්මුණේ ප්‍රාදේශීය ලේකම් කොට්ඨාශයට අයත් පල්ලෙකාඩු ප්‍රදේශයේ ඉඩම් අක්කර  කට අයත් නිල ලේඛණ නැගෙනහිර ආරක්‍ෂක සේනා ආඥාපති මේජර් ජෙනරාල් අරුණ ජයසේකර විසින්, නැගෙනහිර පළාත් ගරු ආණ්ඩුකාර එම්.එල්.ඒ.එම් හිස්බුල්ලා මහතා, නැගෙනහිර පළාත් සභාවේ ප්‍රධාන ලේකම් ඩී. එම්. සරත් අබේගුණවර්ධන මහතා සහ දිස්ත්‍රික් ලේකම් ඩී.එම්.එල්. බණ්ඩාරනායක මහතා වෙත සංකේතාත්මකව භාරදෙන ලදී. මේ වන විට උතුරු සහ නැගෙනහිර පළාත්වල ආරක්ෂක කටයුතු සඳහා භාවිතා කල විශාල ඉඩම් ප්‍රමාණයක් යුද හමුදාව විසින් මුදාහැර තිබේ. ඒ අනුව පසුගිය සඳුදා ද (ජනවාරි   මුලතිව්, කිලිනොච්චිය, යාපනය සහ වන්නි දිස්ත්‍රික්කයන් හි යුද්ධ හමුදාව භාවිතා කල උදයන්කට්ටු ගොවිපල සහ තවත් ගොවිපලවල් තුනක් ඇතුළු රජයේ සහ පුද්ගලික ඉඩම් අක්කර   ක් මුලතිව් මුල්ලියාවේලි හිදී අතිගරු ජනාධිපති මෛත්‍රීපාල සිරිසේන මැතිතුමන්ගේ ප්‍රධානත්වයෙන් පැවතී උත්සවයකදී නිදහස් කරන ලදී."
    },
    {
        "content": "ශ්‍රී ලංකාවේ බංග්ලාදේශ තානාපති කාර්යාලයේ ආරක්‍ෂක උපදේශක කොමඩෝර් සයිඩ් මැක්සූමුල් හකීම්   මහතා අද (ජනවාරි  ) දින ආරක්‍ෂක අමාත්‍යංශයේ ලේකම් හේමසිරි ප්‍රනාන්දු මහතා අමාත්‍යංශ පරිශ්‍රයේ දී හමුවිය. මෙම හමුවේ දී ආරක්‍ෂක ලේකම්තුමන් සහ බංග්ලාදේශ ආරක්‍ෂක උපදේශක අතර සුහද සාකච්ඡාවක් පැවැත්විණි. මෙම අවස්ථාව සිහිවීම සඳහා සමරු තිළිණ හුවමාරුවක් ද සිදුවිය."
    },
    {
        "content": "නව වසර සමරමින් මෙම සතියේ මුල් භාගයේදී යාපනයේ අවශ්‍යතා සහිත පාසල් සිසුන්  දෙනකුට නව පාපැදි ප්‍රධානය කල බව යුද්ධ හමුදා නිල වෙබ් අඩවිය පවසයි. උතුරු ප්‍රදේශයේ සේවයේ නියුතු යුද්ධ හමුදා භට පිරිස් විසින් සංහිඳියාව ශක්තිමත් කිරීමේ අරමුණින් නව වසර ආරම්භයේ දී මෙසේ ප්‍රදේශයේ ආර්ථික දුෂ්කරතාවලින් පෙලෙන පවුල්වල පාසල් ළමුන්  දෙනෙකු සඳහා පාපැදි ප්‍රධානය කරන ලදී. පවතී චාම් උත්සවයකදී යාපනය ආරක්ෂක සේනා ආඥපති මේජර් ජෙනරාල් දර්ශන හෙට්ටිආරච්චි විසින් මෙම පාපැදි එම පාසල් ළමුන් වෙත ප්‍රධානය කරන ලදී. යාපන අර්දද්විපයේ දුෂ්කර ප්‍රදේශවල සිට පාසල් පැමිණෙන මෙම දරුවන්ගේ ගමනාගමනය පහසු කරවීම මෙහි අරමුනයි. මේ අතර, යාපනය ආරක්ෂක සේනා මුලස්ථානය විසින් සංවිධානය කල සැණකෙළිය සහ සංගීත සංදර්ශන මාලාව දෙසැම්බර්  දින ආරම්භ වී දින   ක් පුරා පැවැත්වූ අතර එය නැරඹීම සඳහා විශාල ජනකයක් සහභාගී විය. මෙම සැණකෙළිය යාපනය කොටුව අසලදී පැවැත්විණි."
    },
    {
        "content": "ශ්‍රී ලංකාවේ තුර්කි තානාපති ටුන්කා ඔසුහදර්  මැතිතුමන් පසුගිය සඳුදා (ජනවාරි  ) දින ආරක්‍ෂක අමාත්‍යංශයේ ලේකම් හේමසිරි ප්‍රනාන්දු මහතා අමාත්‍යංශ පරිශ්‍රයේ දී හමුවිය. මෙම හමුවේ දී ද්විපාර්ශ්වික වැදගත්කමක් ඇති කරුණු පිළිබඳව ලේකම්තුමන් සහ තුර්කි තානාපතිතුමන් අතර සුහද සාකච්ඡාවක් පැවැත්විණි."
    },
    {
        "content": "ශ්‍රී ලංකා යුධ හමුදාව විසින් යාපනය ප්‍රදේශයේ දිළිඳු පවුල් දෙකක් සඳහා ඉදිකරන ලද නව නිවාස දෙකක් පසුගිය බදාදා (ජනවාරි  ) ඔවුන් වෙත බාරදෙන ලද බව යුද්ධ හමුදා නිල වෙබ් අඩවිය පවසයි. යාපනය අර්ධද්වීපයේ කට්කෝලම් සහ අල්වායි ප්‍රදේශ වල ජීවත්වන පවුල් දෙක වෙත මෙම නව නිවාස ඉදිකරදී ඇත. හොරණ තලාගල ජාත්‍යන්තර බෞද්ධ භාවනා මධ්‍යස්ථානයේ විහාරාධිපති පූජ්‍ය තලගල සුමනරතන නාහිමියන්ගේ සහ රෝඩ් තම්බයියා මහතාගේ සහාය ඇතිව යුද්ධ හමුදා භටපිරිස් විසින් මෙම සමාජ සුභසාධන වැඩසටහන ක්‍රියාත්මක කරන ලදී. යාපනය ප්‍රදේශයේ සේවයේ නියුතු යුද්ධ හමුදා භාටපිරිස්හි ශ්‍රම දායකත්වයෙන් සහ තාක්‍ෂණික ඥානයෙන් මෙම නිවාස දෙක මාස තුනක් වැනි කෙටි කාලයක් ඇතුළත ඉදිකර අවසන් කිරීමට හැකිවී ඇත. මහා පරිමාණ නිවාස ව්‍යාපෘති වලට අමතරව, යුධ හමුදා භටපිරිස් විසින් මෙසේ දිළිඳු පවුල් සඳහා ද නිවාස ඉදිකිරිම සඳහා ඔවුන්ගේ ශ්‍රම දායකත්වය, තාක්‍ෂණික දැනුම සහ විශේෂඥ සහාය ලබා දීමට කටයුතු කරයි. මෙම නිවාස අයිතිකරුවන් වෙත භාරදීමේ චාම් උත්සවය සඳහා යාපනය ආරක්‍ෂක සේනා ආඥාපති මේජර් ජෙනරාල් දර්ශන හෙට්ටිආරච්චි, වඩමාරච්චි ප්‍රාදේශීය ලේකම් අල්වයි පිල්ලේ ශ්‍රී මහතා ඇතුළු ජේෂ්ඨ හමුදා නිලධාරින් සහ රාජ්‍ය නිලධාරීන් පිරිසක් සහභාගී වූහ."
    },
    {
        "content": "නව නාවික හමුදාධිපති වයිස් අද්මිරාල් පියල් ද සිල්වා අද (ජනවාරි   දින ආරක්‍ෂක අමාත්‍යංශයේ ලේකම් හේමසිරි ප්‍රනාන්දු මහතා අමාත්‍යංශ පරිශ්‍රයේ දී හමුවිය. මෙම හමුව අතරතුර ආරක්‍ෂක ලේකම්තුමන් සහ නාවික හමුදාපතිතුමන් අතර සුහද සාකච්ඡාවක් පැවැත්විණි. මෙම අවස්ථාව සිහිවීම වස් සමරු තිළිණ හුවමාරුවක් ද සිදුවිය."
    },
    {
        "content": "නව නාවික හමුදාධිපති වයිස් අද්මිරාල් පියල් ද සිල්වා මහතා අද (ජනවාරි  ) දින ගරු ආරක්‍ෂක රාජ්‍ය අමාත්‍ය රුවන් විජයවර්ධන මහතා අමාත්‍යංශ පරිශ්‍රයේදී හමුවිය. මෙම හමුව අතරතුර රාජ්‍ය අමාත්‍යතුමන් සහ නාවික හමුදාපතිතුමන් අතර සුහද සාකච්ඡාවක් පැවැත්විණි.   මෙම අවස්ථාව සිහිවීම සඳහා සමරු තිළිණ හුවමාරුවක් ද සිදුවිය."
    },
    {
        "content": "යාපනය අර්ධද්වීපයේ අඩු ආදායම්ලාභී පවුල්  අතර වියළි ආහාර ද්‍රව්‍ය බෙදා දීම සඳහා උතුරු පළාතේ සේවයේ නියුතු යුද්ධ හමුදා භටපිරිස් මෑතකදී සහාය වූ බව යුද්ධ හමුදා නිල වෙබ් අඩවිය පවසයි. කරවෙඩ්ඩි, කුඩරප්පු, පුණිතනගර්, චුලිපුරම් සහ ආරියාලෙයි යන ගම්මාන වල වෙසෙන අඩු ආදායම් ලාබී පවුල් සඳහා මෙසේ වියළි ආහාර ද්‍රව්‍ය බෙදා දීම සිදු කරන ලදී. නව වසරේ ජාතින් අතර සුහදතාවය සහ සහයෝගිතාවය වර්ධනය කරගැනීමේ අරමුණින්, අස්ගිරි පාර්ශවයේ මහානායක අතිපූජ්‍ය වරකාගොඩ ශ්‍රී ඥානරතන හිමියන්ගේ පුර්ණ දායකත්වයෙන් මෙම වියලි ආහාර ද්‍රව්‍ය බෙදාදීමේ වැඩසටහන පවත්වන ලදී. මෙම උත්සවයේ ප්‍රධාන ආරාධිතයා ලෙස යාපනය ආරක්ෂක සේනා ආඥාපති මේජර් ජෙනරාල් දර්ශන හෙට්ටිආරච්චි සහභාගී විය."
    },
    {
        "content": "ශ්‍රී ලංකා යුද්ධ හමුදා සාමාජිකයින්ගේ අධ්‍යාපනය හදාරණ දරු දැරියන්  දෙනෙකු වෙත රුපියල් මිලියන   ක් පමණ වටිනාකමින් යුත් ලැප්ටොප් පරිගණක, පාසල් උපකරණ, ශිෂ්‍යාධාර සහ පදක්කම් ප්‍රදානය කිරීම පසුගිය සිකුරාදා (ජනවාරි  ) දින බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී උත්සවාකාරයෙන් පැවැත්වූ බව යුද්ධ හමුදා නිල වෙබ් අඩවිය පවසයි. වාර්ෂිකව සංවිධානය කරනු ලබන සුභසාධන ව්‍යාපෘතියක් ලෙස මෙවර ද ශ්‍රී ලංකා යුද්ධ හමුදා සාමාජිකයින්ගේ පවුල්වල අධ්‍යාපනය හදාරණු ලබන දරු දැරියන් දිරිගැන්වීමේ අරමුණින් මෙම වැඩසටහන පවත්වන ලදී. ශ්‍රී ලංකා යුද්ධ හමුදා ස්වේච්ඡා බලසේනාවේ සේවයේ නියුතු නිලධාරීන් සහ යුද්ධ හමුදා සාමාජිකයින්ගේ පවුල්වල අධ්‍යාපනය හදාරණු ලබන දරු දැරියන් දිරිගැන්වීමේ අරමුණින් පවත්වන ලද මෙම වැඩසටහනේ ප්‍රධාන ආරාධිතයා ලෙස යුද්ධ හමුදාධිපති ලුතිනන් ජෙනරාල් මහේෂ් සේනානායක සහභාගී විය. මෙම ව්‍යාපෘතියේ දී පසුගිය වසරේ 5 ශ්‍රේණිය ශිෂ්‍යත්ව විභාගය, අපොස (සා/පෙළ) විභාගය සහ අපොස (උ/පෙළ) විභාගය සමත්ව විශ්ව විද්‍යාල ප්‍රවේශය ලැබීමට සුදුසුකම් ලැබු සිසුන් වෙත පාසල් උපකරණ සහ ශිෂ්‍යාධාර ප්‍රදානය කළහ. ඒ අනුව,   ශ්‍රේණිය ශිෂ්‍යත්ව විභාගය සමත් වූ සිසුන්  දෙනෙකු වෙත පාසල් බෑග් සමඟින් රුපියල්   බැගින් ශිෂ්‍යත්ව, අපොස (සා/පෙළ) විභාගය ඉහලින් සමත්වූ සිසුන්  දෙනෙකු සඳහා ඔවුන් පෙන්වන ලද දක්ෂතාවය පරිදි රුපියල්   රුපියල්  සහ රුපියල්  බැගින් ශිෂ්‍යත්ව මෙහිදි ප්‍රදානය කළහ. තවද අපොස (උ/පෙළ) විභාගය සමත්ව විශ්ව විද්‍යාල ප්‍රවිෂ්ඨය ලැබූ සිසුන්  දෙනෙකු වෙත රන් පදක්කම් සමගින් රුපියල්   බැගින් ශිෂ්‍යත්ව ද මෙම උත්සවය අතරතුර දී ප්‍රදානය කළහ. මීට අමතරව, ආරක්‍ෂක සේවා අණ හා මාණ්ඩලික විද්‍යාලයේ පි.එස්.සී උපාධි පාඨමාලාව හැදෑරීමට සුදුසුකම්ලත් නිලධාරීන්ගේ අනාගත අධ්‍යාපන කටයුතු සඳහා නව ලැප්ටොප් පරිගණක  ක් ද මෙහිදි ප්‍රදානය කරන ලදී. එමෙන්ම, මෙම උත්සවයේ දී යුද්ධ හමුදා සේවා වනිතා ඒකකයේ ගරු සභාපතිණි චන්ද්‍රිකා සේනානායක මැතිනිය විසින් ‘සෙනෙහස’ අධ්‍යාපන සම්පත් පර්යේෂණ හා තොරතුරු කේන්ද්‍රයේ ඉගෙනුම ලබන විශේෂ අවශ්‍යතා ඇති දරුවන්ගේ ප්‍රයෝජනය සඳහා ශ්‍රවණ පරීක්‍ෂණ යන්ත්‍රයක්, අක්‍ෂි පරීක්‍ෂණ යන්ත්‍රයක් සහ භෞත චිකිත්සක උපකරණයක් එම කේන්ද්‍රය වෙත ප්‍රදානය කළහ. මෙම උත්සවය සඳහා යුද්ධ හමුදා මාණ්ඩලික ප්‍රධානී ඇතුළු ජ්‍යෙෂ්ඨ නිලධාරීන්, ශ්‍රී ලංකා යුද්ධ හමුදා ස්වේච්ඡා බලසේනාවේ සේනා විධායක සහ අනුග්‍රාහක ආයතන නියෝජිතයින් ඇතුළු විශාල පිරිසක් සහභාගී වූහ."
    },
    {
        "content": "මහනුවර නගරයේ පිහිටි බහුකාර්ය වාණිජ ගොඩනැඟිල්ලක ඊයේ (ජනවාරි 08) උදෑසන අතු වූ හදිසි ගින්න මැඩපැවැත්වීම සඳහා යුද්ධ හමුදා භටපිරිස් සහාය වූ බව යුද්ධ හමුදා නිල වෙබ් අඩවිය පවසයි. මෙම හදිසි ගින්න පිළිබඳව දැනගත් වහාම මහනුවර   (ස්වේච්ඡා) ශ්‍රී ලංකා සිංහ රෙජිමේන්තුවට අයත් භටපිරිස් ඉතා කඩිනමින් එම ස්ථානයට ලඟා වී යාබද ගොඩනැගිලි වලට ගින්න ව්‍යාප්තවීම වළක්වමින් ගින්න නිවීම සඳහා ගිනිනිවන භටයින්ට සහාය වී ඇත. මහනුවර, යටිනුවර වීදියේ පිහිටි සිව් මහල් ගොඩනැඟිල්ලක ඊයේ උදෑසන ගින්නක් හටගෙන තිබේ. එම ගොඩනැගිල්ලෙ හි ඉහල මහල තුල සිරවී සිටි පවුලක් ගින්න නිවීමේ මෙහෙයුමේ නිරතව සිටි අයගේ ද සහාය ඇතිව නිරුපද්‍රිතව බේරාගැනීමට සමත් වී ඇත."
    },
    {
        "content": "පසුගියදා උතුරු ප්‍රදේශයේ දුෂ්කර පළාත්වල පාසල් සිසුන් පිරිසකට පාසැල් උපකරණ තොගයක් පරිත්‍යාග කිරීම සඳහා ශ්‍රී ලංකා යුද්ධ හමුදා භටපිරිස් විසින් පහසුකම් සලසනු ලැබූ බව යුද්ධ හමුදා නිල වෙබ් අඩවිය පවසයි. කොන්ඩච්චි හා සිලාවතුර හි පිහිටි දුෂ්කර ප්‍රදේශවල ජීවත් වූ සිංහල, දෙමළ හා මුස්ලිම් පවුල්වල පාසල් දරුවන්   දෙනෙකු සඳහා පසුගිය සතියේ (දෙසැ   කොන්ඩච්චි හි ප්‍රජා ශාලාවේ පැවති උත්සවයකදී මෙම පාසල් උපකරණ තොගය පරිත්‍යාග කරන ලදී. මෙම පරිත්‍යාග සඳහා   සමාගම විසින් අනුග්‍රාහකත්වය ලබා දී ඇත. මේ අතරතුර මන්නාරම දිස්ත්‍රික්කයේ ද සිසුන් අතර පාසල් උපකරණ තොගයක් බෙදාදීමේ වැඩසටහනක් පවත්වන ලදී. මන්නාරම් ප්‍රදේශයේ රාජකාරි කරනු ලබන යුද්ධ හමුදා භටපිරිස් විසින් කරන ලද ඉල්ලීමකට අනුව කොළඹ හැටන් නැෂනල් බැංකුව විසින් මෙම පරිත්‍යාගයන් සඳහා අනුග්‍රාහකත්වය දැක්වීය. පසුගිය සතියේ (දෙසැ   පැවති උත්සවයකදී පාසැල් උපකරණ, පාසල් පොත් සහ බෑග් අඩංගු රුපියල්   ක් පමණ වටිනා තෑගී පාර්සල්   ක් සිසුන් අතර බෙදාදෙන ලදී."
    },
    {
        "content": "ශ්‍රී ලංකා නාවික හමුදාව විසින් සංවිධනය කරනු ලබන අසමමිතික යුධ උපක්‍රම පාඨමාලාව     පසුගිය සඳුදා (ජනවාරි   දින ආරම්භ කරන ලද බැව් නාවික හමුදා නිල වෙබ් අඩවිය පවසයි. මෙම පාඨමාලාව විශේෂ යාත්‍රා බළඝනය විසින් සංවිධනය කරනු ලබන අතර එය ත්‍රිකුණාමලය නැගෙනහිර වරායේ දී පවත්වනු ලැබේ. බංගලාදේශය, චීනය, ඉන්දියාව, ඉන්දුනීසියාව, මාලදිවයින, පකිස්ථානය, නෙදර්ලන්තය සහ ශ්‍රී ලංකා යුද හමුදා සාමාජිකයන් ඇතුළු පුහුණුවන්නන් තිස්දෙදෙනෙකු  ), සති   ක් පුරා පැවැත්වෙන මෙම පාඨමාලාව සඳහා සහභාගී වේ. මෙම පාඨමාලාවේදී අසමමිතික යුධ උපක්‍රම පිළිබඳව ශ්‍රීලංකා නාවික හමුදාව සතු දැනුම උපරිම අයුරින් ලබාදීම අපේක්‍ෂා කෙරේ. මෙම පාඨමාලාව අප්‍රේල් මස   දින අවසන් කිරීමට නියමිතව ඇත."
    },
    {
        "content": "ශ්‍රී ලංකා නාවික හමුදාවේ   වන නාවික හමුදාධිපති ලෙස වයිස් අද්මිරාල් පියල් ද සිල්වා ඊයේ (ජනවාරි  ) දින සිය ධුරයෙහි රාජකාරි ආරම්භ කළ බව නාවික හමුදා නිල වෙබ් අඩවිය පවසයි. අද්මිරාල් සිරිමෙවන් රණසිංහ මහතා විසින් නාවික හමුදා චාරිත්‍රානුකූලව නාවික හමුදාධිපති ධූරයේ රාජකාරීන් බාරදීම සංකේතවත් කරමින් ‘අද්මිරාල් අසිපත’ නව නාවික හමුදාපති වයිස් අද්මිරාල් පියල් ද සිල්වා මහතා වෙත නාවික හමුදා මුලස්ථානයේ දී භාර දෙන ලදී. අතිගරු ජනාධිපති හා ත්‍රිවිධ හමුදා සේනාධිනායක මෛත්‍රිපාල සිරිසේන මැතිතුමා විසින් රියර් අද්මිරාල් පියල් ද සිල්වා මහතා වයිස් අද්මිරාල් නිලයට උසස් කිරීමෙන් අනතුරුව,   ජනවාරි   දින සිට ශ්‍රී ලංකා නාවික හමුදාවේ   වන නාවික හමුදාපතිවරයා ලෙස පත් කර ඇත. නාවික හමුදාපති ධූරයට පත්වීමට පෙර වයිස් අද්මිරාල් සිල්වා, නාවික හමුදා මාණ්ඩලික ප්‍රධානි තනතුරෙහි රාජකාරි කරනු ලැබිය. වයිස් අද්මිරාල් සිල්වා මහතා අම්බලන්ගොඩ, ධර්මාශෝක විද්‍යාලයේ දීප්තිමත් ආදී ශිෂ්‍යයෙක් වන අතර, එතුමා   වර්ෂයේදී   වන ශිෂ්‍යභට නිලධාරී බඳවා ගැනීමට අයත් ශිෂ්‍යභට නිලධාරියෙකු වශයෙන් ශ්‍රී ලංකා නාවික හමුදාවට එක් වී ඇත. මූලික පුහුණුව සාර්ථකව නිම කිරීමෙන් අනතුරුව   පෙබරවාරි මස දී එතුමා උප ලුතිනන් වරයෙකු වශයෙන් අධිකාරියට පත් වන ලදී. වයිස් අද්මිරාල් සිල්වා මහතා මානව සම්පත් කළමනාකරණය, ව්‍යාපාර කළමණාකරණය මෙන්ම යුද්ධෝපාය සහ ආරක්ෂක විද්‍යාවේදී උපාධීන් හට හිමිකම් කියයි. තවද එතුමන් චීනයේ ජාතික ආරක්ෂක විශ්ව විද්‍යාලයේ විද්‍යාපති උපාධියක් ද හිමි කර ගෙන ඇත. තවද, එතුමන් ගැඹුරු මුහුදේ කිමිදුම් හා ගලවා ගැනීම් මෙන්ම මුහුදු බෝම්බ නිශ්ක්‍රිය කිරීම පිළිබඳ විශේෂඥ පාඨමාලාවක් හදාරා ඇත. එමෙන්ම, සෑම අතින්ම දක්‍ෂ ක්‍රීඩකයෙකු වන වයිස් අද්මිරාල් සිල්වා මහතා, ඔහුගේ සේවා කාලය තුල අවස්ථා දෙකකදී නාවික හමුදාවේ දක්ෂතම ක්‍රීඩකයා ලෙස සම්මාන ලබා ඇති අතර, ශ්‍රී ලංකා ජාතික පැසිපන්දු කණ්ඩායම නියෝජනය කරමින් අවස්ථා කිහිපයකදීම දකුණු ආසියානු සහ ආසියානු පැසිපන්දු තරඟාවලි සඳහා ද සහභාගීවී ඇත.   නාවික නිලධාරියෙකු වශයෙන් සිය මව්බිම වෙනුවෙන් ඉටු කළ අනගිභවනීය මෙහෙවර වෙනුවෙන් වීර වික්‍රම විභූෂණ පදක්කමින් දෙවතාවක් පිදුම් ලැබූ හෙතම, රණ වික්‍රම පදක්කම, රණ ශූර පදක්කම, විශිෂ්ඨ සේවා විභූෂණ පදක්කම සහ උත්තම සේවා පදක්කම ඇතුළු පදක්කම් රාශියකින් ද සම්මානයන්ට පාත්‍ර වී ඇත. ඔහු අරුන්දිති ජයනෙත්ති මහත්මිය සමඟ විවාහ වී සිටින අතර යෙහාන් සහ දුලින නම් පුතුන් දෙදෙනාගෙ ආදරණිය පියා ද වේ."
    },
    {
        "content": "කිලිනොච්චි ප්‍රදේශයේ ගංවතුරෙන් පිඩාවට පත් පාසල් සිසු දරු දැරියන් 800 ට අධික පිරිසක් සඳහා පාසල් බෑග් බෙදාදීමේ වැඩසටහනක් පසුගිය සඳුදා (ජනවාරි  ) දින පවත්වන ලදි. ආරක්‍ෂක අමාත්‍යංශයේ උපදෙස් පරිදි ආපදා කළමනාකරණ අමාත්‍යාංශයේ මගපෙන්විමේන් ශ්‍රි ලංකා යුද්ධ හමුදාවේ ඉල්ලිමකට අනුව ඩයලොග් ආසියාටා ආයතනය විසින් මෙම ප්‍රදේශයේ මෑතක දී පැවති ගංවතුර හේතුවෙන් ආපදාවට ලක්වූ පාසල් දරු දැරියන් වෙත අදාළ පරිත්‍යාග සිදුකර ඇත. රුපියල් මිලියන කට අධික වටිනාකමකින් යුත් පාසල් බෑග් සහ උපකරණ ගංවතුරෙන් පිඩාවට පත් පාසල් සිසු දරු දැරියන්   දෙනෙකු වෙත බෙදාදෙන ලදී. මෙම පාසල් උපකරණ බෙදාදීමේ උත්සවය කිලිනොච්චියේ ධර්මපුරම් මාධ්‍ය මහා විද්‍යාලයේ දී පැවැත්විණි. මෙම අවස්ථාවට කිලිනොච්චි ආරක්‍ෂක සේනා ආඥාපති මේජර් ජෙනරාල් රැල්ෆ් නු‍ගේරා, ආරක්‍ෂක අමාත්‍යංශයේ සහ ආපදා කළමනාකරණ අමාත්‍යංශයේ නිලධාරින් සහ ඩයලොග් ආයතනයේ සාමාජිකයින් පිරිසක් ද සහභාගී වී සිටියහ."
    },
    {
        "content": "නැගෙනහිර, වාකරේ ප්‍රදේශයේ පිහිටි   වන බලසේනාවේ භට පිරිස් මහරගම ටී.එන්. විජේතුංග මහතාගේ සහයෝගීත්වය ඇතිව බදාදා   දින කදිරවේලි පිහිටි තිලකවතියර් කාන්තා ළමා නිවාසයේ නේවාසික ළමුන් සඳහා පාසල් උපකරණ තොගයක් බෙදාදුන්හ. රුපියල්  ක පමණ වටිනාකමින් යුත් පාසල් උපකරණ තොගය පරිත්‍යාගශීලින් සහ   වන බලසේනාවේ බලසේනාධිපති කර්නල් අනිල් සමරසිරි ගේ ප්‍රධානත්වයෙන් පැවැති උත්සවයකදී බෙදාදෙන ලදී. නැගෙනහිර ආරක්‍ෂක සේනා මූලස්ථානය යටතේ ස්ථාපිත   වන සේනාංකයට අයත්   වන බලසේනා බලප්‍රදේශයේ පාසල් ළමුන්ගේ අධ්‍යාපනය ප්‍රවර්ධනය කිරීම සඳහා සහයෝගයක් ලබාදීමේ අරමුණින් මෙම ප්‍රජා සුභසාධන වැඩසටහන ක්‍රියාත්මක කරනු ලැබීය. ළමා නිවාසයේ නේවාසික ගැහැණු ළමුන් සහ තනි මාපිය රැකවරණය යටතේ සිටින මූල්‍යමය දුෂ්කරතා මධ්‍යායේ අධ්‍යාපනය හදාරණු ලබන දරුවන්ගේ ප්‍රයෝජනය සඳහා පාසල් උපකරණ හා පොත් ප්‍රදානය කළහ. එමෙන්ම, බලධාරීන්ගේ ඉල්ලීම මත නැගෙනහිර ආරක්‍ෂක සේනා මූලස්ථානයේ සහ   වන සේනාංකයේ උපදෙස් මත   වන බලසේනාවේ බලසේනාධිපති කර්නල් අනිල් සමරසිරි ගේ මඟපෙන්වීම මත මාන්කර්නී දේවස්ථානය අසල කුඩා ළමුන් සඳහා සිඟිති උද්‍යානයක් ඉදිකළහ. මෙම උද්‍යානය ළමුන්ගේ ක්‍රීඩා කෞෂල්‍ය සහ පෞරුෂ සංවර්ධනය වැඩිදියුණු කිරීමේ අරමුණින් ඉදිකරන ලදී. මෙම උද්‍යානය සෙනසුරාදා   දින   වන බලසේනාවේ බලසේනාධිපති තුමන්ගේ ප්‍රධානත්වයෙන් පැවැති උත්සවයකදී විවෘත කර දේවස්ථානයේ බලධාරීන් වෙත භාරදෙන ලදී. මෙම අවස්ථාව සඳහා ප්‍රදේශයේ ළමුන් සහ දෙමාපියන් විශාල පිරිසක් එක්ව සිටියහ.  යුධ හමුදා මාධ්‍ය ඒකකය"
    },
    {
        "content": "වන්නි ප්‍රදේශයේ දුෂ්කර ගම්මානක ජීවත් වූ අසරණ කාන්තාවක් හට ශ්‍රී ලංකා යුද්ධ හමුදාව විසින් ක්‍රියාත්මක සමාජ සුභ සාධන වැඩසටහනක් යටතේ නව නිවසක් ඉදිකර දීමට කටයුතු කරන ලද බව යුද්ධ හමුදා නිල වෙබ් අඩවිය පවසයි. පසුගිය සතියේ (ජනවාරි  ) පැවති උත්සවයකදී මෙසේ නව නිවසක් හිමි වුයේ දුෂ්කර ගම්මානයක් වන කුරුමන්කාඩු ගම්මානයේ පදිංචි ආර් රාසමලර් මහත්මිය වෙතය. වව්නියාව මහ රෝහලේ ‘සදහම් සුව’ බෞද්ධ සංගමය මගින් මෙම නවනිවස ඉදිකිරීමට අවශ්‍ය ගොඩනැගිලි ද්‍රව්‍ය ලබාදී ඇති අතර යුද්ධ හමුදා ශ්‍රම දායකත්වයෙන් ඉදිකර ඇත. අවාසනාවන්ත වකුගඩු රෝගයෙන් පිඩා විඳින මෙම කාන්තාවගේ අසරණ භාවය අදාළ ආයතනයට දැනගැනීමට ලැබීමෙන් පසු මෙම මෙම නිවාස තැනීමේ කටයුත්ත ආරම්භ කරන ලදී. මෙම ව්‍යාපෘතිය සඳහා ශ්‍රී ලංකා යුද්ධ හමුදාව සිය දායකත්වය නොමසුරුව ලබා දී ඇත. මෙම අවස්ථාවට ගරුතර මහා සංඝරත්නය ඇතුළු පුජකවරුන්, රජයේ නිලධාරීන්, යුද්ධ හමුදා නිලධාරීන් හා ආධාර සපයන ලද ආයතනයේ නියෝජිතයන් ඇතුළු පිරිසක් සහභාගී වුහ."
    },
    {
        "content": "ත්‍රිකුණාමලය චීන වරාය ගුවන් හමුදා විද්‍යාපීටයේ පසුගිය සිකුරාදා (ජනවාරි  ) දින පැවති කෙඩෙට් නිලධාරි විසිරයාමේ උත්සවයේ ප්‍රධාන ආරාධිතයා කෙස ආරක්‍ෂක අමාත්‍යංශයේ ලේකම් හේමසිරි ප්‍රනාන්දු මහතා සහභාගි විය. එම අවස්ථාවට සපැමිණි ආරක්‍ෂක ලේකම් තුමන්, ගුවන් හමුදාධිපති එයාර් මාර්ෂල් කපිල ජයම්පති මහතා විසින් මහත් හරසරින් පිළිගන්නා ලදී.  වැනි පාටමාලාවට අයත් නිළධාරීන්   ක් සහ   වැනි කාන්තා පාටමාලාවට අයත් කාන්තා නිලධාරිනියන්   දෙනෙකුද ඇතුලත්ව කෙඩෙට් නිලධාරින්   දෙනෙකු අධිකාරියට පත් වූ අතර නිත්‍ය ගුවන් භට පාටමාලා අංක  ,නිත්‍ය කාන්තා ගුවන් භට පාටමාලා අංක  , ස්වේච්ඡා ගුවන් භට පාටමාලා අංක   ස්වේච්ඡා කාන්තා ගුවන් භට පාටමාලා අංක   සහ ඉඳුරාම බඳවාගැනීම් පාටමාලා අංක   ට අයත් ගුවන් භටයින් සහ කාන්තා ගුවන් භටයින් පිරිසක් ද පාටමාලා අවසානයේ විසිර යන ලදී. පාටමාලා අංක 58 හි ගුවන් නියමු පුහුණු පාටමාලාව සාර්ථකව අවසන් කල නිළධාරීන් හට පියාසර නියමු ලාංචනය ද ආරක්‍ෂක ලේකම්තුමන් විසින් පළදවන ලදී. ත්‍රිවිධ හමුදාවේ සේවය ප්‍රශංසාවට ලක් කරමින් අදහස් දැක්වූ ආරක්‍ෂක ලේකම් තුමන් ශ්‍රී ලංකා හමුදාව ලෝකයේ වෙනත් කිසිඳු රටකට දෙවෙනි නොවන බවද පැවසිය. අද දින විසිර යන නිලධාරින් සහ සෙසු නිලන් වන ඔබ සියලු දෙනා ඔබගේ දායකත්වය ලබාදීමට බලාපොරොත්තු වන්නේ මානුෂීය මෙහෙයුම් රාශියක් ඉටු කරමින් රටට අද්විතීය සේවයක් ඉටුකළා වු කීර්තිමත්, ශ‍්‍රී ලංකා ගුවන් හමුදාවට බව එතුමන් අවධාරණය කළේය. දශක තුනකට අධික කාලයක් අප මාතෘභූමිය වෙලාගෙන තිබු කුරිරු ත‍්‍රස්තවාදය සාර්ථකව මුලිනුපුටා දැමූ අප සාමය, සංහිදියාව, සමානාත්මතාව හා විශ්වසනීයත්වය තහවුරු කරමින් රට තුළ, සීඝ‍්‍ර සංවර්ධනයක් ඇරඹීමට සමත්ව තිබෙන බව එතුමන් වැඩිදුරටත් පැවසිය. මාතෘභූමියේ ඒකීයභාවය ආරක්ෂා කිරීම පිණිස උපරිම ලෙස ක‍්‍රියාකිරිමටත්,තිරසාර සංවර්ධනයට සක‍්‍රිය ලෙස දායකත්වය සැපයීමටත්,තමන්ට පෙර රට යන උදාර තේමාව යටතේ, ඉදිරි වැඩ කටයුතු සිදු කිරීමටත් ඔබ සැම අධිෂ්ඨාන කර ගත යුතු බව මා මේ අවස්ථාවේ සිහිපත් කරන බවද ඔහු පැවසිය. තම දරුවන් ශ්‍රී ලංකා ගුවන් හමුදාව වෙත ඇතුලත් කිරීම පිළිබඳව අලුතෙන් විසිර ගිය ගුවන් හමුදා නිලධාරින් සහ සෙසු නිලයින්ගේ දෙමාපියන් වෙත ආරක්‍ෂක ලේකම් තුමන් සිය කෘතඥතාව පළ කළේය. පුහුණුවේ දී විශිෂ්ට දක්‍ෂතා දැක්වූ නිලධාරීන්ට සහ සෙසු නිලයින්ට ආරක්‍ෂක ලේකම් තුමන් විසින් සම්මාන පිරිනමනු ලැබිය. ඒ අනුව සෑම අතින්ම ඇති ශුර නිලධාරියාට හිමි එයාර් චිෆ් මාර්ෂල් පි එච් මෙන්ඩිස් අනුස්මරණ කුසලානය සහ දක්‍ෂතම නිලධාරියාට හිමි අසිපත නියමු නිලධාරි එස් ඒ ඩි ටි සේනානායක විසින් දිනාගත් අතර දක්‍ෂතම කෙඩෙට් නිලධාරිනියට හිමි ගෲප් කපිතාන් එන් ආර් රහීම් අනුස්මරණ කුසලානය නියමු නිලධාරිනි එම් ටි ඒ ද සිල්වා විසින් දිනාගන්නා ලදී. පුහුණුවීම් තුල දී විවිධ අංශවල විශිෂ්ට දක්‍ෂතා දැක්වූ නිලධාරීන්, ගුවන් භටයින් සහ ගුවන් කාන්තාවන් හට ද සම්මාන ප්‍රදානය කරන ලදී. මෙහිදී අංක   පියාසර පුහුණු පක්ෂාංගයේ සුදුසුකම් ලත් පියාසර උපදේශකන් ( ) විසින් ගුවන් කරනම් සංදර්ශනයක් පවත්වන ලදී. තවද ඒ සඳහා වර්ණවත් සරඹ සහ තුර්යවාදක කණ්ඩායම් සංදර්ශනයක් ද, අවි රහිත සටන් සංදර්ශනය ද, පැරෂුට් සංදර්ශනයක් සහ සතුරු කඳවුරකට පහරදීමේ නිදර්ශනය ද පැවැත්විණි. මෙම අවස්ථාවට පුජ්‍ය පක්‍ෂය, ගුවන් හමුදා ජේෂ්ඨ නිලධාරීන්, තානාපති කාර්යාල නිලධාරින්, රාජ්‍ය නිලධාරීන්,සහ විසිර යන නිලධාරින් ගේ සහ දුවන් භටයින්ගේ දෙමාපියන් හා පවුලේ සාමාජිකයින් ඇතුළු විශාල පිරිසක් සහභාගී වූහ."
    },
    {
        "content": "මිගමුව මුතුරාජවෙල රක්ෂිතයේ ඇති වූ ගින්න මැඩපැවැත්වීම සඳහා ශ්‍රී ලංකා ගුවන් හමුදාවේ එම් අයි -   හෙලිකොප්ටර් යානයක් කඩිනමින් යොදවා ගිනි නිවන භටයින් හට සහාය වූ බව ගුවන් හමුදා නිල වෙබ් අඩවිය පවසයි. ආපදා කළමනාකරණ මධ්‍යස්ථානයේ ඉල්ලීමකට අනුව ශ්‍රී ලංකා ගුවන් හමුදාවේ   වන බලඝණයට අයත් එම් අයි -  හෙලිකොප්ටර් යානයක් මේ සඳහා යොදවන ලදී. ලීටර්   ක ධාරිතාවයක් සහිත බම්බි බකට් එකක් උපයෝගී කර ගනිමින් වාර   ක් ගින්න මතට ජලය ඉසීමට ගුවන් හමුදා හෙලිකොප්ටර් යානය කටයුතු කර ඇත."
    },
    {
        "content": "කිලිනොච්චි මනික්කපුරම් ප්‍රදේශයේ අඩු ආදායම්ලාභි පවුලක් සඳහා කිලිනොච්චි භට පිරිස්හි ශ්‍රමදායකත්වයෙන් නව නිවසක් ඉදිකර බාරදෙන ලද බව යුද්ධ හමුදා නිල වෙබ් අඩවිය පවසයි. හොරණ, තලගල ශ්‍රී සිද්ධාර්ථ පදනම විසින් මෙම නව නිවාස ඉදිකිරිම සඳහා මූල්‍යම දායකත්වය ලබා දී ඇති අතර පසුගිය බ්‍රහස්පතින්දා (ජනවාරි  ) මානික්කපුරම් හි පවතී චාම් උත්සවයක දී අදාළ පවුල වෙත මෙම නිවාස බාරදෙන ලදී. යුද්ධ හමුදා භටපිරිස් විසින් මෙම නිවාස මාස හයක් වැනි කෙටි කාලයක් තුල ඉදිකර අවසන් කර ඇත. මේ අතර, උතුරු ප්‍රදේශයේ ගංවතුරින් පිඩාවට පත් ජනතාව වෙත වියලි ආහාර ද්‍රව්‍ය සහ පාසල් සිසුන් වෙත පාසල් උපකරණ තොගයක් බෙදාදීමේ කටයුත්තක් සඳහා ද යුද්ධ හමුදා භටපිරිස් පහසුකම් සලසා ඇත."
    },
    {
        "content": "පශ්චාත් ගංවතුර සහන වැඩසටහන් යටතේ ශ්‍රී ලංකා යුද්ධ හමුදා භටපිරිස් විසින් ඊයේ (ජනවාරි  ) වනවිට කිලිනොච්චි හා මුලතිව් ප්‍රදේශවල ගංවතුරට යටවූ ළිං යලි පිරිසිදු කිරීමේ කටයුතු අවසන් කර ඇති බව යුද්ධ හමුදා නිල වෙබ් අඩවිය පවසයි. ඒ අනුව යුද්ධ හමුදා භටපිරිස් විසින් කිලිනොච්චි දිස්ත්‍රික්කයේ ළිං ක් සහ මුලතිව් දිස්ත්‍රික්කයේ ළිං  ක් පිරිසිදු කර ඇත. කිලිනොච්චි ආරක්ෂක සේනා මුලස්ථානයට අයත් භටපිරිස් විසින් කිලිනොච්චි දිස්ත්‍රික්කයේ මාන්කුලම්, කිලිනොච්චි නගර සීමාව, මුරුසමොඩෙයි, කිලිනගර්, බාරතිපුරම්, මයිලවානපුරම්, ධර්මපුරම්, කන්දවාලි, පොන්නගර්, පන්නන්කන්ඩි සහ ඉන්දුපුරම් යන ප්‍රදේශයන්හි අපිරිසිදු වූ පානීය ජල ළිං පිරිසිදු කිරීම සඳහා කටයුතු කර ඇත. මුලතිව් ආරක්ෂක සේනා මූලස්ථානයට අනුයුක්ත භට පිරිස් විසින් මුලතිව් දිස්ත්‍රික්කයේ පෙරාරු, වසන්තිපුරම්, තිරුවිල්, ඔඩ්ඩුසුඩාන්, නන්දිකඩාල් සහ මුලතිව් යන ප්‍රදේශවල පානීය ජල ළිං පිරිසිදු කිරීම අවසන් කර ඇත. ශ්‍රී ලංකා නාවික හමුදාව විසින් ජල පොම්ප හා ජල පිරිපහදු යන්ත්‍ර ලබාදීම තුලින් යුද්ධ හමුදා භටපිරිස් වෙත ඔවුන්ගේ සහයෝගය ලබාදී ඇත. පසුගිය දිනවල දිවයින පුරා පැවති අයහපත් කාලගුණික තත්ත්වය නිසා ඇති වූ ගංවතුර හේතුවෙන් කිලිනොච්චි හා මුලතිව් දිස්ත්‍රික්කවල විශාල ප්‍රදේශයක් බලපෑමට ලක් විය. එහි ප්‍රතිඵලයක් ලෙස මෙම ප්‍රදේශ වල ළිං විශාල ප්‍රමාණයක් ගංවතුරට යටවී ප්‍රදේශයේ ජනතාවගේ දෛනික පානීය ජල අවශ්‍යතාවය සපුරා ගැනීමට නොහැකි තත්ත්වයක් උදාවිය. ජලගැලීම් ආරම්භ වීමත් සමඟම හමුදා භටපිරිස් විසින් මුදවා ගැනීමේ සහ සහන මෙහෙයුම් කඩිනමින් ක්‍රියාත්මක කරන ලදී. හමුදා භටපිරිස් විසින් ගංවතුරින් විපතට පත් වූවන් ආරක්ෂිත ස්ථාන වලට යොමු කිරීමට අමතරව, ආහාර, ජලය සහ අනෙකුත් අවශ්‍යතා සැපයීම ද සිදුකරන ලදී. මේ අතර, පසුගිය සෙනසුරාදා (ජනවාරි  ) දින කිලිනොච්චියේ ගංවතුරෙන් පීඩාවට පත් ජනතාව සඳහා ජංගම වෛද්‍ය සායනයක් ද පවත්වන ලදී. මෙම සායනය පුලියන්පොක්කනෙයි හි කල්වටිතෙඩාල් නාගේශ්වර විද්‍යාලයේ දී පැවැත්විණි."
    },
    {
        "content": "බස්නාහිර පළාත සඳහා අලුතින් පත් කරන ලද ආණ්ඩුකාර අසාද් සාලි මහතා, සිකුරාදා (ජනවාරි  ) දින සවස ආරක්‍ෂක අමාත්‍යංශයේ ලේකම් හේමසිරි ප්‍රනාන්දු මහතා අමාත්‍යංශ පරිශ්‍රයේ දී හමුවිය. මෙම සුහද හමුවේ දී ආරක්‍ෂක ලේකම්තුමන් විසින් නව ආණ්ඩුකාරතුමන් වෙත සිය සුභාශිංසන පිරිනැමූ අතර ජාතික ආරක්ෂාව හා සංවර්ධනය වෙනුවෙන් සිය පුර්ණ දායකත්වය ලබාදෙන බව අසාද් සාලි මහතා විසින් සඳහන් කරන ලදී. මෙම හමුව සඳහා මුස්ලිම් ආගමික නායකයින් පිරිසක් ද ආණ්ඩුකාරතුමන් සමඟ එක්ව සිටියහ."
    },
    {
        "content": "පර්යේෂණ හා සංවර්ධන මධ්‍යස්ථානයේ   මූලිකත්වයෙන් සිදු කරන ලද විද්‍යාත්මක පර්යේෂණයක් මල්පල ගන්වමින් ප්‍රථම වරට මෙරට නිෂ්පාදනය කරන ලද බැලස්ටික් රබර් නියැදිය   පසුගිය බදාදා (ජනවාරි  ) දින යුද්ධ හමුදා මූලස්ථානයේදි යුද්ධ හමුදාධිපති ලුතිනන් ජෙනරාල් මහේෂ් සේනානායක වෙත ඉදිරිපත් කරනු ලැබු බව යුද්ධ හමුදා නිල වෙබ් අඩවිය පවසයි. පර්යේෂණ හා සංවර්ධන මධ්‍යස්ථානයට අනූයුක්තව සේවය කරනු ලබන ශ්‍රී ලංකා යුද්ධ හමුදා සන්නාහ සන්නද්ධ බලකායේ මේජර් එන්. ඒ. බී. එම්. එස්. නිශ්ශංක විසින් මෙම නව නිෂ්පාදනය යුද්ධ හමුදාධිපතිතුමන් වෙත ඉදිරිපත් කරනු ලැබීය. මෙම බැලස්ටික් රබර් නියැදිය මාස   කට වැඩි කාලයක් පුරා අඛණ්ඩව සිදු කළ පර්යේෂණ මාලාවක ප්‍රථිපලයක් වන අතර මෙහි ගුණාත්මකභාවය සහ රදාපැවැත්ම ඉහල මට්ටමකට ගෙන ඒම සඳහා අඛණ්ඩව පුරා මාස   ක් පමණ කාලයක් විවිධ පරීක්‍ෂා කිරීම් ගණනාවක් සිදුකර ඇත. මෙම බැලස්ටික් නිෂ්පාදනය ගෘහස්ථ වෙඩි පිටි සඳහා හඳුන්වාදීමේ අරමුණින් වවුනියාවේ පිහිටි   වන විශේෂ බලකා මූලස්ථාන ගෘහස්ථ වෙඩි පිටියේදි මෙහි පළමු පරීක්‍ෂණය සිදුකිරීමට අපේක්‍ෂිත අතර, නුඳුරු අනාගතයේ දී ශ්‍රී ලංකා ගුවන් හමුදාවට සහ නාවික හමුදාවට ද හදුන්වාදීමට නියමිතය. මෙය දේශීයව නිෂ්පාදනය කිරීම තුලින් විදේශීය රටවල් වෙත ඇදී යන සැලකිය යුතු මුදල් ප්‍රමාණයක් ඉතිරි කර ගැනීමට අපේක්ෂා කෙරේ."
    }
]